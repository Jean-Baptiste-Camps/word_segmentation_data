
PATROLOGIAE TOMUS Xu.

S. AMBROSII

TOMI PRIMI PARS POSTERIOR.


PARISIIS, EXCUDEBAT MIGNE, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA, INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, Cursuum Completorum IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS Xu.


S. AMBROSII



TOMI PRIMI PARS POSTERIOR.


PARISIIS, EXCUDEBAT MIGNE, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


uolume title page
SANCTI

AMBROSII

MEDIOLANENSIS EPISCOPI

OPERA OMNIA.

EDITIO PRAE ALIIS OMNIBUS COMPLETA, QUARUM INSTAR HABERI POTEST; AD MANUSCRIPTOS CODICES uATICANOS, GALLICANOS, BELGICOS, ETC., NECNON AD uETERES EDITIONES, MAXIME uERO AD BENEDICTINIANAM, RECENSITA ET EMENDATA; NOTIS LECTIONIBUSQUE uARIANTIBUS, TEXTUI SUBIACENTIBUS, CONTINENTER ILLUSTRATA; uARIIS INSUPER OPUSCULIS QUAE uEL OMISERE uEL NE MEMORAuERE QUIDEM ERUDITI BENEDICTINI, LOCUPLETATA.

TOMI PRIMI PARS POSTERIOR


PARISIIS EXCUDEBAT MIGNE, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1845.


ELENCHUS OPERUM QUAE IN HAC PRIMI TOMI PARTE CONTINENTUR.

Expositio in psalmum CXuIII 	col. 1197
Expositio Euangelii secundum Lucam 	1527
Commentarius in Cantica Canticorum e Scriptis S. Ambrosii collectus 	1851
De Excidio urbis Hierosolymitane libri quinque 	1961
Anacephaleosis quinque librorum de excidio Hierosolymitano 	2205

[1Kb]



Main uolume text




[S. AMBROSII OPERA OMNIA.]



[EXPOSITIO IN PSALMUM CXuIII.]





IN PSALMI CXuIII EXPOSITIONEM ADMONITIO.


Aperte ex tota serie huius operis intelligimus beatum Ambrosium, cum Christianos sue cure commissos preceptis ad perfectionem conditionis sue cumulate comparandam necessariis munire decreuisset, nichil ad illud existimasse conducibilius, quam si psalmorum omnium pulcherrimum, ac moralibus dogmatis refertissimum , ipsis exponeret. Quam ob rem cum tam nobile argumentum propositum haberet sanctus Doctor, omnem ingenii uim, omnem sibi diuinitus concessam facultatem eidem illustrando adhibuit. Quidquid in eo fuit eloquentie, quidquid ardoris, modestie, humilitatis, scientie, id omne tanto cum splendore in hac commentatione elucet; ut ea communi doctissimorum uirorum, atque etiam heterodoxorum suffragio inter prestantiora Ambrosii nostri opera numeretur.

Principio quadam prefatiuncula quasi preludit, in qua compendio explicat quidquid generatim pertinet ad hunc psalmum. Hinc transit ad enarrationem octonariorum, in quorum limine Hebraicas quasque litteras enucleat, que sunt, ipsiusmet testimonio, uelut tituli eorum uersuum, que sub iisdem litteris ascribuntur. . Hoc autem dignum est quod obseruetur, nimirum sanctum Antistitem palam facere ea ipsa que hic a Dauide sub singulis Hebraici alphabeti elementis traduntur, sub iisdem quoque a Ieremia in Threnis suis describi. uerumtamen ante sermonem octauum eam non aperit consensionem, quam deinceps accuratissime ad finem operis prosequitur. Et in hac demum parte copiosius earumdem litterarum sensum edisserit.

Post explicatum unumquodque elementorum ad interpretationem textus accedit, et exacte admodum octo illos uersus qui singulis sub elementis continentur, ordine quemque suo expendit; tametsi aliis diutius, aliis breuius immoretur. Primo proponit ipsa uerba cuiusque uersus, et si quid occurrat uarietatis, siue in Grecis siue in Latinis exemplaribus, siue etiam in diuersa interpretibus, hoc ille nomine magna eruditione oculis subiecit . et quasi digito indicat fontes istiusmodi discriminis, quod nonnumquam dissidentibus interpretum opinionibus, sepius uero antiquariorum Scripturam imperitia uel indiligentia sua corrumpentium culpe attribuit . Insuper quid de uariis Scripture uersionibus sentiat, candide in medium profert , docetque  tunc temporis in Ecclesia potissimnm ualuisse LXX senum interpretationem. Nihilominus tamen libentius ipsemet utebatur exemplari suo Greco ; quamuis etiam minime negligeret et alia subinde consulere, et diuersas textus interpretationes que defendi posse aliqua ratione uidebantur, proponere.

Etsi statim ab exordio huius operis  non secus atque in aliis suis lucubrationibus  triplicem Scripture sensum agnoscat, naturalem siue historicum, mysticum, et moralem; primum tamen hic non sequitur, secundum percurrit satis leuiter, sed exsculpendo illustrandoque tertio totus incumbit. Neque uero cause ille quibus ad ineundum hoc consilium inductus fuit S. Ambrosius, difficulter afferri possunt, siquidem ipse non semel affirmauit , quamuis mysticus sensus acutior sit, moralem tamen multo suauiorem, acceptioremque esse populo , qui uberiorem in eo sibi preberi utilitatis segetem cognoscebat. In hunc igitur sensum omnes ingenii sui neruos intendit, Christianisque precipit qua ratione peruenire ualeant ad supremum gradum perfectionis. Illic incredibili ardore animi in precipua et maxime communia temporibus suis uitia inuehitur. Sed nec ipsis sacri altaris parcit ministris: quos quidem ob culpas que non ita graues uidebantur, loco suo ac dignitate abdicari uolebat , nimiam eorum qui se iusto molliores peccatoribus exhiberent indulgentiam, sed haud minus illorum qui sibi ipsis remissi rigidiorem aduersus alios censuram exercerent, seueritatem damnans . Ibidem etiam Iudeos, atque hereticos et Arianos imprimis aggreditur, demonstratque  illorum heresim hinc scaturire, quod philosophorum ac maxime Aristotelicorum argutias et uitilitigationes essent secuti. Denique eorum qui plagii accusabant scriptores nostros, quod librorum suorum preclarissima queque in operibus philosophorum compilassent, mendacium quod alibi  non semel impugnat, hic etiam refellit 

Intexit hisce omnibus longe maximam Cantici Canticorum partem, cuius hic mysteria, sicut alibi dixerat , potissimum de Ecclesia interpretatur. uerum non admodum accurate huic insistit expositioni. Siquidem preterquam quod in pluribus illam sermonibus plane omittit, eiusdem sacri uoluminis non nisi circa initium ac finem ordini inheret. In reliquis predicti libri testimonia hinc inde ex uariis capitibus petita eo tantum laudat, ut illorum auctoritate res proposita astruatur. Quapropter minime dubitat eadem iterum ac tertio allegare. Cum uero Christiane perfectionis consummationem eodem psalmo contineri asseuerasset , hanc lucubrationem concludit  exponendo ultimam partem Canticorum, in qua nuptie spiritales uerbi cum Sponsa sua, nec non intima eiusdem cum illa coniunctio, que res plenam cumulatamque perfectionem constituit, describuntur. Qua quidem coronide tam preclaro operi non poterat apponi nobilior.

Huius libri excellentiam agnoscit Dalleus , ubi ait: Opus alias prestans, et eloquentia sanaque doctrina refertum, lectuque adeo dignissimum: nichilo tamen secius eidem, alio loco  erroris notam audet inurere, asserens  illic Ambrosium uestigiis Hilarii sanctos omnes antequam Dei fruantur conspectu, flammis expiandos esse predicantis insistere. Addit  parum modestam illius dum in allegoricis interpretationibus ludit, licentiam esse. Postremo ipsum in explicandis litteris Hebraicis narrare  lectoribus suis mera somnia. uerum ille in tribus hisce capitibus eque iniquus est. Quod enim ad primum, erunt fortasse qui eum non satis coherentia locutum dicant, quippe qui opus illud sana doctrina refertum palam sit professus. Nos uero que fuerit sancti uiri de hoc ipso capite sententia, iam declarauimus. Ceterum si hoc in opere Dalleo preter memoratum errorem nichil displicet, eum atque alios eiusdem cum ipso communionis obsecramus, ut de sacris nostris mysteriis, ac imprimis de sacrosancta Eucaristia  ipsi eadem que doctor noster, et credant, et loquantur. Tantum demum profecto contingeret, ut soluto diuisionis muro utrique eadem fide iungeremur. Quod autem ad secundam accusationem, fatemur quidem cum Gregorio Nazian. excessum improbandum esse in allegoriis: sed uix ullum ex Ambrosianis operibus esse contendimus, in quod non cadat iustius quam in hoc, istiusmodi criminatio. Id sane hinc planissimum fit, quod nusquam alibi, ut iam dictum est, latius in morali expositione spatietur S. Antistes, neque mysticum siue allegoricum sensum nisi obiter attingat; quin immo ex ipsis Canticis pulcherrimas morum instituendorum eruat preceptiones. Denique quod obiicitur de elementorum Hebraicorum interpretatione, hoc non ualidiore niti firmamento ad litteram Aleph demonstrabimus.

Hunc librum constare concionibus quas Ambrosius ad Mediolanensem populum dixit, minime obscurum est. Euincunt hoc ipse dictionis stylus, locorum iisdem diebus ex utroque Testamento in synaxibus recitatorum citationes , expressissima tandem uerba Presulis nostri . uerum difficilius fuerit statuere, utrum singula octonaria singuli sermones complectantur. Si quorumdam prolixitatem cum breuitate aliorum componamus, rationemque tum diuersitatis argumentorum, tum uariarum interruptionum resumptionumque habendam putemus, haud iniquo animo his assentiemur, qui octonariorum nonnulla non unico sermone tractata fuisse, existimabunt. Sed cum mss. omnes, ac edit. antique eosdem sermones secundum Hebraicorum elementorum diuisionem distributos ubique exhibeant, atque adeo simillimum ueri sit Ambrosium ipsum hancce commentationem, cum illam describeret, hoc ordine constituisse, nichil hac in parte mutatum uoluimus. Ceterum dicendum erit operis huius prefatiunculam, que certe breuior est, quam ut concionem suam sola contineat, uel una cum primi octonarii explicatione pronuntiatam fuisse, uel postea aliorum sermonum capili ab ipsomet Ambrosio superadditam.

Inquirendum iam quonam tempore eosdem ad populum habuerit S. Episcopus. Constat procul dubio illud antequam librum de Isaac et Anima ibidem allegatum  scriberet, euenisse: hunc autem librum anno circiter 387 in lucem editum probauimus . Preterea ibidem citari uidentur  ipsius in Euangelium Luce commentarii quos opinio probabilior ad annum 386 refert. Ad hec etiam mentio fit  anniuersarii festi martyrum Geruasii atque Protasii, quorum sacra Lipsana sub annum 385 aut proxime sequentem inuenta sunt. Unde colligas eximium hunc fetum circa idem tempus prodiisse. Hoc ipsum hinc quoque uidetur confirmari, quod inflammatum martyrii desiderium uir sanctus pre se feràt iis uerbis , que tempus illud satis indicent eiusmodi fuisse, per quod martyrii palma etiam tum obtingere posset: quod apte congrueque ad insanientis in ipsum Iustine persecutionem quis referat, hoc est ad 385 aut proximum. At uero admodum credibile est easdem conciones neque una et continua serie, neque uno eodemque anno esse habitas. uidemus quippe Ambrosium aliquando uerba fecisse cum anniuersaria Geruasii ac Protasii, ut iam diximus, festa recurrerent, que festa probabile est in XIII kalend. mensis Iulii incidisse: aliquando uero cum dies Sebastiano sacer ageretur , quem etiam tunc moris erat XIII kal. Februarias celebrari. Aduertimus etiam sanctum hunc nostrum modo ieiunii diebus, modo aliis concionatum esse. Obseruamus denique hoc toto in opere nichil quod ad cathecumenos pertineat, deprehendi: uerum illic omnia uideri apud homines christianis sacris iam initiatos, atque adeo nostrorum omnium mysteriorum cognitione instructissimos pronuntiata. Illum autem constat ad eos non diebus singulis, sed tantum dominicis aliisque solemnioribus sermonem habere consueuisse. Non enim tunc ceptum argumentum, ut de festo diceret, omittebat: sed interdum nonnichil de eo per digressiunculam delibare satis habebat, quemadmodum de superioribus obseruatum est.

Hanc porro expositionem ad multorum codicum sin minus antiquissimorum, saltem elegantissime iuxta atque accuratissime manu exaratorum fidem exegimus. In omnes editos, tum antiquiores, tum recentiores, non solum irrepserant menda plurima, uerum etiam frequentes interpolationes sine auctoritate intruse fuerant, quas partim resecuimus, partim in uariis lectionibus, cum eas expungere subueriti sumus, indicauimus. Postremo suam operi inscriptionem restituimus non modo scriptorum codicum editionumque ueterum testimonio, sed etiam suffragio  Lugdunensis Ecclesie, ac ueterum auctorum apud quos eiusdem mentio reperitur.





SANCTI AMBROSII MEDIOLANENSIS EPISCOPI IN PSALMUM DAuID CXuIII EXPOSITIO. 



PROLOGUS.


971 1. [a 1Kb] Licet mystica queque uelut tube increpuerit sono Dauid propheta: tamen moralium magnus magister in eo quantum excellat Ethica, psalmi huius summa declarat gratia. Siquidem cum suauis omnis doctrina moralis sit, tum maxime suauitate carminis, et psallendi dulcedine delectat aures, animumque demulcet. Meritoque plerisque locis moralium sententias psalmorum tamquam stellarum diffundit lumina, que lucent atque [b 1Kb] emicant: centesimum uero et octauum decimum psalmum, uelut pleni luminis solem meridiano feruentem calore, [c 1Kb] in processa libri constituit etate; ut neque matutini ortus semiplena exordia, neque uespertini occasus quidam senilis defectus, [d 1Kb] claritati aliquid  perfecti splendoris decerperent. Quem per singulas Hebreorum digessit litteras, ut quemadmodum paruulorum ingenia primis litterarum elementis [e 1Kb] assuescunt discendi usum assumere; ita etiam nos huiusmodi elementis usum discamus uiuendi.

 972 2. Litteris autem singulis octonos uersiculos ascripsit; ut simul et unitatem [f 1Kb] doceret  et purgationem legitime sanctificationis [g 1Kb] Octaua enim die solemnis [h 1Kb] purgatio uel ex Lege est ; quia octaua die circumcisionis solemnitas impleri statuta est: uel quia totus mundus coinquinatus erat peccatis nostris, et septem illis pollutus diebus. Ubi autem uenit resurrectionis dies, conuiuificati Domino Iesu resurreximus, et erecti sumus, in nouitate uite ablutionis gratiam preferentes. Meritoque primogenita offerimus animantia in figura primogeniti Filii Dei, castitatis et simplicitatis, spiritale sacrificium acceptum Deo, non quarto aut quinto die; ne immundum aut inconsummatum sacrificium sit: sed octaua die qua  omnes in Christi resurrectione non solum resuscitati, sed etiam confirmati sumus. Unde licet in baptismate plena sit statim purgatio: tamen quia ablutionis ipsius sacrificiique rationem baptizatus debet cognoscere, [i 4Kb] non offert sacrificium, nisi octauum  [a 1Kb] ingrediatur diem; ut informatus agnitione sacramentorum celestium 973 non quasi rudis, sed quasi rationis capax, tunc demum suum munus altaribus sacris offerat, cum ceperit esse instructior; ne offerentis inscitia contaminet oblationis mysterium.

3. Titulus autem Psalmi, Alleluia est; hoc est, laus Dei. In his enim hymnis uere Deus laudatur, in quibus est peccatorum remissio. Denique in superiore psalmo passio Domini premissa est; que mundum hunc diluit, ut dignos faceret populos qui Deum immaculato ore laudarent. Ipsa quoque litterarum elementa, ut omnia Hebrea nomina, non sunt rationabilis interpretationis uacua atque immunia, quorum significationes locis suis aperiemus.  [b 1Kb] Centesimus et undecimus psalmus per has litteras in Hebreo in principiis uersiculorum digestus est, et est totus ethicus: et centesimus decimus mihi ita scriptus uidetur. Denique uicenos et binos uersus habent, et singulis uersibus singule explicantur sententie. Unde et per [c 1Kb] metra asseruntur esse descripti.



SERMO PRIMUS. [Figure: [Hebrew Text] 2Kb] Aleph.

1. Prima littera [d 2Kb] Aleph dicitur, cuius interpretatio doctrina est. Sollicitus ergo auditor, plenos doctrine uersus esse qui sequuntur, debes presumere.

2.  Beati immaculati, inquit, in uia, qui ambulant in lege Domini. Beati qui scrutantur  testimonia eius: in toto corde exquirunt eum. Quam pulcher ordo, quam plenus doctrine et gratie! Non prius, qui scrutatur testimonia eius, dixit , sed prius: Beati immaculati in uia. Ante enim uita quam doctrina querenda est. uita enim bona et sine doctrina  habet gratiam: doctrina sine uita integritatem non habet. In maleuolam etenim animam non cadet sapientia. Ideoque ait: Querent me mali, et non inuenient ; quia improbitate cecatur mentis oculus, et caligante sibi iniquitate, mysteria profunda inuenire non potest. Primum ergo exercenda est uite militia, corrigendi mores. Cum hec instituerimus ad cursum debitum, ut sit offensionis correctio, puritatis gratia; tunc ad studia percipiende cognitionis ueniamus suo ordine et uia. Prima igitur sunt moralia, secundum mystica. In illis uita, in his cognitio; ita ut si perfectionem requiras, nec uita sine cognitione, nec cognitio sine uita sit: utrumque adstipuletur alteri. Ideoque ait Scriptura: Seminate uobis ad iustitiam, uindemiate ad fructum uite, illuminate  uobis lumen cognitionis . Non prius illuminate, sed seminate: nec solum seminate prius ad iustitiam; sed etiam uindemiate, inquit, ad fructum uite: et sic illuminate lumen cognitionis, 974 ut perfectio non solum consitis, sed etiam receptis fructibus approbetur. In primo quoque psalmo hunc ordinem tenuit, ut in uia ambulandum doceret prius, et tunc in Lege meditandum. Qui enim non abiit in consilio impiorum, utique de pietatis uia, et iustitie semita non recessit: meritoque in uia ambulans beatus pronuntiatur; et die ac nocte meditationem Legis exercens habet gratiam beatitudinis.

3. Quam institutionem secutus Salomon, librum de Prouerbiis scripsit, in quo moralem locum uberius expressit, naturalem in Ecclesiaste, mysticum in Canticis canticorum: quamquam si diligenter discutias,  et in Prouerbiis mystica pleraque reperies, et in Canticis moralium suauitatem. Nam utique mysticum est: Sapientia edificauit sibi domum et subdidit columnas septem, interfecit suas hostias, etc. . [e 1Kb] Hocque in Canticis lucet tam mysticum quam morale, in quo blanditiarum suauitas et affectus  amantis exprimitur: Osculetur me ab osculo oris sui; quoniam optima ubera tua super uinum, et odor unguentorum tuorum super omnia aromata .

4. Constitue ergo uirginem desponsatam multo tempore, et iusto feruentem amore, que multa probata opera dilecti probabilium testium assertione cognouerit, desideriis suspensis dilatam frequenter, iam non ferentem moras; que omnia fecisset, ut sponsum uideret: aliquando uotis potitam suis, ad improuisum sponsi aduentum gaudio turbatam, non querere primordia salutationis, non uerborum uices; sed statim quod desiderasset exigere. Ita ergo et sancta Ecclesia que in primordiis mundi desponsata in paradiso, prefigurata in diluuio, annuntiata per Legem, uocata per prophetas, diu redemptionem  hominum, Euangelii decorem, dilecti exspectasset aduentum, impatiens more in oscula ruit dicens: Osculetur me ab osculo oris sui. Et delectata osculis adiicit: Quoniam optima ubera tua super uinum.

5. Et ut moralius dicamus, intellige mihi carnem illam, que madefacta fuerat in Adam serpentis ueneno, que criminum marcebat fetore, que procedebat in filiabus Sion alta ceruice et nutibus oculorum, et itinere pedum trahens tunicas, et pedibus suis ludens, crinium cincinnis et compositis uultibus, atque redimiculis et omni affectato decore plus dedecens: eamdem tamen plurimis edoctam oraculis quod uenturus esset, qui serpentis illecebris exclusis, sancti Spiritus infunderet gratiam, ut omnis caro uideret salutare Dei, omnis caro ad Deum  ueniret, inarsisse desiderio: sed metuentem ne ut impatiens, ut lasciua, ut luxuriosa, ut querula, sicut ante fuerat, displiceret; et longiore quam ferre iam poterat, morantis aduentus dominici exspectatione 975 quateretur: non immurmurantem tamen, nec transgredientem, sed leuantem in omni loco puras manus sine ira et disceptatione in habitu ornato, cum uerecundia et sobrietate ornantem se, non in tortis crinibus, aut auro, aut margaritis aut ueste pretiosa; sed iis que castitatis et bone conuersationis decerent gratiam, orare dicentem: Osculetur me ab osculo oris sui; quoniam optima ubera tua super uinum. Iam uolebat adherere Christo caro, iam festinabat innubere; ut esset unus spiritus, et fieret caro Christi, que erat ante meretricis.  Osculetur, inquit, me ; et tamquam despiciens omnes iucunditates et delectationes suas, celestibus cupiens inherere mandatis ait: Quoniam optima precepta testamentorum tuorum super omnem appetentiam carnis, et seculi uoluptatem. Meminerat enim se in Eua ante sic lapsam, dum uoluptatem corporis prefert mandatis celestibus. Ait: Unguentum exinanitum nomen tuum ; hoc est, totus immundis impuritatibus diuersorum facinorum fetebat hic mundus: nunc  spirat ubique suauitas pudicitie, unguentum fidei, flos integritatis. Et a mortalibus uenit ad mystica dicens: Introduxit me Rex in cubiculum suum, exsultemus et letemur in te, diligamus ubera tua super uinum . Simplex est enim osculum, negotiosum autem cubiculi secretum.

6. In ipso quoque Euangelio pulcherrimus de moralibus locus est; ut unusquisque uas suum mundet dicente Domino: Pharisee cece, munda prius quod intus est calicis et paropsidis; ut fiat et id quod foris est mundum . Nam nisi se unusquisque intus mundauerit, etiamsi foris speciosus uideatur et iustus, similis erit dealbatis sepulcris; ut foris quidem iustus uideatur, intus uero sit fetidus. Sic est doctrina sine uite innocentia. Sed nec  ipsa doctrina potest mercedem habere, ubi gratiam non habet innocentie. Peccatori enim dixit Deus: Quare tu enarras iustitias meas ? Sed reuertamur ad propositum psalmum.

7. Beati, inquit, immaculati in uia, qui ambulant in lege Domini. Beati qui scrutantur testimonia eius, in toto corde exquirunt eum. Primus uersus moralis, secundus mysticus. Quis hoc dicit? Propheta utique, [a 1Kb] qui fungebatur carnis alloquio, et dicit hoc post eum psalmum quo descripta est Domini nostri Iesu Christi passio. Ubi ergo et diuina sacramenta reuelata sunt, et induit Dominice resurrectionis letitiam, et passionis degustauit gratiam; uidit iustorum congregationes, [b 1Kb] populos redemptorum, perditorum salutem, mortuorum resurrectionem, sanctificationem  sacramentorum, et exclamauit dicens: Beati immaculati in uia, hoc est: ecce maledicta terra in Adam cepit habere beatitudinem; si tamen legem Domini non derelinquat: ecce immaculatus est homo, qui erat ante pollutus. Quam pretiosum est custodire preceptum Domini! quam pretiosum etiam precepti ipsius scire mysterium!

8. Sed quis est immaculatus? Non utique qui in quacumque uia ambulat: sed qui in Christo ambulat. Ipse enim dixit: Ego sum uia . In hac 976 uia qui ambulat, errare non nouit; si tamen ab hac uia numquam recedat. Est et uia Lex; et [c 1Kb] ideo dum immaculatus est, in lege Domini ambulet: nec ambulare in uia hac desinat, ne immaculatus esse desistat. Non declinet in dexteram  aut leuam, aut titubet, non resistat, non exspectet; sed ambulet superiora obliuiscens, et ea que sunt priora appetens, ad destinatum sequatur, ad brauium festinet, contendat usque in finem; finis enim Legis est Christus. Multi uolunt ambulare in uia, sed non usque ad finem. Non ambulant Iudei usque ad finem, qui non usque ad Christum ambulant. Non ambulat Manicheus in uia, qui Legem refutat: sed ambulat uera fides que et Legem suscipit, et plenitudinem Legis agnoscit.

9. Si quis ergo in uia ambulat, scrutetur testimonia  Domini. Que licet mystica sint, tamen etiam moralia in se habent; quoniam melius potest ambulare in uia, qui scrutatur Domini testimonia. Nam ut quis intemperantissimus captus adulterine cupiditatis estu, et uictus libidine, uel indulgens flagitiis, qui repugnare nolit appetentie sue carnis, conuersus huc atque illuc, si [a 1Kb] neminem forte uideat, in facinus ruit: idem tamen quamuis inueniat paratam occasionem potiendi, explorat diligenter omnia, in diuersum oculos suos, incuriosus iustitie, sollicitus fame, detorquet frequenter, erubescit testimonium erroris, qui non erubescit errorem: ac si quem forte spectatorem cognouerit facinoris sui, uerecundia sequestrat intemperantiam; et quamuis cum [b 1Kb] ancilla uel meretrice uulgari, ubi nullum sit deprehendendi  periculum, tentamenta moliatur libidinis, pudore tamen inceptum deserit: quanto magis si quis alleuet mentis oculos, et consideret plena esse angelorum omnia, era, terras, mare, ecclesias, quibus angeli presunt , concepto potest renuntiare peccato! Unde ista turba innocentium, nisi ex illis peccatoribus? Eadem natura est omnium, sed diuersa disciplina. Circumcisio nichil est, et gentilitas nichil est: sed obseruatio mandatorum Dei, nature ipsius auget gratiam. Merita commutat ille qui dicit: Tenebre in circuitu, et parietes me operiunt: peccatorum meorum non erit memor Altissimus .

 10. Non reueritus esses angelorum presentiam, si presentes esse crederes? Non metueres non dicam facere, sed loqui, aut etiam cogitare quod prauum est, si tibi diuina Scriptura suasisset, quia Deus cogitationum arbiter, secretorum testis est uerax, sicut ipse ait: Estote mihi testes, et ego testis, dicit Dominus Deus, et puer meus quem elegi ? Hominem uereris presentem, Dei Patris et Filii non uereris presentiam? Sed non uis credere, ne possis cauere: non uis audire, cum legitur, quia Deus nouit occulta hominum, ne incipias scire quod timeas, et timere ne pecces. Audi ergo Scripturam diuinam, ut conuertaris a uia praua et maligna. Noli sicut cecus oculis corporalibus, aut sicut surdus, qui eo quod non 977 potest uidere aut  audire presentes, solum esse se credit: et in plurimorum cetu, dum putat nullum esse presentem, perpetrare adoritur quod arbitratur esse secretum; non potest enim uidentes uidere qui non uidet; similiter et tu mentis cecatus oculis noli estimare quod sine teste delinquas; quia hominis presentiam declinare potuisti. Plures sunt qui redarguant, quam quos cauere potuisti. Ipsum te fugere tui accusatorem non potes, quem [c 1Kb] conuenit propria conscientia.  Et si negas aliis, tibi non negas. Et si homini inficiaris, Deo fateris. Et si uolueris negare, tue te cogitationes reuincunt.

11. Eliseo assistebant angeli, quos uidebat; et ideo agmina hostium non timebat: sed timebat puer eius, qui angelos non uidebat. Aperuit oculos eius ad uocem prophete gratia Dei, uidit angelorum exercitus, et credidit esse presentes, quos antea, quia non uidebat, putabat absentes . Et tu lege prophetam ut uideas, lege ut aperiat oculos tuos: nec te hostilis legio perterreat, et obsessum esse te credas, qui liber es, qui munitus es spiritalibus turmis, si prophetam non derelinquas. Cum tibi propheta loquitur, quia Deus dixit: Ego celum et terram compleo : cum tibi propheta  dicit, quia plures nobiscum sunt , quia in circuitu nostro angeli sunt: attolle oculos mentis, et uidebis non solum angelos, sed etiam Deum, qui dicat tibi: Aperi mihi, soror mea, proxima mea . Pulsat ad ianuam et quando tu dormis: si tamen uel excitatus euigiles, uel uocatus ianuam tui pectoris aperias, introibit. Quod si fugias lectionem propheticam, si domi non legas, in Ecclesia audire nolis; nonne sicut ille qui auerso conniuet obtutu, ne uideat quod possit uidere, claudit oculos ne aspiciat, cui potestas uidendi est, aut sicut in furore plerique iniecere manus oculis suis: ita et tu primo auerteris conniuenti magis dissimulatione, quam refragatione prerupta? Nam cum ad Ecclesiam uenis, et Christianum te asseris, sanus  uideris, aperis oculos, quibus possis uidere: sed dum audire dissimulas que leguntur, claudis ne uideas tibi, etsi aliis uidere uideris; iniicis etiam quasdam perfidie et intemperantie manus oculis anime tue, et cecitatem infers cordi tuo, quod est grauius, uoluntariam; ut uidens non uideas, audiens non audias.

12. Putas te solum esse cum fornicaris, et non recordaris quia oculi Domini uident orbem terrarum? Non audis dicentem: Ecce uenit hora . . . . . ut dispergamini unusquisque in sua, et me solum relinquatis: sed non sum solus, quia Pater mecum est ? Adest ergo Pater, adest et Filius Dei, adsunt ministri, adsunt Cherubim et Seraphim, que dicunt: Sanctus, sanctus, sanctus: plena est terra  maiestatis tue. Plenus est enim mundus sanctarum uirtutum; quia plenus est nequitiarum. Plenus est orbis terrarum remediis, quia plenus est laqueis. Putas quod in lupanari Christus te non 978 uideat, quem uidet lupanar intrare? Putas quod in adulterio te non deprehendat, quem uidet adulterium cogitantem? Num parietes refugit, qui spectat errores: et secretum criminis auersatur, qui scenam criminis intuetur? An putas tunc primum te intrare  [a 1Kb] meritorium, cum fornicem meretricis ingrederis? Intrasti iam, quando cogitationes tuas meretrix introiuit. Intrasti iam, quando ad potiendam prostibule cupiditatem gressu mentis intrasti. Pulsasti lupanaris fores, quando ad mulieris concupiscende decorem oculos mentis aperuisti. Et si uerum audire uis, quomodo te in lupanari non uidit Christus; quando te uidit, quia adulterando in corde tuo te ipsum lupanar esse fecisti? Denique ipse dicit Dominus iehsu: Qui uiderit mulierem ad concupiscendum eam, iam adulterauit eam in corde suo . Unde tamen tam religiosus in opinione, qui tam probrosus in crimine?

13. Sed adquiesco tibi quod iehsu te nolit uidere, nolit reuincere, qui nolit accusare, nolint uidere et  angeli. Sed uidet diabolus, qui tecum introiuit, immo qui te introduxit: uident ministri eius, qui te circumdederunt, ne uideres angelos Dei: uidit Belial, uidit legio, qui te impulerunt; ne quis reuocaret, ne quis teneret. Noli putare quod [b 1Kb] colludium tibi prestet silentii, qui uult tecum supplicii habere consortium. Studet plures similes sui uidere; et in eo habet gloriam, quod plures perditos fecerit. Ipse est incentor, ipse accusator, ipse in Iudam introiuit, ipse eum ad proditionem impulit, ipse misit ad laqueum. Quanti dicturi sunt in illo die aduersus eum: Tu nos circumuenisti, tu impulisti ! Exemplum queris? Accipe dicentem Euam preuaricationis sue auctorem fuisse serpentem. Sed illum implicauit, non se absoluit. Cui respondit Dominus:  Non preceperam ne gustaretis de ligno solo, quod est in medio paradisi ? Respondebit ergo ueritas et pluribus: Diabolum audistis suadentem noxia, me non potuistis audire uitalia mandantem.

14.  Et ideo operemur iustitias: Non enim qui operantur iniquitatem, in uiis eius ambulauerunt. Tu mandasti mandata tua custodiri nimis. Utinam dirigantur uie mee ad custodiendas iustificationes tuas! Tunc non confundar, cum perspiciam in omnia mandata tua. Non solum mandasti, inquit, custodiri mandata tua, sed etiam custodiri nimis. Quando hoc mandauit? In paradiso quidem mandauit Ade, ut custodiret mandata: sed fortasse non mandauerat nimis custodire; et ideo lapsus est, ideo inflexus uoce mulieris sue, ideo deceptus erat a serpente,  putans quod si in parte aliqua recederet a mandato, non penitus erraret: sed quia semel a semita mandatorum recessit, totam deseruit uiam, et exspoliauit omnibus nudumque reliquit. Ideo Dominus, quia lapsus erat, qui in paradiso erat, postea  te per Legem, per Prophetas, per Euangelium, per Apostolos monuit, ut nimium custodias mandata Domini 979 Dei tui. Omne, inquit , uerbum otiosum quod locutus fueris, reddes pro eo rationem. Noli dissimulare: ab aliquo mandato iota unum, aut unus apex non preterit. Noli recedere de uia. Si in uia ambulans uix tutus es a latrone; quid facies si te extra uiam uagantem inuenerit? Dirigantur gressus tui; et ne infirmus sis ad dirigendum, precare ut dirigat Dominus uias tuas.

15. Hic optat: Utinam dirigantur uie mee! Alibi dicit: Exspectans exspectaui Dominum, et exaudiuit me . . . . . et statuit pedes meos in petra, et direxit gressus meos . Roga ergo et tu, ut Dominus dirigat uestigia mentis tue; quo possis Domini  custodire iustificationes. Non confunderis, cum respexeris in omnia mandata eius. Ante enim confusus es in Adam et Eua. Denique nudus factus es, operuisti te foliis; quia confundebaris: abscondisti te a conspectu Dei; quia erubescebas, ita ut tibi diceret Deus: Adam, ubi es ? Cum illi dicit, tibi dicit; Adam enim interpretatione latina homo dicitur, hoc est: Homo, ubi es? Et Adam respondit: Timens quia nudus eram, et tota mente confusus, ante conspectum tuum uenire non ausus sum . Ergo ne confundamur, custodiamus mandata Domini, et custodiamus omnia. Nam si quis unum mandatum custodiat, et aliud preuaricetur, nichil ei prodest. Custodiuit se aliquis a sanguine, non custodiuit ab adulterio; utique in uno  conuictus, punitur etiam legibus secularibus: nec prodest ei alterius criminis abstinentia, si in altero fuerit deprehensus.

16.  Confitebor tibi, Domine, in directione cordis  in eo cum didicero iudicia iustitie tue. Iustificationes tuas custodiam: non me derelinquas usquequaque. Hoc loco mystica plenius cognoscere se uelle testatur, ut ingrediatur penetralia mysteriorum celestium, et aperiantur sibi thesauri sapientie et scientie in Christo absconditi. Unde et Salomon ait: Attrahe nos post te: in odorem unguentorum tuorum nos curremus. Introduxit me Rex in cubiculum suum . Et fortasse illud quod ait supra: Osculetur me ab osculo oris sui , significat Spiritus  sancti superuenientis gratiam, sicut angelus ad Mariam dixit: Spiritus sanctus superueniet in te, et uirtus Altissimi obumbrabit tibi . [c 1Kb] Quando autem introduxerit eam Rex in cubiculum suum, passionis tempus, lateris compunctio declarat, sanguinis  effusio, sepulture unguentum, resurrectionis mysterium; ut osculum quasi sponsa acceperit: in cubiculum autem Christi sit introducta Ecclesia, non iam quasi tantummodo desponsata, sed etiam quasi nupta; nec solum thalamum sit ingressa, sed etiam legitime claues copule consecuta sit. Ideoque quasi in thalamo sita ait: Colligatio gutte frater meus mihi, inter media ubera requiescet . Quod si cubiculum querimus, ipse nos edoceat, qui ait: Tu autem cum orabis, intra in cubiculum tuum: et clauso ostio ora patrem tuum in abscondito . Cubiculum Ecclesie corpus est Christi. Introduxit eam Rex in omnia interiora mysteria, dedit ei claues; ut aperiret sibi thesauros scientie sacramentorum, clausas antea fores panderet, cognosceret  980 [a 1Kb] quiescentis gratiam, defuncti somnum, uirtutem resurrectionis.

17. In illo cubiculo iustitias Domini Iesu nupta reperit. Que sunt ille iustitie? Utique sacramenta baptismatis, sicut legimus, quia cum uenienti ad baptismum diceret Ioannes: Ego a te debeo baptizari, et tu uenis ad me; respondit iehsu: Sine modo; sic enim decet nos adimplere omnem iustitiam . In illo cubiculo iustificationes Domini didicit, cognouit consilium Dei, sicut scriptum est: Quia omnis populus audiens, et publicani iustificauerunt Deum baptizati baptismo Ioannis: pharisei autem et legisperiti consilium Dei spreuerunt in se, non baptizati ab eo . Quod illi spreuerunt, nos eligamus, et sequamur consilium Dei, quo  nichil potest esse sublimius; hoc enim diuinum, quo fit remissio peccatorum. Cum didicerit itaque iustitias Domini, Deum timens non confundetur. Denique et Paulus ait: In nullo confundar .

18. Et quia nullus potest perfectus esse sine fauore Dei, neque tutus; ideo rogare debet, ne penitus eum derelinquat Deus. Nam supra rogauit Dauid ne derelinqueretur dicens: Ne derelinquas me, Domine Deus meus ; hic ait: Ne derelinquas me usquequaque, hoc est, multum. Supra forte quasi adhuc imperfectus, et in magnis perturbationibus positus ne derelinqueretur, timebat: hic autem iam fortior non timet derelinqui ut tentetur; sed rogat ne penitus derelinquatur. Plerumque enim derelinquit Deus quos uult probari: penitus autem  derelinquit quos deserit. Dereliquit penitus Iudam: non dereliquit autem sanctum Iob, in cuius [b 1Kb] patrimonium, in cuius corpus potestatem diabolo dedit ; in animam autem non dedit. Nam si dedisset in animam, penitus dereliquisset eum. Numquid non ideo derelictus est Iob, ut relictus probaretur, probatus coronaretur? Dereliquit igitur Iudam, cui ait: Quod facis, fac celerius . Dereliquit enim penitus, quem sceleris sui [c 1Kb] permisit effectui. Alios autem apostolos cum uidisset esse turbatos, quia dixerat: Quo ego uado, uos non potestis uenire ; addidit: Non turbetur cor uestrum . Et infra: Iterum uenio, et accersio uos ad me ipsum; ut ubi sum ego, et uos sitis . Denique turbatus Petrus qui derelinqui timeret ait: Domine, quo uadis ? uidit Dominus turbari eum, et respondit ei: Quo ego uado, non potes me modo sequi: sequeris autem postea . Sic et in mari cum titubaret, clamauit ad Christum; et porrexit ei dexteram Christus, ne penitus derelictus periret.

19. Nemo autem debet inflari, quod numquam derelinquatur: uel dolere, quod aliquando derelinquatur;  siquidem ipse Filius se dicit derelictum, sicut habes: Deus, Deus meus, respice in me; quare me dereliquisti ? Et ille quidem numquam derelictus a Patre est, cum quo Pater semper est. Scriptum est enim: Ecce iam uenit hora, ut dispergamini unusquisque in sua, et me solum relinquatis: sed non sum solus, quoniam Pater mecum est . Sed secundum corpus in quo est traditus passioni, uox ista processit; quoniam derelinqui nobis uidemur, quando sumus in periculis constituti. 981 Unde et Paulus ait de Patre Deo: Qui Filio proprio non pepercit, sed pro nobis omnibus tradidit eum . Dereliquisse uidetur; quia non pepercit, qui tradidit morti: sed non penitus dereliquit, cui dicitur: Quia non derelinques animam  meam in inferno, nec dabis Sanctum tuum uidere corruptionem .



SERMO SECUNDUS. [Figure: [Hebrew Text] 2Kb] Beth.

1.  In quo corrigit iuuenior uiam suam? Superiorum octo uersuum non absurda nobis cecidit disputatio; ideoque et sequentia persequi studium fuit. Et primum littere secunde, hoc est Beth, interpretatio consideranda est, que in latino conuersa, confusio declaratur. Sed qui uiam suam corrigit, non confundetur. uerum quia is qui corrigit ante in errore fuit , utique in lapsu positus, et adolescentie luxu, ac lasciue etatis captus illecebris,  ubi ad iuuentutis prouectus confinia sobria mente resipiscet: tamquam confusus animo, quonam modo erubescenda deponat, et plena probitatis assumat, diu secum uoluit; et diuersis fluctuans cogitationibus librat atque examinat, superiora obliuiscens, et ea que sunt priora appetens, quemadmodum uiam suam corrigat, offensionemque adolescentioris etatis seria iuuentutis fronte pretexat. Unde ne diu dubitet  huiusmodi, et incerto hereat, dat Propheta consilium, quasi cum eo ipse deliberans; tunc enim salubriora consilia credimus, si propensiore meditatione examinata uideantur. Sed ipsa deliberationis susceptio docta definitione distinguitur, ut diuersarum cogitationum concursus auferat dicens: In quo corrigit iuuenior uiam suam? Hic enim deliberantis est finis, quo uiam suam corrigat.

2. Et respondit: In custodiendo uerba tua. Et bene ad Dominum conuersus respondit deliberanti, quasi prece atque oratione delata consilium hoc Domini inspiratione repererit; ut non presumptionis humane, sed dignationis diuine remedium crederetur. Mens enim nostra uerborum celestium conspersa seminibus, que ante degenerabat in stirpibus, meliores  cultus edere, fructusque afferre incipit. Dirigamus igitur semitas nostras, nec tortuosi serpentis sequamur anfractus. uie enim Domini recte; peruerse autem uie errantium, de quibus dicitur: O qui reliquerunt semitas rectas ! In ordinem seges leta porrigitur, atque in uersum quemdam uineta ponuntur: ceruorum cursus directior, uulpecule flexuosus. Ideo de Herode dicitur: Ite, dicite uulpi illi ; quia deflexerat a uia recta, nec iter suum in iuuentute correxerat: dignus Hieremie Threno, quo deflentur peccatores, qui iugum uerbi in 982 iuuentute suscipere recusarunt. Ideo captiui ducti sunt, ideo deplorantur tamquam mortui; quia uite nescierunt semitas, et digna opera [a 1Kb] cadauerum busto non declinauerunt. Flens  ergo mortem perpetuam Iudeorum, dicit Hieremias: Bonum est uiro cum tollit iugum in iuuentute: sedebit singulariter, et silebit; quia tulitin se .

3. Non solum tollere iugum uerbi, sed in iuuentute debemus tollere. Si enim sero tollamus, incipimus [b 1Kb] penitentiam superiorum magis habere, quam tenere gratiam. Preueniamus ergo iuuentutis annos correctione congrua; ut magis dicamus singuli: Deus qui pascis me a iuuentute mea ; quam recordationem habentes lapsum defleamus dicentes: Delicta iuuentutis mee, et ignorantie mee ne memineris . Hoc debilitatis est remedium, illud robur salutis. Salutis medicina uulneri queritur: gratia sanitati. Ideoque ait: Bonum est uiro, cum tollit iugum in iuuentute . Ei autem  qui post decurse iuuentutis annos iugum tulerit, non est statim perfectum bonum. Stimulant enim eum  peccata sua, exagitat conscientiam consuetudo peccandi, et usus erroris instabilem facit. Luctandum est diu huiusmodi uiro, [c 1Kb] ut abolefaciat in iuuentute facta inueterata atque diuturna. Huic in periculo res est, illi in bono.

4. Denique sedebit ille singulariter, quasi is qui facile non inueniat equalem, singularibus donatus premiis: et silebit quietus et feriatus ab omni interpellatione mundane sollicitudinis, et uoluptatis: et diuinis uacabit oraculis, que solent singulariter sedentibus reuelari, sicut sancto Dauid, qui ait: Quoniam tu singulariter in spe constituisti me . Et hic quidem non in secreto solus sedebat, sed cum preesset populis; singulari tamen gratia preminebat. Elias solus sedebat, cum ab angelo, uel  etiam coruis cibum deferentibus pasceretur . Solus non solum secretus a turbis, uerum etiam segregatus a meritis plurimorum. Denique reuelationes illi diuine gratie refulgebant, cuius muneris fructum pro mercede adipiscebatur; quia a iuuentute sua iugum uerbi suscipiendum putauit, nec trahenda longo diutius fune peccata.

5. Potest iuuenior iste qui fecit bonum, tollendo in iuuentute iugum uerbi, nondum perfectus, qui adhuc iuuenior, segregans uero se a colloquiis equalium, que plerumque corrumpunt bonos mores, et contagia uolens fugere peccantium; ita intelligi singulariter sedere et silere, ne rudis etatis facilitate labatur: sed intendere seniorum preceptis, prophetarum oraculis, apostolorum magisteriis: laudandus  eo quia prius uult loquenda cognoscere, quam proferre que sentiat; antequam loqui discat, timens ne multiloquio peccatum contrahat. Unde puto et [d 16Kb] Pythagoram illum philosophum imitatorem iuuenis huius 983 prophetici instituisse sectam, ut discipuli sui quinquennio non loquentes tanto silentio loqui discerent; cum presertim et Dauid, superioris etatis quam Pythagoram fuisse non dubium sit, qui ait: Dixi, custodiam uias meas, ut non delinquam in lingua mea. Posui ori meo custodiam . Et quia forte aliquando aliquid locutus esset incautius; ideo postea a Deo poni ori suo custodiam postulauit. Esaiam quoque pythagoricis anteriorem fuisse quis nesciat? Qui cum audisset, clama ; non prius clamauerit, quam audiret quid clamare deberet.  Respondit enim: Quid clamabo ? Unde dictum est ei: Omnis caro fenum, et omnis gloria eius,  ut flos feni. Aruit fenum et flos eius decidit: uerbum autem Domini manet in eternum ; et prophetica uoce clamauit.

6. Uterque igitur iuuenis predicandus: [a 1Kb] ille tamen serus, hic cautus; ille se ipso contentus, et numquam sibi solus: iste pulchram etati lubrice disciplinam adsciscens silentii; nec adhuc sibi abundans, sed aliis se timens credere: querens tamen a iuuentute congregare, que in senectute et sibi et proximis suis prosint, ne dicatur ei: Que in iuuentute non collegisti, quomodo inuenies in senectute ? Ergo is si in concilio seniorum sederit, manum adhibebit ori suo; ut audiens sententias colligat, quod sibi ad maturiorem seruet etatem: quemadmodum Maria cum uerba Christi audiret, conferebat  ea omnia in corde suo : quemadmodum Ioannes cum caput suum supra pectus Iesu Domini reclinaret , hauriebat profunda secreta sapientie.

7. En tibi iuuenem qui uiam suam in iuuentute correxit. Piscator erat cum fratre suo; uidit Dominum Iesum, cum plicaret retia sua, et audiuit dicentem: uenite . . . . faciam uos piscatores hominum . . . . et relictis retibus suis, et patre, secutus est eum . uiam seculi ceperat currere: sed auditis Christi imperiis, deseruit uitam mundi, secutus est Christum: probauit quia in eo corrigit iuuenior uiam suam, si Christi uerba custodiat, dicens ad eum: Diligamus ubera tua super uinum . Sic tamen bibens, ut non absorberetur uino: sed gratia  eius letitiam cordis hauriret, non corporis ebrietate titubaret. Denique bibens hoc uinum, aperuit oculos suos, et uidit uiam rectam, reliquit tortuosas uias dicens: Aequitas dilexit te ; hoc est, non flexuosa itinera te sequuntur, sed solus ad te potest iustitie trames peruenire. Qui enim diligit iustitiam, non se auertit a Christo. Quomodo enim arbitrum iustitie, remuneratoremque meritorum innocens metuat conscientia?

8. In hoc ergo [b 1Kb] iuuene uiam suam corrigente spectato magna mysteria, que in Canticis Canticorum sanctus Salomon repletus Domini spiritu resultauit. Constitue Dominum Iesum recumbentem in conuiuio, reclinantem se Ioannem supra pectus eius, mirantes alios quod seruus se supra Dominum  reclinaret, quod caro illa 984 peccatrix supra templum uerbi recumberet, quod anima illa carnis uinculis innexa, aulam diuine plenitudinis scrutaretur. Hec ergo mirantibus aliis respondit anima Ioannis:  Fusca sum, et decora, filie Hierusalem ; fusca per culpam, decora per gratiam. Dicit et caro: Fusca sum, et decora; fusca puluere seculari, quem certando collegi: [c 1Kb] decora oleo spiritali, quo mundi huius puluerem squalloremque detersi. Fusca per uitium: sed decora iam per lauacrum, quod abluit omne delictum. Fusca sum, quia peccaui: decora, quia iam me diligit Christus: quam relegauerat in Eua, recepit ex uirgine, suscepit ex Maria.

9. Dicit etiam Synagoga, cuius mysteria hoc loco plerisque uidentur exprimi: que cum se reiici iam uideret propter totius plebis impietatem, solabatur se tamen; quia ipsum Christum de populo suo, et Petrum et Ioannem et Iacobum, Christo adherentes uidebat, qui habebat eloquia sibi credita; et ideo dicebat:  Fusca sum et decora, filie Hierusalem; fusca per incredulitatem, decora per Legem: fusca per lapsum; decora, quia dilexit me sol, et prior facta sum congregatio Dei. Nolite refugere me, quia fusca sum; ideo fusca sum, quia sol me reliquit iustitie, qui ante me illuminare consueuerat; amisi colorem uultus mei; obtusa facta est acies oculorum meorum, quibus ante solem uidebam: in tenebris ambulo, quia diem Christi nescio. Nolite tamen despicere me; quoniam qui reliquit, potest rursum aspicere, misereri iterum. Solet congregare dispersos, desertos requirere, colligere destitutos. Omnes tribus Isrel conuenite, [d 1Kb] aspicite me decoram ante dilectam: Nolite aspicere me, quoniam offuscata sum ; hoc est, non solum aspiciatis, quia  offuscata sum. Non est intuitus me sol, et ideo offuscata sum. Sed lucet sol super iustos et iniustos: super iustos per gratiam, super iniustos per misericordiam; illis mercedem meritorum tribuens, istis peccata dimittens. Et gentibus non lucebat ante, nunc lucet: nunc illis oritur, qui oriebatur mihi; qui illis remisit, remittet et mihi. Nolite arbitrari quoniam offuscata sum, quod penitus reliquerit me sol, et iam non intueatur, [e 1Kb] non requirat egram. Dissimulauit a me; quia non seruaui mandata eius: reconciliabitur, cum uiderit meorum penitentiam delictorum. Non uidit me sol, quia non recepi aduenientem; non aperui fenestras, ut lumen uite intraret. Cum aperuero, illuminabit oculos meos, qui uenit ut totum mundum illuminaret, et uideant etiam  non uidentes.

10. Filii matris mee pugnauerunt aduersus me, posuerunt me custodem in uineis. uineam meam non custodiui. Putant aliqui hoc de illis dici, qui Synagogem  ad Legis precepta constringunt; ut Legem custodiat, uineam suam tueatur, quam custodire non potuit. Denique custodiebat ut faceret uuas, fecit autem spinas. Que sit igitur 985 uinea, uenit Dauid testificari nobis dicens: uineam ex Aegypto transtulisti, eiecisti gentes, et plantasti eam . Possunt et apostoli esse filii matris eius, qui uere impugnauerunt Synagogam dicentes: Ecce conuertimur ad gentes ; et nationibus uerbum Dei seminare ceperunt. Possunt et prophete intelligi, qui monendo denuntiandoque, ut uineam suam custodiret Synagoga, nichil profecerunt. Fecit enim spinas improbitatis, que uirtutis uberes fructus deferre debuerat. Et ideo confitetur, quia populum suum custodire non potuit; meritoque sero querit  tenere, quem cum teneret, amisit: multo dissimilior eius que dicit: Inueni quem dilexit anima mea, tenui eum, et non relinquam eum .

11. Denique illa inuitat in hortum suum Sponsum: hec ubi pascat requirens, dicit ad ipsum: Annuntia mihi quem dilexit anima mea . Cur quem dilexit anima mea dicis, et non quem diligit? Cur dimisisti, quem tenebas? [a 1Kb] Dilexisti patrum fide, amisisti incredulitate: tenebas caritatis uinculis, amisisti longo fune perfidie. Ideo nescis ubi pascat, ubi maneat; nam si scires, non quereres. Dicis enim: Ubi pascis? ubi manes in meridie ? Meridiem nosti esse Ecclesiam, que teneat Christum: et tu eum in noctibus queris? Dic, inquit, mihi, Christe: responde uel propter id quia ante carus fuisti atque  dilectus mihi: etsi ego tante prerogatiuam caritatis amisi; tu tamen quasi pius responde mihi: Ubi pascis? ubi manes? Reliquisti me, abiisti ad gentes: recessisti longe a me; et illis propior factus es, a quibus longe eras; sed factus es prope, quia crediderunt sanguini tuo: a me recessisti; quia ego crucem tuam non suscepi, ut mundi redemptionem, sed ut noxii damnationem. Qui autem receperunt te, Domine, sicut salutis auctorem, in meridie sunt. Illis luces, illis refulges, illis calet gratia tua, sicut meridies. Mihi matutinus eras, cum adhuc crederem: sed non credebam plene, [b 1Kb] quia non sum inuenta in meridie; sicut Ioseph cum fratribus suis qui cenabant  meridie. Illis meridies factus es, qui pascuntur in diuitiis tuis, et in te sperant. Ideo ut dixit Dauid; Deduces eorum iustitiam tamquam lumen, et iudicium eorum tamquam meridiem .

12. Queris ergo tamquam aliena, que proxima eras: tamquam pauper, que diues fuisti. uis sequi, que precedebas: atque utinam uel sequaris, quos precedere debuisti! Mercenaria esse desideras, que ante mercenarios colligebas. Mercenarie utique uox ista dicentis est: Ne forte fiam circumamicta super greges sodalium tuorum . Que proselytos ex gentibus ante suscipiebas, 986 nunc ipsa in nationibus uis pro proselytis suscipi, et tamquam aduena congregari.

13. Respondit iehsu: [c 7Kb] Nisi noscas te decoram inter  mulieres . Quid est se noscere, nisi ut sciat se unusquisque hominem ad imaginem et similitudinem Dei factum, rationis capacem, qui terram suam excolere tamquam bonus agricola debeat aratro quodam, et falce sapientie, ut uel dura findantur; uel luxuriantia recidantur: qui inferiorem sui portionem animi imperio debeat gubernare? Unde etiam in Lege scriptum est: Attende tibi, ne fiat uerbum absconditum in corde tuo . Tibi, inquit, attende, non utique dicit pecunie tue, non possessionibus tuis, non uiribus corporis: sed animo tuo ac menti tue; unde omnia consilia, facta, cogitationesque manant. Tibi ergo attende ibi, ubi potiorem esse te nosti. [d 34Kb] Nosce te ipsum, quod Apollini Pythio assignant gentiles uiri, quasi ipse auctor fuerit huius  sententie; cum de nostro usurpatum ad sua transferant, et longe anterior Moyses fuerit, qui scripsit librum Deuteronomii, quam philosophi qui ista finxerunt.

14. Unde et Salomon oraculum diuinum secutus scripsit in Canticis Canticorum: Nisi scias te decoram inter mulieres ; hoc est, nisi cognoscas te mortalem, rationalem, et tua peccata fatearis, cito dicas iniquitates tuas ut iustificeris; nisi conuertaris, et prior accuses delicta tua, uenit dies mortis, et iam nullum conuersionis remedium est: [e 1Kb] preueniris dum non cogitas. Accende facem tuam, priusquam Sponsi tibi claudatur ianua, qui exspectare  diu non solet negligentes. Nisi scias te, inquit, decoram inter mulieres; et dicas: Fusca sum et decora : fusca sum, quia peccaui: sed decora; quia diligor, quia genus sum Abrahe, electum genus, dilectum Deo: nichil tibi proderit patrum gratia; potens est enim Deus de lapidibus istis suscitare filios Abrahe. Et alibi in Euangelio legisti , quia Abrahe filiam ligauit diabolus nequitie sue uinculis, quam soluit Dominus die sabbati. Nisi ergo scias te, nichil tibi proderit. Et si dicas: Abrahe sum filia, que non credis, que errorem non corrigis; Abraham quidem saluatur: sed te nobilitas generis non iuuabit, [a 1Kb] nisi fides seruauerit. Non te decipiat data patribus repromissio. Non suscipio personam hominis, non suscipio prerogatiuam  generis; nisi uidero congruentem generi morum nobilitatem, ut fiat iusti generis electio.

15. Quod si scias te, et agnoscas quia peccato obnoxia es; exeundum in calcaneis gregum est tibi. Exi ergo nuda pede, et pasce hedos tuos in tabernaculis pastorum . Qui sine peccato est, agnos 987 pascit, oues pascit. Que autem peccato obnoxia est, pascit hedos qui a sinistris sunt; non enim potest esse in dextera pastoris boni. Sequatur magis dicentem Petro: ueni retro me, satana . Sequendo Petrus in dextera meruit collocari; ideoque ei dicitur: Pasce agniculos meos . Sed quo exeat, audi: Ad tabernacula, inquit, pastorum; hoc est, ad gentes, ad dispersionem. Ideoque dixit: Percutiam pastorem, et dispergentur  oues gregis ; ut repleatur totus orbis terrarum grege Christi, significans tunc fore saluam Synagogam, cum se huic dispersioni et ipsa sociauerit, que repleuit hunc mundum; tabernacula enim pastorum, regna sunt terre. Ideoque propheta Dauid nationes annuntians credituras ait: Regna terre, cantate Deo . Ergo sciat se iuuenior, ut corrigat uiam suam.

16. Sed dicis: Quis potest cognoscere uiam iuuenior, ut corrigat; cum Propheta dicat: Tria sunt impossibilia mihi intelligere, et quartum quod non agnosco: uestigia aquiie uolantis, uiam serpentis in petra, et semitas nauis nauigantis, et uias uiri in iuuentute . Si Salomon fatetur quod non agnoscat uias uiri in iuuentute; quomodo potest iuuenior  cognoscere? Cui respondebitur quod ille uie uiri in iuuentute non cognoscantur, que sunt secus uias serpentis in petra, et secus semitas nauis fluctuantis, et uestigia uolantis aquile, que ungues asperos habet, [b 1Kb] predam includit, et supra nubes uolat, in ere errat, in mari piscem interficit; et tamen non est impossibile hoc quartum, sicut illa tria;  cognoscit enim Dominus qui sunt ipsius, et uult ut sciat se unusquisque, sciat se populus Dei.

17. Sed esto non cognoscantur errantium uie, sicut dicit Dominus: Non noui uos, discedite a me, operarii iniquitatis : hic autem iuuenior qui potest corrigere uiam suam, fortasse iuuenior sit etate, non moribus; et habeat in primo flore iuuentutis sue senilem intellectum, de quo ait: Canities autem est intellectus hominibus , quibus maturitas consilii, grauitasque suppetit. Unde et Hieremie dicitur: Noli dicere quia iuuenis sum . Et utique erat etate iuuenis; sed prohibet eum iuuenem se dicere, qui esset maturioris prudentie. Daniel cum puer esset, accepit spiritum quo dignus senectutis primitiis haberetur; ut redargueret senes  ipse non senior longeuitate, sed gratia; erat enim in illo etas senectutis uita immaculata . Cui bene competit Dauidicum illud dicere: Super seniores intellexi . Ideoque tamquam de ueterani consilii, et senilis scientie uiro diuinum pronuntiauit oraculum: Quis prudentior quam Daniel ?

18. Nunc illud aduertamus, si possibile est ut corrigat iuuenior uiam suam, an non? Si non est; ergo mentitur Propheta: sed quia non mentitur, possibile est. Ita tamen possibile, ut quod impossibile uideatur, fiat possibile; si custodiat iunior uerba Dei: si autem non custodiat, impossibile. Unde illud Euangelicum: Facilius est camelum per foramen acus transire, quam diuitem intrare in regnum 988 celorum  . Quod hoc quoque libro impossibile esse dixit, sic tamen intelligimus impossibile esse, quia diuites non custodiunt mandata Dei: si autem custodiant, fit possibile quod impossibile uidebatur. Hic est camelus qui intrat per augustam uiam; que illum ante capere non poterat concupiscentem, iam capit custodientem mandata diuina. [c 1Kb] Custodientem autem uerba Dei, quia custodiuit ea, Moyses quasi seniorem elegit ; et nunc quibus hoc Spiritu Dei committitur officii, ut eligant seniores uiros, eligunt sine dubio inter seniores iuuenem corrigentem uiam suam, in custodiendo uerba Dei. Et si senioris etatis uirum elegerint, non quasi longeuum utique elegerunt, sed quasi custodientem uerba Dei: quod si reperitur in iuniore, utique et  ipse est eligendus. Liquet igitur ex his quod non senectutis longeuitas eligatur, sed custodia uerborum Dei. Denique ipse Moyses Iesum Naue et Caleb iuuenes pre ceteris approbabat, quorum consilium in terre electione magis, quam multorum seniorum, et ipse secutus est, et Deus pretulit .

19. Unde et illud de Iacob quod supra diximus:  Deus qui pascit me a iuuentute mea ; manifestat nobis de eo dictum, qui tulerit iugum uerbi in iuuentute sua , et recedens ab Esau et similibus eius, sedit singulariter, in se tempus exspectans, quo possit cum disciplina proferre sermonem; et propterea spiritali est donatus alimento, adhuc eui integer, sed ueteranus consilio. Neque enim dignum est ut credamus quod tantus patriarcha de corporali cibo dixerit: Deus qui pascit me a iuuentute mea; quia nec corporalem panem desiderabat, cum diceret: Si Dominus Deus mecum est, ut det . . . . . mihi panem manducare, et uestem indui . . . . . omnium que das mihi, decimam decimabo tibi . Nam si patres nostri spiritalem escam manducauerunt, et spiritalem potum biberunt; quanto magis  sanctus Iacob cibo pastus est spiritali!

20. Ille quoque intellectus hoc loco suppetit, nec alienus a uero est; quia iuuenior ille ex congregatione gentium populus, qui antequam in Christo crederet, tortuoso errabat anfractu; in eo corrigit uiam suam quia Dei uerba custodiuit, que noluit custodire populus Iudeorum; et ideo ille uiam salutis inuenire non potuit. Consideremus et sequentem uersum.

21.  In toto corde meo exquisiui te; ne repellas me a mandatis tuis. Si Deus repellit unumquemque, quem repellendum putat, uideamus ne excusationem ei tribuat, qui cum sequi Deum uellet, repulsus sit. Et primum quemadmodum bonus Deus repellit sequentem, nisi ipse mereatur repelli? Sicut ipse Dominus ait: uulpes foueas habent ; et ideo quasi uulpem repellit. Et alibi: Quia omni habenti dabitur; ei autem qui non habet, et quod uidetur habere, auferetur ab eo . Cui addit, nisi ei qui toto corde exquirit eum; ut quod deest nature, id Dei operatione acquirat et gratia? Sicut Salomon, qui ex toto corde exquirens Deum, sapientiam 989 postulauit: et quia non opes sibi regias, sed diuine munus gratie depoposcit, accipere meruit sapientie disciplinam: repletus est Domini Spiritu, ut cognosceret mandata omnia . Qui autem non habet, ut in corde suo exquirat Dominum, et facit quidem opus Dei, sed negligenter facit, maledicto subiectus est, sicut legimus: Quia maledictus omnis qui opus Dei facit negligenter . Merito ergo repellitur, quia maledicto  dignus est, quia polluit magis et impedit opus quod negligenter putauerit exsequendum.

22. Consideremus ergo utrum bonitas sit repelli ab opere negligentem: an uero retineri. Et imaginem rei huius ex aliis sumamus artibus. Curat medicus egrotum, [a 1Kb] sed negligenter: et desidia medici uirus alta uulneris serpit. Quanto igitur melius remoueri huiusmodi medicum qui tempus terit, cum profectum nullum sentiat uulneratus; ut curandi officium ad eum medicum transferatur, qui maturius possit egroto sua diligentia subuenire! Nonne clementior est qui repellit nichil proficientem, quam qui retinet  ad discrimen egroti? Constitue aliquem prepositum edificantibus, uel etiam texentibus, qui debeat summam operis explicare; utrum is tibi probabilior uidetur, si in id diligenter insistat, ac si quem forte incuriosum aduerterit de iis qui operantur in domo aliqua construenda, repellat eum, melius credens non edificare, quam hiantibus rimis edificata dissolui; atque aliquem in eius substituat locum, qui cum diligentia edificet? Similiter etiam textrini prepositum repulsorem negligentium, ut substituat diligentes, ne longa textrinum corrumpat incuria; non magis probabis, quam illum qui desides in sua negligentia perseuerare patiatur?

23. Transi nunc ad eos qui mandata edificant, et legem intexunt, et animam uniuscuiusque receperunt  sanandam. Nonne si quis eorum edificet domum Dei cum iustitia, texat indumentum cum diligentia, sanet animam cum gratia, opus bonum facit? si uero incuriosus ac remissus aliquis, fabri, textoris, medici spiritalis locum occupet, ut sacerdos summus, ut presbyter, ut minister altaris sacri; nonne commodius est non subire unumquemque id muneris, quod implere non queat, quam subeuntem, neque ipsum strenue suscepto fungi munere, et eripere locum alteri, qui nauiter eum possit tueri? Quid! quod etiam ipsi consulitur, qui remissior cum sit, repellitur, ne plus offensionis contrabat.

24. Quid sit autem repelli consideremus; lectum est enim: Sicut uulnerati dormientes, proiecti in monumentis, quorum non meministi amplius; et quidem ipsi de manu  tua repulsi sunt . Aduertamus igitur quos uulneratos et proiectos in monumentis repellit, quorum non meminerit amplius. Isti sunt qui a mandatis Dei repelluntur. Peccatori autem dixit Deus: Quare tu enarras iustitias meas ? Et quia a mandatis Dei repelluntur, repelluntur utique de manu Dei. Et bene prospexit, ne quis de manu Dei uideatur eripi; quia nemo potest quemquam rapere de manu Dei. Qui ergo priuatur muneris suscepti officio uel gratia, non rapitur, sed reiicitur; ut dixit Dominus iehsu ad Hierusalem: Quoties uolui congregare filios tuos . . . . . 990 et noluisti! Ecce relinquetur uobis domus uestra deserta . Abstulit illis sanctificationem, altare thymiamatis, et orationis sacrarium, propitiatorium  altare sacrificiorum, sacerdotum et leuitarum ministeria; et tamen cum hec sublata essent omnia, que secundum Legis mandata habebant, ait Apostolus: Numquid repulit Deus hereditatem suam . . . . . Non, inquit, repulit . . . . sed conclusit omnia in incredulitate, ut omnium misereatur .

25. Sunt ergo qui ad tempus a mandatis propter misericordiam repelluntur; sicut et illis consulitur qui uomuntur. Nam quemadmodum manens in corpore quod uomendum est, plus acescit: ita qui debet excludi, si retineatur, nec se corrigat, totum corpus exulcerat. Meritoque Angelo Laodicee dicit  testis fidelis et uerus: Scio opera tua, quia neque frigidus es, neque calidus; utinam frigidus esses, uel calidus: sed quia tepidus es, incipiam te euomere ex ore meo . Aperte negligentiam grauiori damnat iudicio, quam imprudentiam. Frigidus est enim qui fidem nescit: calidus qui Spiritus sancti feruore succensus est. Qui ergo calorem fidei non habet, tolerabilius illi fuerat fidem non accepisse, quam neglexisse. Est enim tepidus [a 1Kb] peior frigido, ut Iudeus qui sibi uidetur fidem habere quam non habet. Quanto tolerabiliorem causam gentilis habet, qui potest dicere: Non cognoui Legem, non audiui prophetas, ideo non credidi, quam ille qui legit omnia, ex quibus uenturum Iesum crederet, et non credidit! Neuter quidem excusatur, nec ille qui legit, nec  ille qui legere noluit: sed plus delinquit, qui negauit quod legerat, quam qui opera non fecit, que facienda non cognouit. Quanta autem fidei et iustitie gratia est, ut in ore Dei sit, qui fidem tenet, et opera exercet iustitie: et quantum amittit, quem euomuerit ex ore suo Dominus iehsu, et ex suis uisceribus eiecerit! quam pius tamen, qui et iustos in ore suo tenet, et iniustos non ante euomit, quam denuntiet euomendos! ut uel huiusmodi admonitione conuersi dignum aliquid efficiant, quo non uomantur. Nunc tertium uersiculum cousideremns.

26.  In corde meo, inquit, abscondi eloquia tua, ut non peccem tibi. Propterea ergo mysterium regis bonum est abscondere; peccat enim Deo, qui commissa sibi secreta mysteria putauerit indignis  esse uulganda. Periculum itaque est non solum falsa dicere, sed etiam uera, si quis ea insinuet quibus non oportet. Quod uitium quadripartitum est, uel adulationis, uel auaritie, uel iactantie, uel loquacitatis incaute; quia dum adulari uult aliquis ei cui loquitur, effundit mysterium. Nonnulli etiam studio lucri mercedem proditionis sequuntur; ut tegenda silentio uendant loquendo. Alii, ut plura nosse uideantur, et scientiam suam iactitent, aperiunt quod celare deberent. Plerique dum sine iudicio loquuntur, uerbum emittunt, quod reuocare non possunt. Ideo uir laudatur serius, et non otiose. Erat homo abscondens sermones suos, ut apostolus Paulus, qui nouit quid loquatur singulis, et quando quid loqui debeat. Unde et Corinthiis dicit: Lac uobis potum dedi,  non escam; nondum enim poteratis: sed nec adhuc quidem potestis . Ideo hos in transitu uidet: manet autem apud Ephesios; quod 991 ostium sibi magnum apertum esset, notum facere gentibus mysterium Christi . Ideo et Salomon tempus tacendi, et tempus esse loquendi docet .

27. Pre ceteris autem Dominus iehsu in Euangelio declarat suo, dicens, Simile esse regnum celorum thesauro abscondito in agro . Utique [b 1Kb] non aurum, non argentum, non pecunia comparari  potest regno celorum: sed eloquia Domini, eloquia casta, argentum igne examinatum, quibus ipsum regnum acquiritur. Hunc ergo thesaurum sapientie et cognitionis absconditum in agro, in quo plantata sunt uerba Scripturarum celestium; cum inuenerit homo, abscondit illum in corde suo, nec diuulgat eum: sciens quia si diuulgauerit Babyloniis thesaurum Dei, magnam offensam contrahet; ut dicatur ei sermone prophetico: De semine tuo accipient, et facient spadones in domo regis . Per que significatur quia is qui prodiderit diuina mysteria, posteritatem anime sue, seminariumque meritorum habere non possit.

28. Caue ergo ne diuitias tuas perfidis prodas: et si amicitiam simulent, non illis aperias interiora  domus tue; non reseres thesauros regios, quos Babylonii scire non debent; ne ueniant et capiant posteros tuos, et seminarium uirtutis abscindant. Hoc est quod etiam in Euangelio dicit Dominus: Nolite mittere margaritas uestras porcis . Ideo bene facit qui abscondit eloquia Domini in corde suo, sicut abscondebat propheta Dauid, sicut Maria, que conseruabat omnia uerba Domini Iesu in corde suo . Etenim si bonum est uiro sermones suos abscondere, quanto magis sermonem Dei cordis nostri gremio debemus operire, debemus abscondere!

29.  Quarto uersu dicit: Benedictus es, Domine: doce me iustificationes tuas. Non enim quicumque dixerit, Domine, Domine, ipse intrabit in regnum celorum: sed qui uoluntatem Dei fecerit. Ideo iste qui correxerit  uiam suam a iuuentute sua, custodierit uerba Dei in toto corde, quesierit Dominum Deum suum, nec repulsus sit a mandatis Dei, et dignus habitus cui committerentur arcana sapientie, absconderit ea in corde suo, ne peccaret Deo; quasi habens eloquia Dei, gratias agit, dicens: Benedictus es, Domine; et desiderat ipsum doctorem habere, cupiens cognoscere secreta Legis, et quemadmodum interpretationem habeat: Si emeris puerum Hebreum, et seruierit tibi annis sex , et reliqua, quibus premissum est has iustitias discere, quas proponit in conspectu filiorum Isrel: hec a Domino querit discere, que homines docere non poterant; nisi Deus ante docuisset. Que posteaquam a Christo didicerunt apostoli, Ecclesia dicit: Introduxit me Rex in cubiculum  suum ; hoc est, in illud secretum suum in quo sunt thesauri scientie et cognitionis sue. Ideoque tibi dicitur: Cum oras, intra in cubiculum tuum , quod significat mentis animique secretum. In hoc cubiculum iustitiarum Sponsa se poposcit induci; cum post odorem unguenti excurrerit, quod semper fluit, et numquam deficit.

30. . Ideo quasi edoctus Propheta iustitias quinto uersu dicit: In labiis meis pronuntiaui omnia iudicia oris tui. Et quomodo alibi dicit: Iudicia 992 tua sicut abyssus multa ? Quomodo  Apostolus ait: O altitudo sapientie et scientie Dei, quam inscrutabilia sunt iudicia eius, et ininuestigabiles uie eius! Quis enim cognouit sensum Domini ? Si inscrutabilia sunt iudicia, quomodo ergo iudicia? quomodo omnia pronuntiaui, ait Propheta, iudicia oris tui? Sed fortasse non eadem sunt iudicia Dei, que iudicia oris eius. Si alia sunt, bene dicitur: Cogitationibus tuis quis similis erit ? Et ideo inscrutabilia sunt iudicia eius; quia ex parte cognoscimus, et ex parte prophetamus. Si autem nullus nisi Christus hoc dicit, qui potest dicere: Ego et Pater unum sumus .

31. Distinguamus tamen, nec uereamur ne impugnet se uelut contrariis Scriptura uenerabilis. Consideremus enim quia non dixit: Iudicia oris eius  sicut abyssus multa: sed Iudicia tua dixit; nec Apostolus posuit: Inscrutabilia iudicia oris eius; sed: Inscrutabilia iudicia eius. Possumus enim iudicia Dei estimare, que occulta nobis non patefecerit; iudicia autem oris eius, que annuntiauerit, et per os prophetarum locutus est. Os enim Dei propheta intelligitur, cui dicitur: Clama; et ille ait: Quid clamabo? Et inspiratum est ut diceret: Omnis caro fenum . Quod utique locutus, oris Dei functus officio est; quia locutus est iudicium Dei. Ergo prophetica oracula iam non sicut abyssus, sed etiam ipsa sunt abyssus; quia nemo potuit in celo, uel in terra, aperire librum, nisi Christus. ueniamus nunc ad sextum uersum.

32.  In uia, inquit, testimoniorum tuorum  delectatus sum, sicut in omnibus diuitiis. Alii in auro, alii in argento, alii in uestibus; alii in possessionibus, uinetis, oleis, segetibus; alii in operibus picture, marmorum; in diuersis denique singuli delectationes habent: spiritalis in uia testimoniorum celestium delectatur, tamquam omne possidens patrimonium, in omnibus diues; sicut Apostolus dicit: Gratias ago Deo meo semper pro uobis in gratia Dei nostri, que data est uobis in Christo Iesu: quia in omnibus diuites facti estis in ipso, in omni uerbo, et in omni scientia . In tantum doctrina Apostoli Corinthii profecerunt, ut qui ante non poterant nisi sicut paruuli lac solum bibere, postea in omnibus diuitiis abundarent cognitionis et uerbi. Delectabatur ergo Dauid in omnibus diuitiis cognitionis, scientie, sapientie,  et in omni actu bonorum operum. Et si quis nunc intentus diuinis, triplicem illam sapientie hauriat disciplinam, , , bonus studio percipiende cognitionis, pulchrior erit exsequende rationalis moralisque doctrine gratiam tenens. Qui prophetica enigmata Dei spiritu reuelante cognouerit, Euangelii altitudinem in operibus comprehenderit et consiliis, apostolici sermonis moralitatem aduerterit; is tamquam in omnibus diues, uberem capiet uoluptatem.

33. Et quia suauis est corporalis uoluptas, ideo non quasi pro gratie qualitate cum spiritalibus comparatur; sed quasi ad testimonium suauitatis arcessitur. Siquidem et Apostolus docet inuisibilia et sempiterna  Dei a nobis per ea intellecta esse, que facta sunt . In Canticis quoque habemus 993 scriptum: Eque mee in curribus Pharaonis assimilaui te, proxima mea. In quo dum uelocium equorum cursui similitudo Ecclesie comparari uidetur, estimatur diues eius gratia. Non igitur unam equam diuitis regis accipias: sed absolute pro equitatu, ut sepe diximus, qualis ouis illius est pro grege ouium. Pharao igitur ut potentissimus rex, et prediues habebat equos potentes, ut Scriptura dicit currus Pharaonis; quasi potentissimum genus ad bellorum usum, et subsidium preliandi. Denique his curribus Pharao fugientes Hebreos facile comprehendit. Sicut ergo equi iuncti concorditer trahunt currum, et patienter suscipiunt iugum, et portant congrua cum gratia, et iugi illius  susceptione mansuescunt: sic et congregatio nationum gentilibus indomita moribus se ante iactabat; ubi uero suscepit iugum dicentis: tollite iugum meum . . . . quia leue est: et onus meum, quia suaue est ; et cepit Sponsa Christi concordia et mansuetudine populorum esse sublimis, et toto circumferri orbe, tamquam currus equis uelocibus supra mundum rapta, ascendit ad Sponsum.

34. Denique et in posterioribus Canticorum partibus dicit: Posui te currus Aminadab . Multos currus habet in se Ecclesia, quos omnes spiritalibus habenis Dominus regit: et una anima multas cogitationes habet, quas Domini habena restringit et reuocat; nequando in preruptum noster hic currus feratur. Aminadab autem interpretatione significatur  pater beneplaciti, cuius filius legitur in Numeris Naason princeps populi , qui sit intelligendus interpretatione serpentinus; et agnoscis istud, si repetas, quia sicut serpens pependit in ligno qui te redemit.

35. Ergo anima currus est Dei, ut ira eius, et libido, et timor, et omnes seculares concupiscentie refrenentur. Ecclesia quoque currus est Dei, que regenda est gubernaculis Christi; ne diuersorum populorum motus eam dissensionesque perturbent. Illo quoque Naason bene intelligitur Christus; quia uirga Aaron conuersa in serpentem illos serpentes Aegyptios deuorauit . Has ergo diuitias habeamus, his delectemur, ut currant nobis equi rationabiles, et commoremur in preceptis eorum.

 36.  Et ideo ait: In mandatis tuis exercebor, et considerabo uias tuas. Qui enim exercetur in uerbis apostolorum, Iesu Domini mandata cognoscit, et considerat uias eius, quibus finis est Christus, qui ait: Ego sum uia .

37.  Et in tuis iustitiis meditabor, non obliuiscar uerborum tuorum. Admonet hic locus memores Scripturarum nos esse debere, et iustitias eius non solum sermone, sed etiam operis imitatione meditari. Non enim qui disputant Legem, et non faciunt que Legis sunt; sed qui factores Legis sunt, iustificantur.



SERMO TERTIUS. [Figure: [Hebrew Text] 2Kb] Gimel.


1. Tertia littera secundum Hebreos est Gimel, que Latine retributio dicitur. Denique in primo statim uersu hoc ostenditur.

994 2.  Retribue, inquit, seruo tuo. Quomodo supra ipse Dauid: Non secundum peccata nostra reddas nobis: neque secundum iniquitates nostras retribuas nobis ; et hic poscit retributionem? Illa uidetur uox peccatoris esse, hec bene sibi conscii, qui premia boni operis exposcat. Unde possumus etiam hoc intelligere, quod de eius persona psalmus iste formetur, qui natus ex uirgine pro totius mundi redemptione ad dexteram Patris sedere  presumat, sicut ipse ait: Amodo uidebitis Filium hominis sedentem ad dexteram uirtutis .

3. Non est tamen alienum, nec arrogans, si etiam Dauid remunerationem a Domino Deo suo pro egregiis laboribus postulet. Prerogatiua est fidei atque iustitie, de Domini fauore mercedem usurpare. Denique reprehenditur Petrus , quia super fluctus ambulans, humano magis dubitauit affectu, quam apostolica auctoritate presumpsit. In Euangelio quoque docemur habere fidem , et non hesitare de iis que supra hominem sunt, gerendis. Merito ergo Dauid in superioribus, quasi adhuc imperfectus, secundum peccata sibi reddi refugit, atque declinat: in hoc autem psalmo qui est posterior  , quasi fundatus uirtutis processu, retribui sibi secundum fidei operisque certamina deprecatur. Siquidem etiam Paulus, qui ante dixerat: Non sum dignus uocari apostolus , postea ait: Reposita est mihi corona iustitie, quam reddet mihi Dominus in illa die, iustus iudex: non solum autem mihi, sed et eis qui diligunt aduentum eius . Et Apostolus ibi pollicetur, hic autem uerecundius adhuc precatur: quod utique non insolentis arrogantie, sed innocentis est conscientie ab ipso cui seruieris, petere mercedem; quoniam desperare segnitiei est materia: sperare autem, incentiuum laboris est.

4. Pete igitur confidenter, si merita suffragantur; ut talia petendo studiosius elabores, quod ea petitione  sis dignior. Quis athleta si desperet coronam, descendat in stadium: aut si eam postulet uictor, offendat? Probatio spem facit, spes confidentiam. Iusti ergo talis oratio est: delectatur Dominus tali precatione; ut pro puritate conscientie utaris auctoritate.

5. Tamen quominus uideatur petitio arrogans,  bene addidit: Seruo tuo ; in quo et humilitatis est gratia, et premium seruitutis. Qui enim uocatus est in Domino seruus, libertus est Domini, tam pretioso emptus sanguine. Magnum tibi est uocari puerum meum, quasi ad seruum dicitur. Si quis ergo est seruus, et bene seruit Domino, et nichil facit quasi seruus peccati: sed qui dicit: Seruus inutilis sum; quod debui facere, feci; bene is dicit: Retribue seruo tuo.

6. Gloriosa seruitus, qua pro nobis seruiuit et Christus. [a 1Kb] Beata seruitus, qua et tu seruis: sed ita, si nichil possit aduersarius de tuo sibi seruitio uindicare. Amat ergo Christus boni libertatem seruuli. Denique in Canticis dicit: Quam speciose facte sunt gene tue sicut turturis, ceruix tua sicut redimicula  ! uultus liberior est, ubi est [b 1Kb] castitatis conscientia: et portare Christi iugum suaue est, si ornamenta putes ceruicis tue esse, non onera. Attolle ergo oculos semper ad Dominum 995 Deum tuum, et quere Deum ut inuenias. Erige ceruicem; redimicula, non uincula geris. Multa quoque animalia redimiculis gaudent, et phalerari sibi magis, [c 1Kb] quam uinculari uidentur. Gene sicut turturis preferant insignia uerecundie: redimicula ceruicis libertatis attollant fiduciam. Leue est enim iugum Christi; et ideo ceruix eo non premitur, sed leuatur.

7. Similitudines, inquit, auri faciemus tibi ex distinctionibus argenti: quoadusque Rex est in declinatione sua . Ex iis enim qui ex Lege sunt et prophetis, mediocriter ante crediderant gloriam  Domini Iesu: sed hereditas eius diffusa per populos, quo frequentius examinata, hoc amplius est probata. Crebre enim persecutiones Ecclesie iustorum nobis [d 1Kb] titulos, et martyrii uictorias ediderunt. Itaque sicut aurum bonum, ita Ecclesia cum uritur, detrimenta non sentit, sed magis fulgor eius augetur; donec Christus ueniat in regnum suum, et reclinet caput suum in Ecclesie fide. Qui cum uenisset ad oues perditas domus Isrel, non habebat ubi caput suum reclinaret: nunc autem iam redolet fides; ideoque dicit Ecclesia: Nardus mea didit odorem suum . Et dicit cum presumptione exspectans retributionem.

8. Fragrat unguentum gratie, ex quo uirgo generauit, et Dominus iehsu sacramentum Incarnationis  assumpsit. Colligatio, inquit, gutte consobrinus meus, [e 1Kb] botryo Cypri frater meus mihi, inter media ubera mea requiescit . Corpus enim suscipiens dominus iehsu caritatis se uinculis illigauit: et non solum se membris nostris et passionibus naturalibos, sed etiam cruci uinxit; ideoque sicut botryo in Ecclesie fide, et morali requiescit gratia. Nardus Cypri,  consobrinus meus in uineis Engaddi . Engaddi, si locum querimus, regionis cuiusdam que in Iudea est, locus sic dicitur, in quo opobalsamum gignitur: si interpretationem, Engaddi tentatio latine significatur. In illis ergo uineis lignum est, quod si quis compungat, unguentum emittit: hic fructus est ligni. Si non incidatur lignum, non ita fragrat et redolet; cum autem compunctum fuerit artificis manu, tunc lacrymam distillat: sicut et Christus in illo tentationis ligno crucifixus illacrymabat populum, ut peccata nostra dilueret, et de uisceribus misericordie sue fundebat unguentum, dicens: Pater, dimitte illis; quia nesciunt quid faciunt . Tunc ergo in ligno compunctus est lancea, et exiuit de eo sanguis et aqua omni unguento suauior,  accepta Deo hostia, per totum mundum odorem sanctificationis effundens: et quasi balsamum ex arbore, sic uirtus exibat e corpore. Unde ait: Sentio uirtutem exisse de me . Inde [a 13Kb] opobalsamum expressio dicitur; eo quod compunctione ligni balsamum per cauernam punctionis erumpit. Compunctus igitur iehsu odorem remissionis peccatorum, 996 et redemptionis effudit . Nam et constrictus erat uerbum, cum esset homo factus: et pauper factus est, cum diues esset; ut nos illius inopia ditaremur. Potens erat, et despiciendum se prebuit; ita ut Herodes sperneret eum et illuderet ei. Terram mouebat, et herebat in ligno: celum obducebat tenebris, mundum crucifigebat: et crucifixus erat: inclinabat caput, et exibat uerbum:  exinanitus erat, et replebat omnia: descendit Deus, ascendit homo: uerbum caro factum est, ut caro sibi uerbi solium in Dei dextera uindicaret: uulnus inflictum erat, et fluebat unguentum: scarabeus audiebatur, et Deus agnoscebatur.

9. Respondit et Christus. Ecce es bona proxima mea, ecce es bona . Quoniam cognouerat Ecclesia mysterium, et pro totius mundi redemptione crucifixum Dominum Iesum predicabat, meretur audire: Ecce es bona; que me bonum dicis, et ipsa bona es, que uidisti glorie mee decorem, et ipsa bona es et decora. Quid est autem Christum dicere: Bona es, uel decora es; nisi illud Euangelicum: Constans esto, filia, remissa sunt tibi peccata tua ?

 10.  Ergo cui Christus peccata donauit, recte dicit: Retribue seruo tuo, ut uiuam, et custodiam uerba tua. Non habet in retributione quod desperet; quia Dominus iehsu uenit mundum saluare, non perdere. Ideoque immemor est iniurie, memor gratie;  sicut in prophetico libro testificatur ipse dicens: Ego sum, ego sum, qui deleo iniquitates tuas, et memor non ero: tu autem memor esto, et iudicemur. Dic tu prius iniquitates tuas, ut iustificeris . Quicumque ergo dicit iniquitates suas Deo, iustificatur: et quicumque iustificatur, retributionem non timet, sed exposcit: qui retributionem non timet, uiuet.

11. Sed quare dixit: uiuam, et non dixit: uiuo? Quia hec uita non est loco premii, que in loco mortis est. Dolet Propheta in puluerem mortis se esse deductum : Apostolus cupit ex hoc mortis corpore liberari ; et putamus quod de hac uita sibi blandiatur Propheta? Omnia hic plena mortis sunt. Intrat mors per fenestram, intrat  per ostium; nisi Dominus ostio tuo ponat custodiam. Denique ex multiloquio peccatum nascitur. Lege mandata Legis, et inuenies scriptum: Quia uiuens si mortuum contigerit, inquinatur . Quantos tangimus mortuos? Inter quantos mortuos uersamur? Ideo tibi Auctor uite dicit: Relinque mortuos sepelire mortuos suos . Ideo tibi alibi dicitur: Surge qui dormis, et exsurge a mortuis . Quomodo tibi diceretur: Surge a mortuis, nisi inter mortuos uiueres? Ponamus te mundum esse ab operibus mortuis, et peccati colluuione; quomodo mundus es, qui in corpore mortis es, qui inter sepulcra uiuis mortuorum? [b 1Kb] Oportebat Petrum 997 loqui mortuis; ut procederent de sepulcris suis.

 12. Indigemus ergo purgatione, quia tetigimus mortuos . Lex nos mundari iubet: quis tantus, ut supra Legem sit? Ipsum Nazareum sanctum Dei, si is tetigerit mortuum, immundum pronuntiat . Ideoque radit caput suum, et deponit capillum quasi non sanctum; et iterum orat ut exaudiatur, qui ante propter mortui attactum exorare non potuit: irrationabiles duxit dies; quia irrationabili appropinquauerat. Deponit igitur mortua et superflua capitis sui, ut Christo reconcilietur. Ergo si Nazareus purificatur, et nos purificari oportet.

13. Omnes contigimus mortuum. Quis enim gloriabitur castum se habere cor, aut quis audebit dicere mundum se a peccatis? Sit aliquis fortasse qui in sermone non deliquerit, licet rarus iste, de quo  Deus dicat, sicut de sancto Iob: Ille non peccauit labiis suis ; tamen non semper habere potuit mundas cordis sui cogitationes, iniicit se diabolus in cor hominis. Pone parata semper et peruigili custodia quisquam cor suum sepserit, tamen in medio  peccatorum uersatur, necesse habet etiam ipse purificari. Unde Esaias, cum dixisset: O miser ego! quoniam immunda labia habeo, et in medio populi uersor immunda labia habentis ; statim descendit unum de Seraphim, et contigit labia eius carbone, ut immunda eius labia mundaret.

14. Non unum est baptisma: unum est quod hic tradit Ecclesia, per aquam et Spiritum sanctum, quo necesse est baptizari catechumenos. Est et aliud baptisma, de quo dicit Dominus iehsu: Baptisma habeo baptizari, quod uos nescitis . Et utique iam baptizatus in Iordane fuerat, sicut superiora declarant : sed sit hoc baptismum passionis, quo etiam sanguine suo unusquisque mundatur. Est etiam [a 1Kb] baptismum in paradisi  uestibulo, quod antea non erat: sed posteaquam peccator exclusus est, cepit esse romphea ignea, quam posuit Deus , que antea non erat, quando peccatum non erat. Culpa cepit, et baptismum cepit: quo purificentur, qui in paradisum redire cupiebant, ut regressi dicerent: Transiuimus per ignem et aquam . Hic per aquam, illic per ignem. Per aquam, ut abluantur peccata: per ignem, ut exurantur. Sed quod est grauius, et hic sustinemus ignem, et illic.

15. Quis est qui in hoc igne baptizat! Non presbyter, non episcopus, non Ioannes, qui ait: Ego uos baptizo in penitentiam ; non Angelus, non Archangelus, non Dominationes, non Potestates: sed ille, de quo Ioannes ait: Qui uenit  post me, fortior me est, cuius non sum dignus calceamenta portare: ipse uos baptizabit in Spiritu sancto et igne. Habet uentilabrum in manu sua, et permundabit aream suam; et congregabit triticum in horreum suum; paleas autem comburet igni inexstinguibili . Non de hoc baptismate, quod fit per sacerdotes Ecclesie, dictum ipse Dominus testificatur . Siquidem post consummationem seculi missis angelis qui segregent bonos et malos, hoc futurum est baptisma: quando per caminum 998 ignis iniquitas exuretur; ut in regno Dei fulgeant iusti sicut sol ipse in regno patris sui. Et si aliquis sanctus ut Petrus sit, ut Ioannes, baptizatur hoc igni. ueniet ergo Baptista magnus (sic enim eum nomino, quomodo nominauit Gabriel  dicens , uidebit multos ante paradisi stantes uestibulum, mouebit rompheam uersatilem, dicet iis qui a dextris sunt, non habentibus grauia peccata: Intrate qui presumitis, qui ignem non timetis. Predixeram enim uobis: Ecce uenio sicut ignis ; et per Ezechielem dixeram: Ecce proficiscar in Hierusalem, et insufflabo in uos, in igne ire mee; ut tabescatis a plumbo et ferro .

 16. ueniat ergo ignis consumens, exurat in nobis plumbum iniquitatis, ferrum peccati, faciatque nos aurum sincerum. Urat renes meos, et cor meum; ut bona cogitem, ea que castitatis sunt, concupiscam. Sed quia hic purgatus, iterum necesse habet illic purificari; illic quoque nos purificet, quod dicet Dominus: Intrate in requiem meam; ut unusquisque nostrum ustus romphea illa flammea, non exustus, introgressus in illam paradisi amenitatem, gratias agat Domino suo, dicens: Induxisti nos in refrigerium . Qui ergo per ignem transierit, intrat in requiem. Transit a materialibus atque mundanis ad illa incorruptibilia atque perpetua.

17. Alius iste est ignis quo exuruntur peccata non uoluntaria, sed fortuita, quem parauit seruulis suis  Dominus iehsu, ut eos ab ista commoratione, que permixta est mortuis, emundet: alius ille ignis, quem deputauit diabolo et angelis eius, de quo dicit: Intrate in ignem in eternum ; quo ille diues ardebat, qui stillari sibi de Lazari digito poscebat humorem. At uero Lazarus in Abrahe sinu recumbens , uitam carpebat eternam, quam sibi promittit Propheta dicens: uiuam et custodiam uerba tua. uiuam, ait, quasi nondum uiuens; hic enim in umbra uiuimus.

18. Ergo ista uita in corpore, umbra est uite atque imago, non ueritas. Denique in imagine ambulat homo, et in regione umbre mortis consistimus. Sed si quis non ad terrena oculos mentis intendat, sed ad spiritalia erigat; ut possit dicere: Spiritus  ante faciem nostram Christus Dominus; dignus erit qui dicat: In umbra eius uiuemus . Christus enim uita est; et ideo qui in umbra Christi uiuit, in umbra uite est. Meritoque alibi dicit Sanctus Domini: In umbra alarum tuarum protege me . Omnes ergo etiam sancti in umbra sunt, quamdiu sunt in corpore: non perfecte uident: non perfecte, sed ex parte cognoscunt. Ipse Paulus ait: Ex parte enim cognoscimus . Ipse uas electionis, cui Christus oculos reddidit, et sua illuminauit gratia; non facie ad faciem, sed per speculum uidebat. Et Dauid reuelari oculos suos petit ; ut remoueretur umbra, que integrum oculorum impediebat obtutum. Regionem autem hanc mortuorum esse quis dubitet; cum Sanctus  ipse dicat: Placebo Domino in regione uiuorum ? Quia perfecte hic placere nemo potest, ubi etiam si fieri possit, ut sua peccata non habeat; in 999 ipsa tamen mortuorum regione uiuendo, purificatione indiget, que a contagio eum regionis huius absoluat.

19. In umbra igitur hic uiuimus, et ideo in umbra custodimus uerba Dei. Et ut exemplo utamur: [b 1Kb] utique ante erant sub umbra Legis, quando custodiebant  homines sabbata, que sunt umbra futurorum; sicut hodieque Iudei, qui uerum sabbatum non uident, qui exemplari et umbre seruiunt. Nos quoque secundum Euangelium nunc uiuentes, umbram sequimur uerborum Dei. Nathanel sub arbore fici uidetur , Dauid in umbra alarum Domini Iesu sperare se dicit ; Zaccheus in arborem sycomori ascendit, ut Christum uideret . Nobis quoque expandit manus suas iehsu, ut totum mundum obumbraret. Quomodo non sumus in umbra, qui crucis eius protegimur uelamento? Quomodo non sumus in umbra, quos crucifixus a malignitate seculi et corporis ardore defendit? An nescimus quoniam uerbum Dei ueniens in hunc mundum, non sicut uerbum aduenit, quale  in principio erat, quale erat apud Deum: sed semetipsum exinaniuit, formam serui accipiens? uenit in nube leui: et cum esset uirtus Altissimi, obumbrauit Marie; ut transfiguraret corpus humilitatis nostre conforme fieri corpori glorie sue. Sicut ille ergo mutauit formam, cum ex uirgine nasceretur: ita et nobis sermones Dei transfigurati uidentur; cum leguntur in Euangelio, cum species eorum uidetur in Scripturis quasi per speculum, quia tota ueritas hic non potest comprehendi. Cum autem uenerit quod perfectum est, non iam per descensionem, non per speciem ut transfigurati: sed integra atque expressa ueritate resplendent.

20. Neque te moueat, quod ait: [a 1Kb] Multa uerba custodiam; qui unum uerbum cognouerit, multa  uerba cognoscit. In uno enim multa sunt, et in multis unum est. Probandum est igitur quomodo unum uerbum multa sint, et multa uerba unum uerbum sit. Nec est difficile doceri, cum dixerit Apostolus, quia ipse est imago Dei inuisibilis, primogenitus omnis creature, in quo creata sunt omnia in celestibus et in terra, siue uisibilia, siue inuisibilia, siue Sedes, siue Dominationes, siue Principatus, siue Potestates, omnia per ipsum et in ipso creata sunt . Unum est igitur uerbum, quod operatur in singulis: et cum in singulis operatur, operatur omnia in omnibus. Hoc uerbum unicum apud Patrem se diffudit in plurima; quia de plenitudine eius omnes accepimus. Itaque si uideas singula omnium que creata sunt in ipso, uidebis in singulis unum uerbum esse omnium,  cuius pro captu nostro participes sumus. In me uerbum est humanum, [b 1Kb] sed Apostolus succurrat et dicat: Puto et ego spiritum Dei habeo ; in alio uerbum celeste, et uerbum angelorum in plerisque est. 1000 Sunt qui habent uerbum Dominationum et Potestatum, uerbum iustitie, uerbum castitatis, uerbum prudentie, uerbum pietatis, uerbum etiam uirtutis. Sic unum uerbum multa sunt, et multa uerba unum sunt. Nec uero arduum est istud estimari; cum legerimus quia omnia potest Spiritus sapientie.

21. Itaque sicut alii datur per Spiritum sermo sapientie, et alii sermo scientie secundum eumdem spiritum, alii fides in eodem spiritu, alii gratia curationum in uno spiritu, alii operatio uirtutum, alii spiritus cognitionis, alii spiritus consilii plenioris, alii spiritus fortitudinis, alii pietatis spiritus; tamen in omnibus unus atque idem spiritus est, diuidens  singulis prout uult. Est spiritus prophetarum, et spiritus apostolorum: est etiam artificum spiritus, sicut et Beseleel et Oliab, quos impleuit Dominus Spiritu diuino sapientie et scientie, et omnis artis; ut facerent amictum et Tabernaculum, atque altare secundum sensum quem dedit his Deus ; sed etiam ceteris sapientibus intelligere et facere omnia opera secundum omnia que Dominus imperabat. Itaque fecerunt que non didicerant, nec uiderant, secundum ea que his Spiritus demonstrabat. Et plerisque uidetur alius apostolorum spiritus, alius prophetarum, et diuersus in singulis: sed non est diuersus, sed unus est spiritus, diuidens genera diuersa uirtutum. Unde non dubium uideri debet, si aliis uerbum apostolicum, aliis propheticum,  [c 1Kb] aliis euangelicum, aliis uerbum operatorium datum est; et tamen unum est uerbum diuidens se singulis pro nostra possibilitate, uel pro sua uoluntaria largitate. Hoc uerbum igitur, quod est caput omnium, hic per speculum uideo; et ideo uerba hic custodire non possum: sed cum uidero gloriam eius reuelata facie, tunc uiuam, et uita uiuens etiam uerba diuina custodiam.

22.  Ideo ergo secundo uersu dicit: Adaperi oculos meos, et considerabo mirabilia de lege tua. Qui adaperiri sibi oculos petit, utique et grauari intelligit. Neque enim medicum rogat, nisi qui remedium egritudini sue poscit. Dicit ergo iste ad medicum uenientem de celo: Adaperi oculos meos. Si turbatus est oculus, facile dolor omnis sedatur  [d 39Kb] collyrio: sin uero acies eius humoris suffusione pretexitur, maiora remedia queruntur. Est ergo sicut in oculis corporis, ita etiam in oculis anime  huiusmodi quedam passio, que ingrauescat necesse est; ni i bonus medicus uelamen illud abstulerit, et nebulam quamdam concreti humoris, que impedire, uel potius operire, ne uideat que uidebat, mentis estimatur obtutum. Irrepsit egritudo ueteri fermento; eo quod non exuimus uel gentilem, uel Iudaicam suffusionem, cum primum ueniremus ad Ecclesiam: non audiuimus et [a 1Kb] docentem boni medici disciplinam: 1001 Exspoliantes ueterem hominem cum actibus suis, induite nouum, qui renouatur in agnitione, secundum imaginem eius qui creauit eum . Superuestiuit ergo se aliquis, non exspoliauit: serpit grauior egritudo, grauat oculos diuturnum uelamen; non potest quisquam illud auferre, non Angelus, non uirtutes, non Dominationes,  non Potestates. Manet uelamen illud, lectionem impedit, uisionem obducit; quod non reuelatur, inquit Apostolus , hoc est, a quocumque alio, nisi in Christo fuerit euacuatum. Cum uero conuersus huiusmodi fuerit ad Dominum, auferetur uelamen.

23. Habes igitur quomodo auferas uelamen, quod manet supra oculos cordis tui. Conuertere ad Dominum, et uelamen cadet. Conuersus est Paulus ad benedictionem Ananie, uelut squame ceciderunt ab oculis eius; et uidit qui per triduum ante non uiderat : simul oculus corporis animeque sanatur; quia medicamentum ei medicus demonstrauerat ille de celo, de quo scriptum est: Misit uerbum suum, et sanauit eos, et ex omnibus infirmitatibus suis liberauit eos . Non est medicus iste  de terris, qui omnes curat infirmitates, et [b 1Kb] populos integros sanat. Mitte ergo, Pater, medicum istum: ueniat uerbum tuum, aperiat oculos meos. Et Apostolorum oculi clausi erant, nisi eos iehsu aperuisset. Denique duobus ex his euntibus in castellum cui nomen Emmaus, cum interpretaretur Scripturas, et benediceret eos, Aperti sunt, inquit, oculi eorum, et cognouerunt eum . Ergo nisi iehsu aperuisset nobis oculos, nemo uidisset: nisi iehsu sustulisset uelamen, nulli Euangelii gratia refulsisset. Et Petrus clausos habebat oculos, et Iohannes clausos habebat, et Iacobus clausos habebat. Denique in monte grauati erant somno, sed excitati maiestatis fulgore diuine oculos cordis sui aperuerunt. Et quia siti in corpore, plene uidere non poterant, obumbrauit  eos nubes , ne corporis oculos glorie celestis fulgor hebetaret.

24. Quis igitur tantus ut aperiat oculos, et Legis uideat sacramenta; nisi ei Christus demonstret? Non Moyses tantus. Denique, iubente Domino, uirgam proiecit, et facta est serpens, et fugit ab eo: apprehendit caudam serpentis, et facta est uirga ; et adhuc non cognoscebat mysterium, quo declarabatur descensurum in terras Dominum Iesum, qui cum se exinanisset, deponi in crucem, et proiici pateretur in tumulum, [c 1Kb] quasi serpens de uirga factus; quia in tumulum proiectus, de quo secundum oracula Legis resurgens in gloriam Dei diuineque sedis regale consortium de serpente remearet. Apprehendamus ergo et nos caudam serpentis illius crucifixi; ut potestatem eius regiam possimus agnoscere. Et illa que in pedes eius misit unguentum, tenuit eum. Caudam ergo serpentis apprehendit Moyses: et apertum est os eius. Non ergo locutus esset de eo: nisi ipse Dominus os eius aperuisset.

25. Dauid adaperiri sibi oculos hic petit, et in superioribus dixit: Quis ostendit nobis bona ? Erat sub Lege nutritus, sciebat quia Lex umbram habet 1002 futurorum bonorum: ipsa bona iam non per umbram, sed apertis oculis uidere cupiebat . Nouerat quia exemplari et umbre celestium mysteriorum seruiebant, qui secundum legem Moysi deseruiebant. uolebat ipsam cultus diuini comprehendere ueritatem; et ideo ut ab oculis suis uelamen discuteret, conuersus ad Dominum precabatur dicens: Adaperi oculos meos, et considerabo mirabilia de lege tua. Intelligebat uere militiam esse celestem, quam posset unusquisque ex Lege cognoscere, cui tamen Dominus reuelas set. Quis enim de terrenis ad celestia, de umbra ad claritatem, de exemplari ad penetralia ueritatis humano gradu sine diuino ductu possit ascendere?

 26. Quis potest considerare altare illud celeste, uerumque templum, sacerdotes et leuitas, non istos secundum carnis officia, sed illos secundum spiritus gratiam? Denique hanc solam sibi gratiam pro maximis optabat Dauid dicens: Unam petii a Domino, hanc requiram; ut inhabitem in domo Domini omnes dies uite mee: et ut uideam delectationem Domini, et considerem templum eius . Quis poterat cognoscere, quod offerret diues magnum munus, secundum quod potest manus eius, ut soluatur eius peccatum? Quis poterat intelligere, si non haberet? Quis offerre, uerbi gratia, arietem, quia non soluebatur eius peccatum? Quis poterat aduertere, que essent ille immunditie, quas soluit non Lex quam putant Iudei, sed lex spiritalis, quam Paulus agnouit?  Quis poterat uidere remissiones peccatorum ueras, quarum exemplar in Lege, ueritas in Euangelio est, dicente Domino Iesu: Dimissa sunt tibi peccata ; non per hircorum sanguinem, sed per hostiam sui corporis? Ille itaque diues in Lege, qui perfecte maiestatis in Christo plenitudinem confitendo, et quasi eam quibusdam ad illud altare celeste  fidei manibus offerendo, peccatum suum soluerit. Ille uidet uerum Sacerdotem, qui uidet Principem sacerdotum: ille templum uerum considerat, qui audit dicentem: Soluite templum hoc, et in triduo excitabo illud . Magnum templum, de quo uirtus exibat, et curabat omnes. Mirabile illud altare, in quo unius agni sacrificium tulit peccata mundi. Ille prestantissimus leuita, qui uenit non ut ministerium exigeret; sed ut omnibus exhiberet sue ministerium passionis: cui portio Deus, qui hic nichil possederit, ut omnia possideret.

27. Quid autem dicam de Hebreo, quem Lex sex tantummodo iubet seruire annis, et septimo anno exire a seruitio ? Quis iste Hebreus seruus? Quis Hebreus liber poterat intelligi? Quis  tantus, ut annos eternos in mente habens uideat uerum Hebreum, qui non in perpetuum manet seruus, sed sex annis seruili functus officio, septimo anno gratiam libertatis adipiscitur? Cuius uidetur Isaac patriarcha seruitutis et libertatis non ignorasse mysterium, qui ait: Seruies fratri tuo, et erit cum deposueris et solueris iugum eius a collo tuo , [a 1Kb] significans fore tempus, quo et si quis seruierit hic positus fratri suo, postea tamen exactis annis, qui sex istis diebus, atque istis quos 1003 hic exigimus mensibus colliguntur, soluat iugum a ceruice sua, quod fit septimo anno remissionis. Coniicere possumus ueri Hebrei typum in Ioseph, qui portauit seruitutis iugum: sed eum culpa non cepit, non carcer inclusit, non Aegyptus decolorauit. Coniicimus  in Petro, Ioanne, Iacobo, qui creati et instituti sub iugo Legis soluerunt tamen fratris sui Iudaicum iugum, ubi legitime tempus quietis aduenit, quando refulsit his remissio peccatorum: et hoc tamen hic in umbra adhuc gestum comparatione celestium.

28. Quanta autem quies illa, que ex Lege coniicitur, in Euangelio reuelatur, [b 1Kb] et adhuc integra reseruatur, dicente Domino Iesu: uolo ut ubi ego sum, et isti sint mecum ! Quam beatus, qui istius habitationis fructum, quietis consortium illic potuerit promereri! Tunc intelliget quid sit aperuisse oculos, ut uideret mirabilia de lege Dei.

29. Bene admonuit lectio Euangelii, que decursa est, in qua sanatus est leprosus ille, qui dixit: Si uis, potes me mundare ; in uoluntate Domini  constituens potestatis effectum. Cui respondit similiter: uolo, mundare . Premissa pietas uoluntatis, secuta potestatis auctoritas est. Omnibus dicit iehsu, uolo, [c 1Kb] qui non uult esse peccatum. uelle Christi, commune in omnes est; mundari, fidei est credentis in Christum. Et tetigit eum. Tangit eos, quorum fide tangitur. Denique dicit: Tetigit me aliquis; sentio enim uirtutem exisse de me .  Habes operationem immaculati corporis, habes remissionem diuinitatis.

30. Sed ut plenius sanaretur, aperuit oculos eius dicens: uade, ostende te sacerdoti . Multos sacerdotes habebat Synagoga; sed qui oculos aperit, falsos non uidet sacerdotes, uerum aspicit. Quis est uerus sacerdos, nisi ille qui est sacerdos in eternum? Et ideo Pater dixit ad eum: Tu es sacerdos in eternum . Aperuit ergo o ulos eius, et uidit, et intellexit quale munus pro emundatione sua deberet offerre. Beatus qui audit hec: quanto beatior qui uidet, qui se uero potest ostendere Sacerdoti, ut non habeat quod timeat in se uideri, qui se prius aspicit, facie reuelata! Nam nisi ipse se prius uiderit, non audebit se ostendere; sicut Adam  qui se occultare cupiebat, quia se non agnoscebat. Sed iam etiam id quod sequitur, consideremus.

31.  Aduena ego sum in terra; ne abscondas a me mandata tua. Non cuiuscumque uox ista est; sed eius qui terrenis renuntiauerit uoluptatibus, et omni se mundane cupiditatis exuerit affectu. Ille est in hac terra aduena, qui potest dicere: Nostra autem conuersatio in celis est ; qui suam habet in Domino portionem, qui potest dolere quod diutius uiuat in terris, qui uite huius longeuitate lassatur, cui prolixitas habitationis huius fastidio sit, quam sanctus auersatur, et dicit: ue iis qui habitant in terra ! Qui dissolui non timet; et si soluatur, presumit se cum Christo futurum: hic uere peregrinus in terra est; quia sanctorum est  ciuis, et domesticus Dei, et thesaurum sibi condit in celo. Non utique is exiens de Aegypto, in hanc intelligibilem Aegyptum remeare desiderat, nec 1004 deposite senectutis et mortis pauescit confinia, nec horrea struit messibus recondendis, iam alienis uicturus etatibus: [d 1Kb] sed sola diues uirtutum fecunditate, ea congregat, que sibi nec mors possit auferre.

32.  Meritoque dicit: Concupiuit anima mea desiderare iudicia tua in omni tempore. Quod utique non facit nisi liber a uinculis, nec solum a uinculis sollicitudinis secularis, sed etiam a uinculis caritatis humane. uincula complura sunt in hoc seculo: uincula sunt desideria uiuendi, uincula sunt oblectamenta uoluptatum, uincula sunt honorum, uincula coniugii. Denique dicit tibi bonus Magister: Solutus es ab uxore?  Ne quesieris uxorem . Nec tamen peccat, qui uxorem acceperit, sed innectit sibi uincula mentis; quia sollicitus est quomodo placeat uxori. Beatior esset, si Deo soli placere desideraret. [e 1Kb] Cernis autem quia ligatus est, qui sui non habet corporis potestatem. Ergo quia mandatum Dei est, quod Legis oraculo et Apostolico sermone depromptum est , ne quis uxorem, diuitias, honorem,  necessitudines Deo preferat: qui autem pretulerit, fit obnoxius iudiciis Dei; ideo prius poposcit, ne abscondat ab eo Deus mandata sua. Qui enim mandata Dei cognouerit, et custodierit, non refugit iudicia diuina, sed desiderat; meritoque tamquam reuelatis sibi mandatis ait: Concupiui desiderare iudicia tua in omni tempore.

33. Non dixit: Concupiui iudicia, sed: Concupiui desiderare. Sicut enim uita uiuere plus est quam uiuere , sic concupiscere ut desideremus iudicia Dei, plus est quam desiderare iudicia. Concupiscimus enim desiderare, quasi non sit potestatis nostre desiderium, sed gratie Dei. Cum enim Dominus oblectari nos uiderit cupiditate  desiderii iudiciorum suorum, sobrium auget affectum. Cum autem peccamus, non concupiscimus desiderare iudicia Dei. Neque enim egrotus uri desiderat, uel incidi; ut possit recipere sanitatem. Refugit qui grauius egrotat; ne uratur, ne incidatur, ne alligetur, ne abstineat a cibo. Qui autem salutarem habet ualetudinem, medico securus occurrit. Unde etiam Dominus non otiose ait: Desiderio desideraui hoc pascha manducare uobiscum ; non solum desiderans, sed etiam geminato desiderio concupiscens remissionem retribuere peccatorum. Concupiscamus ergo et nos desiderare iudicia Dei. Bona conscientia que cum examinatur, probatur. Et concupiscamus desiderare in omni tempore; ut nullum momentum bone pretereat uacuum cupiditatis.

 34.  Increpasti superbos: maledicti qui declinant a mandatis tuis. Cum Dominus iehsu per obedientiam genus humanum redemerit, iustitiam reformauerit: serpens autem per inobedientiam peccatum introduxerit; quid uitii habeat superbia, hinc estimare possumus, cuius auctor diabolus est, quem inducit Propheta dicentem: Ponam thronum meum super nubes, et ero similis Altissimo . Itaque cum sit nequissimus, ut honorem non dederit 1005 Domino Deo nostro; peiores tamen discipulos erudiuit. Ille enim se sic exaltauit, ut uellet equari et similis esse Altissimo: discipulus autem eius significatur ab Apostolo indignaturus equalem similemque se estimari Deo. Scriptum est enim:  Cum reuelatus fuerit homo iniquitatis, et filius interitus, qui aduersatur et extollitur supra omne quod dicitur Deus . Magister igitur [a 1Kb] similem se presumit, hic superiorem. Ideoque et Dominus ad discipulos suos dixit: Maiora his facietis ; ut quibus serpens plus ademerat, quam ipse amiserat, maiora Christus facere donaret, quam ipse in terris fecerat. In se enim uoluit principem mundi fallere, in discipulis triumphare.

35. Itaque a tanto uolens crimine uindicare humanum genus, introduxit phariseum et publicanum in  templo orantes ; et docuit etiamsi bona cetera habeat, quod magis superbus offendat, quam humilis, qui nulla uirtutum dote subnixus sit; studet enim supplantare diabolus bonis operibus intentos. Quantum laborauit phariseus ille, ne raperet aliena, ne iniustus esset, ne adulteraret! Quantum laborauit, ne peccaret, sicut peccauit publicanus! Quantum laborauit, ut bis in sabbato ieiunaret! Quantum laborauit, ut decimam daret omnium que acquireret! Quis nostrum hec facit? Quanti habent possessiones, et soli incubant fructibus, et solis sibi messes recondunt! Aduertit hoc diabolus, et perfudit cum ulcere graui; ut non teneret caput, mente carnis inflatus; et in eo in quo laudabilis fore crederetur, ibi reprehensibilior iudicaretur. Agebat  enim gratias Deo quod non esset raptor, adulter, iniustus. Quam noxie ei luctatus est serpens, et grauibus eum spiris ligauit! Superiorem fecit, ut de altiore deiiceret: inferiorem se prebuit, ut sublimiorem casu grauiore prosterneret. Mala ruina est arrogantie, que superiorem subripuit. Mala hec lucta serpentis, qua se in plurimos torquet anfractus.

36. Inflare uolebat et Paulum. Quem Paulum? Illum utique apostolum non ab hominibus, neque per hominem, sed per Iesum Christum . Et pene deceperat, ita ut stimulum carnis sue, qui se humiliabat, rogaret auferri. Sed bonus Dominus, qui Paulum infirmitatibus uellet facere fortiorem, adhibuit ei angelum satane; ut suis diabolus artibus uinceretur. Non mentiebatur phariseus,  immo etiam uera dicebat: sed omnis qui se exaltat, etiamsi uera dicat, offendit . Denique probabilior phariseus ingressus est templum, quam publicanus; et tamen condemnatus exiuit. Quantum crimen superbie, ut ei etiam adulteria preferantur!

37. Denique Dominus, qui aliis donat, superbis resistit, et tamquam congreditur iis qui se exaltant, sibique hoc certamen uindicat: et qui aliis compatitur, arrogantes increpat; quia nichil grauius, quam ut fratres nostros pauperes superbo 1006 oculo despiciamus, conformes nobis intolerabili repellamus fastidio, nostra indignos gratia iudicantes, quia sunt inopes: cum paupertas [b 1Kb] facilius sit Deo, quam thesaurus acceptior.

 38. Maledicti, inquit, qui declinant a mandatis tuis. Supra dixerat: Ne abscondas a me mandata tua; et ideo quasi reuelata sibi mandata cognoscens, condemnat eos qui declinauerint a mandatis celestibus. Et bene dixit: Qui declinant; directum enim mandatum est, ideo ab eo nemo deflectat.

39. Mouet autem qua ratione hic dixerit: Ne abscondas a me mandata tua. Quod enim absconditur, obscurum fit et occultum; cum supra dixerit: Mandatum Domini lucidum, illuminans oculos . Si lucidum mandatum, quomodo absconditur;  cum lucernam nemo ponat sub modio? Nisi forte lucidum est unum mandatum, multa autem mandata abscondita sunt. Nam iudicia tua, inquit, sicut abyssus multa . Non iudicium sicut abyssus, sed iudicia dicuntur.

40. uide autem ordinem. Supra ait: Ne repellas me a mandatis tuis; in sequentibus ait: Ne abscondas a me mandata tua; hic ait: Maledicti qui declinant a mandatis tuis. uere maledicti qui declinant a mandatis tuis, qui referre gratiam debuerunt: primo, quia non sunt repulsi; secundo, quia non abscondi a se diuina mandata meruerunt. Declinat ergo aliquis quod optauit.

41.  Sequitur: Aufer a me opprobrium et contemptum; quoniam testimonia tua exquisiui. Si contemptus opprobrii loco ducitur, quomodo scriptum  est: Contemptibilia huius mundi elegit Deus ? Sed considera quia mundi contemptibilia dixit, non Dei. Quod enim in hoc mundo contemptibile, hoc pretiosum est apud Deum. Denique humilitas in hoc mundo contemnitur, sed Dei iudicio comprobatur. Et si publicanus se humiliauerit, exaltatur. [a 1Kb] Audi quem diligat, et non pro nichilo habeat Deus. Quicumque sanctus est, qui sine macula uiuit, ueritatem custodit, non appetiuit proximum suum, ad nichilum deductus est in conspectu eius malignus; [b 1Kb] omnia que malitie sunt, reprobauit : talis etiam si sit gentilis, deuotione humilitatis a Deo comprobatur. Superbi autem, uelut phariseus, arrogantia sua pro nichilo ab  illo estimantur. Denique gentilitas non est: deuotio autem manet in eternum. Caue ergo ne Christo opprobrio sis. Nolo mihi quicumque maledicat, et quasi peccatorem despiciat: quam graue, si Christus dignum opprobrio ducat! ue tibi, inquit, Corozaim et Bethsaida . Condemnantur; quia non egerunt penitentiam delictorum suorum. Nos ergo agamus, ut a nobis auferatur opprobrium. Quis autem est, qui non est opprobrio dignus? Qui exquisiuit Domini testimonia. Multi quidem sunt qui uolunt inferre opprobrium seruis tuis, sed ipsi sunt magis probrosi; quia pro nomine tuo pati opprobrium gloriosum est.

42.  Et ideo ait: Etenim sederunt principes, et aduersum me 1007 detrectabant. uox martyris  est, qui perductus ad iudicium persecutorum, cum cogeretur idolis immolare, et constanter resisteret: iudices autem sedentes in tribunalibus stipati [c 1Kb] officiis, indignantes quod suis non obsecundaretur imperiis, conferrent quo dignum supplicio censerent; stabat intrepidus dicens: Sederunt principes et aduersum me detrectabant. Est etiam Domini uox ista, cum conuenisset [d 1Kb] presbyterium plebis, et principes sacerdotum et scribe, et ad concilium Iudeorum deductus esset dicentium: Quid adhuc desideramus testes? audiuimus enim de ore ipsius ; et staret ante presidem, et duceretur ad crucem, quid pulchrius diceret, quam: Sederunt principes, et aduersum me detrectabant, hoc est, me stante, sederunt principes? Et quia tribunalium fulcro sublimes erant, Dominum non uidebant. Sedebant ergo, erant  in fastigio principatus, nec Principem principum cogitabant. Sed parum hoc. Aduersus me, inquit, detrectabant. Ego eorum redemptor adueneram, ego ueneram ut omnium peccata mundarem, ut recuperarem amissos, restituerem paradiso sancti Iacob hereditatem; et illi aduersus me detrectabant. Et ideo imitatores mei, discipuli mei, nolite iniuriam erubescere si steteritis ante principes pro nomine meo; cum ego steterim pro uestra salute.

43. Denique traditus in custodiam Petrus cum ceteris apostolis, et postera die statutus ante concilium constanter dicebat: Principes populi, et seniores Isrel, [e 1Kb] si nos hodie diiudicamur, quod benefactum sit homini infirmo, in quo iste saluus factus sit; notum sit omnibus uobis, et omni plebi Isrel, quod in nomine  Iesu Christi Nazareni quem uos crucifixistis, quem Deus suscitauit a mortuis, in hoc iste astat coram uobis sanus , hoc est: uos estis qui statuistis et Christum; glorie loco ducimus istam iniuriam; quia arguimur pro egroti hominis sanitate: hanc hereditatem seruulis Saluator omnium dereliquit. At illi conferebant inter se dicentes: Quid faciemus istis hominibus ? Et dimiserunt eos. Gloriabatur ergo Petrus, et unusquisque apostolorum, quia digni habiti sunt, qui iniuriam pro Christi nomine sustinerent. Recte ergo tunc dicerent singuli: Etenim sederunt principes, et aduersum me detrectabant.

44. Sederunt principes aduersus Esaiam, et disputauerunt ut secaretur: sed non timebat eos qui  dicebat: Audite . . . principes Sodomorum . Sederunt aduersus Hieremiam ut mitteretur in lacum. Sederunt aduersus Zacariam, qui occisus est inter templum et altare. Sederunt aduersus Susannam, et contra castitatis feminam iudicabant: sed ut ostenderetur principum bonum non esse consilium, excitauit pueri spiritum Dominus; et quam principes ream mortis pronuntiauerant, eamdem propheta totius innoxiam criminationis absoluit.

45. Sunt et alii principes, qui aduersus nos detrectant, 1008 de quibus dicitur: Quoniam non est nobis colluctatio aduersus carnem et sanguinem, sed aduersus principatus et potestates, aduersus mundi huius rectores, tenebrarum harum, aduersus spiritalia nequitie, que sunt in celestibus . Isti sedent  et explorant, qui iustus sit in hoc seculo, qui Christianus intente Deo seruiat, studiosus boni operis et facti. Detrectant de eo dicentes: Insidiemur illi, impediamus eum, prohibeamus eum efficere que desiderat, conteramus eius mentem, frangamus animum eius aduersis frequentibus ac repentinis; et si Deo probatus est propter iustitiam, rogemus dari nobis tentationes eius. Neque enim in tantum prophetam, tentationum eius quas plurimas subiit, potestatem habere potuissent, nisi Dominus [a 1Kb] probandi sui militis causa dedisset, ut maiore eum gloria coronaret. [b 1Kb] Quis igitur regem Saul excitauit in eum, nisi spiritus malus, sicut legimus, qui se dolebat excludi quotiescumque Dauid uel cithare sono, uel bonorum consiliorum operumque  fidibus ac neruis mentem regis animumque demulcebat ? Quis excitauit Dech Syri nequitiam, ut sanctum uirum proderet, et hospitalem humanitatem deduceret in periculum sacerdotis ? Quis inflammauit ardorem Ammon, ut domum incestaret propheticam, et contristaret animum patris, alterius incesta libidine, alterius iniuria : et qui aliis prophetabat, domus sue mala preuidere non potuerit? Quis armauit furorem Abessalon, ut patrem domo excluderet, et parricidali persequeretur prelio ? Sed cum prope uiribus regni iam esset sanctus inferior, hoc uno incensa aduersum se diaboli restinxit spicula, quod cum filius necem peteret patris, ille tamen salutem filii pietatis mandabat  affectu.

46. Ergo principes populi, ut Architophel, et ceteri bellantium duces sederunt . Tractabant principes populi cum Abessalon aduersus Prophetam . Et ideo dicit: Etenim sederunt principes, et aduersum me detrectabant: seruus autem tuus exercebatur in iustificationibus tuis. Aduertimus arma iusti, quibus omnes aduersariorum  repellat impetus. Alibi ait: Circumierunt me et expugnauerunt me gratis: pro eo ut me diligerent, detrahebant mihi: ego autem orabam : hic ait quod studium ei non exercende ad belli artes fuerit iuuentutis, non decipiendi aduersantis astutia ulla cordis; ut illum uinceret quem uidebat: sed aduersum eos preliabatur, quos non uidebat: maiorque in eo pietas, quam uirtus corporis militabat. Itaque in Dei exercebatur iustificationibus; ut contrario ictu diabolum uulneraret. Ille eum ab intentione iustitie, et studio deuotionis, occupationibus bellicis conabatur abducere: hic magis se diuini operis et cultus meditationibus occupabat. Itaque Dominus protexit eum, in quem sperauit, cum quo loquebatur, cui toto adherebat affectu. Iustus  enim aut cum Deo loquitur orando, aut 1009 diuina loquitur opera laudando: et semper loquitur opera Dei; ne loquatur os suum opera hominum. Nihil terrenum iustus loquitur, nichil mortale agit.

47.  Ideoque dicit: Etenim testimonia tua, meditatio mea est: et consilia mea, iustificatio tua. Aduertis quid doceat, quod hec debeant esse consilia iusti, ut meditetur mandata Dei, et exerceatur in Dei laudibus et oraculis; ut iustificet Dominum semper. Qui facit que Deus mandat, que credit Deo placere, Deum iustificat. Quod ex lectione Euangelii possumus intelligere , dicente Euangelista, quia pharisei spreuerunt consilium Dei, non baptizati baptismo [c 1Kb] Ioannis. Hoc in uno libro, in alio autem habes: non iustificauerunt Deum, quia  baptizari noluerunt. Ideo Dominus ad Ioannem dicentem: Ego a te debeo baptizari, et tu uenis ad me; respondit: Sine modo; sic enim oportet nos implere omnem iustitiam . Qui ergo facit mandata Dei, iustificat Deum; quia facit eius iustitiam: et bonum est ut consilium Dei sequantur hominum consilia; quia Dei consilium certum semper: nostra autem plerumque incerta consilia ex rerum probantur euentu.



SERMO QUARTUS. [Figure: [Hebrew Text] 2Kb] Daleth.

1. Quarta littera secundum Hebreos Daleth, significat Latine timorem, uel  natiuitatem. Sed utrumque potest congruere et conuenire  sensu. Natiuitas enim eorum est que generantur in hoc seculo, per quam intelligimus corporalia et materialia, que sunt caduca, et ideo a timore non distat; ex corporalibus enim et materialibus nascitur timor. Quid enim est terrena natiuitas, nisi timor?

2.  Denique inde cepit uersus: Adhesit pauimento anima mea: uiuifica me secundum uerbum tuum. Per pauimentum terram intelligimus, per terram  materialia. Peccatori autem dictum est: Terra es, et in terram ibis ; eo quod diuinis mandatis inherendum non putauerit: sed in materialia et corporalia deflexerit, cui impressa fuerit uite huius secularis delectatio. Denique eiectus [a 3Kb] de paradiso, hoc est, ex illo sublimi et celesti loco, ad quem raptus est Paulus siue in corpore, siue extra corpus nesciens: ex illo ergo eminenti loco deiectus in terram, deploret Adam dicens: Adhesit pauimento anima mea; sicut alibi ait: Humiliata est in puluere anima mea, et adhesit in terra uenter 1010 meus . Penitentiam gerentis hec uox est, qui meminisset adherentem se Deo nescisse, nec potuisse discernere  utrum in corpore esset, an extra corpus ; ita infirmitatem, pigritiamque corporis  minime sentiebat, cui Domini adherebat presentia. Spiritus ergo propheticus, qui dolorem expressit, uel Dominus qui suscepit eius infirmitatem, personam representat Ade, et assumit eius affectum.

3. Loquatur ergo Adam: Adhesit pauimento anima mea. Qui ante beatissimus auram carpebat etheream, curas uite huius et tedia nesciebat, is nunc sollicitudine mundi huius, luxurie studio, pecunieque cupiditate curuatus, ut uulpis foueis se inserit, latibulisque terrestribus. Merito adherebat pulueri, qui se leuare non poterat, nisi eum supra crucem suam Christus leuasset. Merito adherebat pauimento qui se abscondebat a Christo. Non adheret pauimento, cui dicit iehsu: Sequere me . Non  adheret pauimento qui audit et sequitur Legem dicentem: Post Dominum Deum tuum ambulabis, et ipsi adherebis .

4. Quomodo ergo pauimento adhereat unusquisque, quomodo Deo, audi dicentem: Quid adheret meretrici, unum corpus est . . . . qui autem adheret Deo, unus spiritus est . Terra ista quam gerimus, meretricis quibusdam nos illecebris capit, et quasi uultus quosdam uoluptatum, corporalium  delectationum fucis illinit; ut lateat in his ueritas, et [b 1Kb] forensi quadam specie decipiant appropinquantes. Sed cum interiorem oculum mentis ad tempus obduxerunt, postea tamen decusso uelut quodam puluere uoluptatum huiusmodi decore, quam sit inanis gratia seculi huius aut corporis facile deprehenditur.

5. Bonum est igitur adherere Domino, nec inflexam ceruicem habere ad iugum mundi. Ideoque Ecclesie, uel forti anime dicit Sapientia: Sicut turris Dauid ceruix tua, que edificata est in Thalpioth: [c 32Kb] mille ostia pendent in ea, omnia iacula potentium . Erecta enim ad Deum ceruix, et iugo Christi habilis, que nulla in terras-illecebrarum inflexione curuetur, sicut Christi regalis est turris, cui  iugum suum Nabuchodonosor non possit imponere. Condidit enim turrim illam Dauid, ille manu fortis, et supra murorum edificauit excelsa; ut subsidio pariter et decori sit: subsidio, quia hostem preuidet et repellit: decori, quia non solum inter humilia, sed etiam inter excelsa supereminet. Ita tamen subsidio, uel decori, si habeat in se uerbi dogmata uelut quedam phalerarum 1011 monilia, habeat etiam iacula potentium prophetarum, que aduersus omnem extollentem se altitudinem lacertis quibusdam fidei diriguntur.

6. Noli igitur in puluerem mortis deducere animam tuam, cui Dominus etiam naturalem altitudinem tribuit, et uigorem quo se excitet et assurgat. Unde  etiam de hac coniunctione anime et corporis dictum opportune accipitur; eo quod in naturali uite nostre mysterio connexa anima corpori uelut humi reptet, et pauimento adhereat: partim propter hoc terrenum habitaculum, partim quia corpus istud e terra est. Et regionis igitur diuersorium, et materia ipsa corporis nostri huic concurrit sententie. Ideoque pulchre Apostolus de mortis huius corpore liberari cupit ; quia carcere quodam  claudimur, et in quodam luxurie gurgustio siti, tenebris inuoluimur delictorum.

7. Ergo secundum uoluntatem Dei ambulemus, ut adherere dicamur Deo. Nam qui secundum corporis appetentiam uiuit, caro est: qui secundum precepta Dei, spiritus est. Non ergo fiat anima nostra caro, hoc est, ut dicamur caro sicut et illi qui in diluuio perierunt, de quibus dictum est, Quia caro sunt : sed magis caro nostra obediens anime gubernaculo, fiat anima, et hoc appellari mereatur nomine, sicut appellata est familia patriarche Iacob, et generationis eius sancta posteritas. Sic enim scriptum est: Hi filii Bala quam dedit Laban Rachel filie sue, [a 1Kb] et peperit hos Iacob, animas septem. Et alibi: Omnes autem anime que  intrauerunt cum Iacob in Aegyptum, que exierunt de femoribus illius [b 1Kb] preter mulieres sexaginta, inquit, et sex . Et in principio Exodi legimus: Erant autem omnes anime de Iacob quinque et septuaginta qui erant cum Iacob . Ergo illi qui habitabant cum Ioseph, et de Aegypto [c 1Kb] exierunt, anime sunt.

8. Qui autem cum essent [d 1Kb] angeli Dei, hoc est, uite probitate angelorum imitantes gratiam , qui ergo cum angeli uiderentur, capti sunt decore femineo, hi caro sunt, sicut Dominus Deus dixit: Non permanebit spiritus meus in hominibus istis in eternum, propter quod caro sunt . Et merito expertes libidinis angelis comparantur: caro non sunt in  carne, sed in spiritu; quales erant illi qui doctorem Apostolum sequebantur, quibus ait: uos autem non estis in carne, sed in spiritu . Qui autem corporea feminarum capiuntur libidine, caro sunt: atque utinam caro tantum, et non etiam equi adhinnientes; quia in uxorem, inquit, proximi sui adhinniebant .

9. Rogat ergo qui deiectionem anime sue sentit ad pauimentum usque curuate, ut uiuificetur secundum uerbum Dei, quod animas ad se trahit quascumque, et miseratione sui leuare cupiens abducit a terris. uiuificatur autem anima; que uias ambulat Christi, peccato mortua Deo uiuens, ita ut mors peccati dominatum in ea post hec habere non possit, posteaquam consepulta cum Christo iustificata est a peccato. Sed 1012 qui iustificari cupit, uias suas ante pronuntiet.

10.  Ideoque secundo uersu ait: uias meas pronuntiaui, et exaudisti me: doce me iustificationes tuas. Pulchro ordine ad iustificationes Dei perueniendum  putat; ut primum sua peccata fateatur. Sic enim docemur et alibi: Dic iniquitates tuas, ut iustificeris . Itaque scire debemus, quid sit uias suas ambulare hominem, et uias Dei. Qui facit uoluntates carnis, et uiuit secundum concupiscentiam mundi huius, uias suas ambulat, quibus delectatur et gaudet. Qui autem uenit uoluntatem facere Patris sui qui in celis est, cuius cibus est ut mandatum Dei compleat: qui non querit quod sibi uoluptati sit, sed quod placeat Deo; ille uiam Domini pergit, illam uiam que ait: Ego sum uia, ueritas, et uita . uides ergo quia ille uiuit secundum uerbum Dei, qui uiam ambulat Christi. Ipse etiam Dominus Deus in Deuteronomio docet, quomodo in uiis suis ambules, dicens: Et  nunc, Isrel, quid Dominus Deus petit a te, nisi ut timeas Dominum Deum tuum, et ambules in uiis eius, et diligas eum, et seruias Domino Deo tuo ex toto corde tuo, et ex tota anima tua custodias mandata eius, et iustitias eius ? Liquet igitur alias uias esse carnis, alias Dei: et si quis uelit ambulare uias Dei, sciat ei prius esse uias carnis, et corporis, et secularis sapientie deserendas.

11. Relinquens itaque eas Dauid, pronuntiat, et apud Deum non tacet. Confitetur errores, [e 1Kb] non tacet lapsus. Simile illi hoc dixit: Annuntiabo aduersum me iniquitatem meam Domino . Si enim se accusauerit iustus, uocem parati accusatoris exclusit, qui solet acerbare peccata, et uniuscuiusque exaggerare flagitia. Obstruit ergo os eius, qui  ipse de se fuerit ante confessus, et prestruit [f 1Kb] ueniam confitentis. uerecundia excusat reum, pudor suus accusat [g 1Kb] auctorem. Qui enim sua delicta non tacuit, uidetur in se doluisse quod fecit, in diabolo prodidisse quod suasit. Ideoque ait Scriptura: Iustus in exordio sermonis accusator est sui . Qui se accusat, etsi peccator est, iustus esse incipit; quia nec sibi parcit, et Dei iustitias confitetur, quem putat latere nichil posse. Utinam Adam se prius accusare, quam celare uoluisset! Sed non satis est ut confiteamur errorem: uerum etiamsi corrigi uolumus, a Domino postulemus, ut doceat nos iustificationes suas; ne postea errare possimus. A Domino igitur doceri petit, quia unus est magister noster, ut ait Christus . Nec otiose hoc petit; non enim ille beatus quem docet homo: sed quem tu erudieris, Domine.

12.  Ubique meminit sui, nec putat satis esse, ut doceat eum iustificationes suas Dominus Deus noster, sed addidit: uiam iustificationum  tuarum insinua mihi, et exercebor in mirabilibus tuis. uide ordinem. Prius est ut discamus Domini iustificationes, deinde ut gradus quosdam iustificationum et ordinem nouerimus, quid prius, quid consequens esse debeat. Nam scire quid facias, et ordinem nescire faciendi, non est perfecte cognitionis: offendunt plerumque prepostera. Denique iustus est, qui se in exordio sermonis accusat: 1013 iniustus autem, qui quod prius negauerat, confitetur. Ille uerecundie inuenit gratiam: hic notam incurrit impudentie. Ita ordinis ignorantia conturbat negotiorum naturam, formamque meritorum. Ille autem qui didicerit primo mysteria Dei, deinde ordinem mysteriorum, exercetur in mirabilibus Dei.

13. Grecus [a 1Kb] posuit: quod dicit Latinus,  hallucinabor. In quo uidetur esse aliqua sermonis offensio secundum uulgarem consuetudinem; quia uulgo estimatur, uel hallucinari, uel plus quam oportet aliquid loqui, et [b 1Kb] superfluum uideri, quod audienti fastidio est: et uidetur esse preter ordinem, cum ordo rerum uideatur afferre fastidium; ut si causam uelis enarrare aliquam, et ordinem serues, auditor autem ad rerum festinet exitum, superiora fastidit. Sed non potest plene instrui, nisi qui ordine sui cuncta cognouerit. Inde non solum factum deprehenditur, sed etiam facti pondus, et facientis affectus. Ideoque Dauid quasi bonus sui iudex atque arbiter, prope usque ad fastidium uult doceri, et uel superfluo immorari tempore, quam necessarium ordinem preterire; [c 20Kb]  enim uel hallucinatio uidetur longa quedam esse meditatio, et morosa quedam mentis intentio: a quo non longe abest exercitium, uel animi, uel corporis. Nam ut ille qui exercet membra sua palestra, diutius exercet, ut roboret: ita qui exercet mentem in Scripturis diuinis, uel in consiliis, diutius exercere debet.

14. Exiuit in campum Isaac . Grecus dixit : Latinus deambulare, uel exerceri. Rebecca ueniebat: typus in ea prefigurabatur Ecclesie: parabantur nuptie, in quibus sacramentum foret magnum. uidens patriarcha illa mysteria, exiuit in campum, diffundens acrimoniam sue mentis, et deambulans in innocentia cordis sui. Diuersis utique cogitationibus exercebat animum, et  in mirabilibus mysteriis delectabatur: cuius ut imitator euaderet sanctus propheta, doceri iustificationes Dei, et uiam iustitiarum celestium cognoscere gestiebat; ut non dormiret anima eius seculi istius  somnum; nec mundane captus uanitatis illecebris, a persequenda ueritatis intentione difflueret.

15.  Qua ratione ergo doceri uelit, subtexuit dicens: Stillauit anima mea pre tedio, confirma me in uerbis tuis. Aliqui codices habent, dormitauit, quia et duabus litteris dissonant. Potuit interpres uel antiquarius scriptor hic falli: dormire est, stillare. Perfectior non dormitat, qui diuinis animum intendit mysteriis. Denique ipse alibi dicit: Si dedero somnum oculis meis, aut palpebris meis dormitationem . Sed uigilat semper, et si caro dormit, cor uigilat. Non ergo dormiebat, qui templum condere Domino cogitabat uerborum celestium exedificatione, non lapidum. uerbum enim Dei repulsorium  tediorum est, quo somnus anime, sopor 1014 mentis excluditur. Ex tristitia enim et sollicitudine secularium somnus irrepit. Qui autem adheret Deo, curarum fugitans, uoluptatem capit cognitionis eterne, nullam illic mutationem rerum secularium pertimescens.

16. Qui facilioribus igitur laborum utuntur compendiis, dormitauit, accipiunt: sed Origenes qui multorum interpretationes diligenti discussit indagine, stillauit, secutus est, eo quod perfecti anima quasi bene composita et confirmata non stillat, ut fastigia culminum que bene tecta atque munita sunt: ceterum incomposita cito stillant. Inde usurpatum est: Stillicidia eiiciunt hominem in die hiemali de domo sua , [d 1Kb] in quo frigoris asperitate,  et frequenti eris mutatione tentamur. Denique docemur prouidere, ne fuga nostra fiat hieme uel sabbato . Probatos enim iam nos dies debet reperire uel iudicii, uel mortis; ne uiduatos uiriditatibus prosperorum, et omni spoliatos secundorum flore successuum exitus mortis inueniat.

17. Caueamus ergo ne unusquisque nostrum eiiciatur de statu mentis sue, et naturali quadam mansione, si habeat foramina mansionum, e quibus fluentia stillicidia tamquam ex fundamentis subruant hominem nulla sapientie soliditate fundatum. Ideoque ait propheta: Fili, ne defluas . Confirmanda est igitur anima nostra, ne stillet; et indiuidua uirtutum compage solidanda, ut possit regis eterni seruare mysterium. Ceterum is quicumque  est facilis in uerbis, uelut plenus rimarum, hac atque illac effluens, interiora euacuat sua, et exterioribus passionibus inundatur, tegere se nesciens, nec tenere uerbum quod acceperit: sicut sancta Maria que con  seruabat omnia uerba in corde suo , ne quid ex eius [a 1Kb] corde deflueret.

18. Tali se munitam dote uirtutum Ecclesia loquitur; ut digna uideatur in cuius inuitatus Sponsus succedat hospitium. Hinc primum se presumit esse placituram, si bene tectam, et fida seruantem silentia Christus adspiciat. Ecce es, inquit, formosus consobrinus meus, et quidem pulcher: acclinatio nostra opaca, trabes domorum nostrarum cedri, lacunaria nostra cupressi . Laudat sponsi decorem Ecclesia, quem plus unusquisque tacito laudat affectu, et fidus mysteriorum interpres tacendo plus predicat. Nam qui arcana diuulgat, imminuit Christi decorem. Ideo nemo mittat margaritas suas porcis, ne conculcari faciat ornamenta pretiosa.  Non ergo in tabernaculo loquacis et garruli; quia in multiloquio peccatum admittitur: sed in uiri serii qui sit parcus alloquii, nec sermonis intemperans, et uerborum sobrietate temulentiam loquacitatis euitans, caput suum Christus inclinat.

19. Et merito opacam significat acclinationem; quia in Ecclesia constitutos uirtus obumbrat Altissimi. Hac umbra Dauid protegi se postulabat; ne eum per diem sol ureret, uel luna per noctem . Hanc umbram spiritalis ministrat gratia 1015 torrida seculi huius et mundi estiua fugientibus. Opaca igitur acclinatio Christi et Ecclesie, quibus Dei Patris eterna illa requies aspirat. In hac ergo requiescamus umbra, peccatorum nostrorum estibus fatigati. Si quos adussit libido, hos Domini  crux refrigeret, in qua se reclinauit; ut nostra delicta susciperet. Si quos culpa lassauit, hos iehsu gremio suscipiat suo, et molli foueat amplexu. Unde audeo dicere quod caro Christi acclinatio sit Ecclesie.

20. Trabes domorum nostrarum cedri. Cedri specie, maiorum qui iusti fuerunt, gloria declaratur; iustus enim ut palma florebit, et sicut cedrus que in Libano est, multiplicabitur. Sicut enim cedrus non putrescit: ita nec maiorum gloria ulla uetustate corrumpitur.

21. Lacunaria nostra cupressi. Genus hoc arboris numquam amittit uiriditatem suam: hieme iuxta, uere, atque estate comam pascit, nec diuerso colore mutatur. Solam hanc arborem uentus suo numquam honore despoliat: sola numquam ueteri exuitur amictu, aut nouo flore uestitur. Sic apostolica quoque  gratia nescit defectum: sed uetustate sui floret. Anima ergo corrumpi nescit, que florentibus meritis uigens, semper iustitie ceterarumque uirtutum culmina patienti magnanimitate sustentat. Et ideo non defluit, neque deficit; quia nichil in ea rimosum est ac remissum, nichil mobile, nichil lubricum, nichil quod uitio sermonis ex ea possit effundi. Ideoque confimari se petit in uerbis suis Propheta ; ne moueantur pedes eius, ne effundantur gressus eius. Que si quis recto uigeat corde, non patitur, sed radicatus atque fundatus aduersus omnes passionum fluctus immobilis perseuerat.

22.  Confirmatus igitur in uerbis ait: uiam iniquitatis amoue a me, et lege tua miserere mei. Non dixit: Amoue me a uia iniquitatis; sed, uiam iniquitatis amoue a me; quasi in nobis sit, et nobis inesse uideatur. Quamdiu enim exercemus aliquid improbum, uia iniquitatis interius manet, et non recedit a nobis; ideoque studiose agamus, ut eam a nobis separemus. Sed quia hereditarium iniquitatis glutinum mentibus inhesit humanis, opus est liberantis auxilio. Precare et tu, et dicito: Infelix ego homo, quis amouebit a me iniquitatis uiam? Gratia Dei  per Iesum Christum Dominum nostrum; et pulchre uiam dixit iniquitatis, non iniquitatem; eo quod non quasi naturalis iniquitas sit in nobis, sed maiorum post peccata currentium sit attrita uestigiis.

23. Meritoque quia uulnus grande, ac uetus est, et diu serpens, perfectioris medicine remedia deposcit, obsecrans ut Domini legitima miseratione curetur. Cito enim refricatur uulnus, quod sanatum medicine lege non fuerit; immo etiam seriorem curatio sentit profectum. Ideoque si uirus in interiora proserpit, medicamenta foris apposita non sentit. Exigit ergo medicine ratio, ut aut sectione, aut adustione curetur. Nisi enim putrefacta recidantur, aut humor inutilis decoquatur, frustra medicine manus adhibentur ad uulnera. Ideoque bonus medicus  huiusmodi egrum 1016 legitime dicit esse curandum; ut possit medicina proficere. Lege ergo miseretur, qui cum iustitia sapientiaque miseretur; ut ea dimittat que scit iure posse dimitti; ne cum alterius miseretur, se ipsum legi faciat obnoxium. Agag postquam miseratione donatus est, fecit peccare Saul. Peccauit enim in ipsa misericordia, et ideo peccauit post misericordiam.

24. Consideremus etiam, ne et ipsum deteriorem faciamus, cuius miseremur iniuste. Plerumque enim non cercere delinquentes [b 1Kb] maioris auctoritatis est quam si ulciscaris. Traduntur enim in passiones ignominie, quicumque aliquid inhonestum commiserunt, nullumque culpe pretium ferunt. Denique eos qui cognitorem Deum suorum scelerum non putabant, et quasi sine iudice et sine lege uiuebant, Tradidit  illos, inquit, Deus in reprobum sensum : quia elegerunt uiam iniquitatis: uiam autem ueritatis eligere noluerunt.

25.  Sed propheta qui sincero conuerti uoluit affectu, uiam, inquit, ueritatis elegi: iudicia tua non sum oblitus. Non potest hoc dicere, qui errat in dogmate. Non potest hoc dicere, qui errat in dogmate. Non potest Arianus dicere, non potest Sabellianus, non Manicheus: non potest dicere  auarus, qui secularia et materialia concupiscit: non potest dicere qui negotiatur; non est enim uia ueritatis habendi studium, cupiditas possidendi. Quomodo uia ueritatis, cum ille diues in seculo nequeat secum suas transferre diuitias, et incipiat mendico illo Lazaro egentior esse post mortem? Non est uia ueritatis honor seculi, sollicitudo mundi. Denique qui uiam ueritatis elegit, paulo post dicit: Auerte oculos meos ne uideant uanitatem . uanitas temporalium est, ueritas eternorum. Si uolumus igitur ambulare uiam ueritatis, peregrinemur seculo magis quam Deo, et ambulemus per fidem. Qui enim per fidem ambulat, Deo presens est, et qui ambulat per speciem, adest seculo, peregrinatur a Domino: sed hic cito confunditur.

 26.  Unde refugus ab huiusmodi uiro dicit Dauid: Adhesi testimoniis tuis, Domine, ne confundas me. Adheret testimoniis Domini qui eius mandata non respuit, iudicia non obliuiscitur, nec uoluptatibus indulget suis. Qui adheret Domini testimoniis, renuntiat mundo, posteriora obliuiscitur, ad priora contendit, ut perueniat ad brauium, quod est insigne uictorie. Non ergo confunditur, quem mundi huius illecebrosa non ceperint: non confunditur, etiamsi erubescenda commiserit, qui ueniam delictorum poscit a Christo. Ideoque respondetur ei: Dimissa sunt tibi peccata tua . . . uade in pace . Sed ita non confunditur, si fuerit in eo operata peccatorum remissio; ut non solum peccata, sed etiam peccandi affectum auferat. Iustitia remittat  iniquitates, fortitudo timorem, temperantia impuritates; ut non solum temporalis, sed etiam perpetua fiat remissio peccatorum. Intret in animam tuam Christus, inhabitet in tuis mentibus iehsu; ut in tabernaculo uirtutis peccato locus esse non possit.

27.  uiam, inquit, mandatorum tuorum cucurri cum dilatares cor meum. Neque enim poterat uiam 1017 currere, si cor eius coarctaretur angustiis. Denique currentibus uiam Domini ait Apostolus: Dilatamini et uos, et nolite iugum ducere cum infidelibus . Et de se ait: Os nostrum patet ad uos, o Corinthii, cor nostrum dilatatum est . Ideo et de Salomone dicitur: Latitudo cordis eius, sicut arena maris , et uide distantiam: uia sit angustior, cor latius,  ut Patris, et Filii, et Spiritus sancti sustineat mansionem; ne ueniat uerbum Dei, et pulset, et uidens cordis eius angustias, dedignetur habitare. Denique sapientia in exitu canitur, in plateis autem cum fiducia agit. Platee late sunt. Non igitur in uiis, sed in cordis latitudine sapientia decantatur. In hoc igitur campo interioris hominis, non in angustiis mentis currendum nobis est, ut comprehendamus. Scriptum est enim: Sic currite, ut omnes comprehendatis . Denique comprehendit, qui ita cucurrit, ut diceret: Cursum consummaui ; cucurrit enim ut bonus equus.

28. Siquidem babet equos suos Christus, de quibus dicit Propheta: Immisisti in mari equos tuos, turbontes  aquas multas ; eo quod gentium populos, qui mouentur ut aque multe, et excitantur ut fluctus aquarum multarum, euangelizando commouerint apostoli; ut assurgentes a terrenis idolorum ceremoniis in Christum crederent. Et supra ait: Ascendi in equos tuos: equitatus tuus sanitas . O bonorum equorum duodecaiugum mirabile, quibus frena pacis, habene sunt caritatis! Constricti sunt inter se concordie uinculis, et iugo fidei subiecti, quatuor rotis Euangelii mysterium totius orbis finibus inuehentes, bonum aurigam portantes Dei uerbum, cuius flagello fugate sunt illecebre seculares, exterminatus mundi istius princeps, iustorum cursus impletus est. O rationabilium equorum grande certamen! o mirandum mysterium!  Rota intra rotam currebat, et non impediebatur. Nouum Testamentum in ueteri Testamento erat, intra illud currebat, per quod annuntiabatur. In quatuor partes ibant rote, et non reuertebantur retrorsum; quia spiritus uite erat in iis, qui currebant in quatuor partes totius mundi; et sine offensione currebant, quia bona uita equorum quadrabat. Currebant igitur equi; quia non dormiebat, qui ascenderat equos.

29. Animarum igitur nostrarum auriga iehsu, qui nos quoque uult ascendere equos nostros, hoc est, nostra corpora; sed uigilare semper, ne dicatur nobis: Dormitauerunt qui ascenderunt equos . Transeundum est hoc mare impigre. uix transitur a uigilantibus: si quis autem dormierit, transire  non poterit; sed demergitur, ut Aegyptius, cuius et anima et corpus interiit: Equum enim et ascensorem proiecit in mare , qui non sequebantur legem, sed persequebantur.



1018 SERMO QUINTUS. [Figure: [Hebrew Text] 2Kb] He.

1. Sequitur quinta littera He, que Latine significat, est: uel, ut alibi inuenimus, uiuo. Conuenit sibi utraque interpretatio; qui enim est, uiuit; et qui uiuit, est. Denique gentiles non sunt; et ideo non uiuunt, sed mortui sunt: iehsu autem heri et hodie, ipse est et in secula . Et qui est, uiuit: uiuo enim ego, dicit Dominus Deus . Quomodo enim potest non esse, qui uiuit? uiuit  autem iehsu, qui etiam mortuos uiuificat, et uocat ea que non sunt, tamquam ea que sunt. Nihil mirum si Domino cedit natura, ut uiuificentur et mortui, et incipiant esse, qui non erant. Et ideo quia uia etiam uita est secundum illum qui ait: Ego sum uia, ueritas, et uita ; uiam queramus, ut uitam habere mereamur. Audiamus ergo illum qui uiuit in Christo. uiuit autem qui ait: Sed nos qui uiuimus, benedicimus te, Domine ; in Christo enim Iesu etiam quicumque mortuus fuerit, uiuit.

2.  Audiamus, inquam, quid dixerit ut uiueret: Legem mihi constitue, Domine, uiam iustificationum tuarum: et queram illam semper. Miles qui  ingreditur iter, uiandi ordinem non ipse disponit sibi, nec pro suo arbitrio uiam carpit, nec uoluptuaria captat compendia, ne recedat [a 2Kb] a signis: sed itinerarium ab imperatore accipit, et custodit illud: prescripto incedit ordine: cum armis suis ambulat, rectaque uia conficit iter; ut inueniat commeatuum parata subsidia. Si alio ambulauerit itinere, annonam non accipit, mansionem paratam non inuenit; quia imperator iis iubet hec preparari omnia qui sequuntur, nec dextera, nec sinistra a prescripto itinere declinant. Meritoque non deficit, qui imperatorem sequitur suum; moderate enim ambulat, quia imperator non quod sibi utile, sed quod omnibus possibile considerat: ideo et statiuas ordinat; triduo ambulat exercitus, quarto requiescit die. Eliguntur  ciuitates, in quibus triduum, quatriduum, et plures interponantur dies, si aquis abundant, commerciis frequentantur: et ita sine labore conficitur iter, donec ad eam urbem perueniatur, que quasi regalis eligitur, in qua fessis exercitibus requies ministretur.

3. Hanc legem uiandi esse prescriptam, Christo ducente, sanctis commeantibus, recognoscas uelim. Profecti sunt enim et patres nostri de terra Aegypti per longa spatia terrarum, quorum statiue omnes, mansionesque descripte sunt; donec Cades, id est, ad sanctam terram perueniretur. Iste sunt statiue filiorum Isrel, quas descripsit Moyses ex precepto Domini. Aduertimus ergo quis has ordinauerit mansiones, quomodo ambulare oporteret filios Isrel.  Preibat enim illos 1019 Deus per diem in columna nubis, ut refrigeraret uiantibus: noctu autem in columna ignis; ut uiam ostenderet ambulantibus, et tenebras dimoueret. Lex uiarum columna erat et ignis, et nubis: denique in columna nubis loquebatur ad eos. Ubi uolebat exercitum requiescere a labore itineris, non mouebatur columna ignis, nec transibat nebula lucis: quando autem uolebat exercitum mouere, prouehebatur et columna ignis in nocte, columna autem nubis in die. Illa autem columna nubis, specie quidem precedebat filios Isrel, mysterio autem significabat Dominum Iesum in nube uenturum leui, sicut dixit Esaias ; hoc est, in uirgine Maria, que nubes erat secundum hereditatem Eue: leuis erat secundum uirginitatis integritatem.  Leuis erat, que non homini querebat placere, sed Domino. Leuis erat, que non in iniquitate conceperat, sed Spiritu superueniente generabat: nec in delicto, sed cum gratia parturiebat.

4. Aliter quoque hanc interpretationem sumere licet. uenit in nube leui Christus in Aegyptum, hoc est, uenit in susceptione corporis in hoc seculum. In nube uenit, quem nebula corporis obumbrabat: sed leuis erat caro, quam nulla sua grauabant delicta. Quomodo enim peccatis grauaretur suis, qui auferebat omnium peccata populorum? Ecce, inquit, Agnus Dei: ecce qui tollit peccatum mundi . Ante hesternum lectum est, quia stabat iehsu, et habebat uestimenta sordida; mea enim peccata portabat. Sumpsit uestimenta nostra; ut nos splendore  immortalitatis indueret. uenit in nube leui quasi iustitia; iniquitas enim in talento plumbeo sedet: Christus in corda iustorum, in [b 1Kb] quibus peccata non erant. Et ideo bene lectum est hodie: Quid retribuam Domino pro omnibus que retribuit mihi ? Pro nobis uerbum suscepit carnis infirmitatem: pro nobis esuriuit, uapulauit, crucifixus est, mortuus est; ut nobis in quibus ante uita ignobilis et degener habebatur, inciperet mors esse pretiosa.

5. Sed reuertamur ad confectionem itineris, et ordinem mansionum. Et tu sequere spiritaliter hanc legem uiandi; ut exeas ex Aegypto: et inde promouens fige tabernaculum in Socoth, hec prima tibi statio sit. Socoth prima mansio est, significans tabernaculum. Fige ergo tabernaculum quod in te est,  mentisque tue stationem confirma; ut radicatus atque fundatus maneas in fide Christi. Sequitur mansio in Mara, hoc est, in amaritudine. Non omnes mansiones equales sunt. Inde uentum est in Helim, ubi fontes duodecim erant, et septuaginta arbores palmarum. Post amaritudinem, ne populus deficeret, debuerunt amena et fecunda succedere. Inde Raphidin, quod est laudatio iudicii. Inde sequitur Sina, habens in se et populi tentationem, et Legis promulgationem. uariantur merita mansionum; quia nulli iugis in hoc seculo uiuendi potest esse successus. Bonus igitur imperator alibi manna esurienti populo ministrauit: alibi potum de petra fluere, quo sitim populi restingueret, augusta prouisione precepit: alibi Legem dedit: alibi 1020 triumphos donauit;  ut his beneficiis fotus exercitus nullum prolixi itineris sentiret laborem.

6. Itaque in illo populo typus fuit, in nobis ueritas. Nos igitur committamus iter nostrum ductui Domini Iesu, qui Legem primo introduxit, et antea per Iesum terram repromissionis in possessionem populo suo dedit. Sed etiam quando Moyses uidebatur ductor esse, aderat illi iehsu; aderat autem non palam, nec aperte ductorem, aut principem populi sese gerens; exspectabat enim donec Moyses tempus expleret suum, quo completo, successit iehsu. Itaque si consideres Scripturam dicentem: Erunt dies eorum anni centum uiginti ; uidebis mysterium plenitudinis temporum [a 1Kb] et centum uiginti annos, post quos et Moyses in monte requieuit,  et iehsu manifeste mansionum suscepit principatum; ut iam non sub Legis timore sit populus, sed resuscitatus a mortuis, fructu uite fruatur eterne. Ambulemus igitur secundum Legis doctrinam: uia nobis Lex Dei sit.

7. Hanc uiam ambulans Ecclesia dicit: Ego flos campi, et lilium conuallium, sicut lilium in medio spinarum ; in totam enim terram fides populi credentis exiuit, et in spatioso posuit pedes suos Christus. Et ideo pulchre ait florem se esse campi. Flos erat etiam Paulus, qui dicebat: Bonus odor Christi sumus Deo . Et uere flos, qui poterat noua et uetera de sui cordis proferre thesauro. Pulchre etiam lilium dicitur Ecclesia: sicut enim lilium fulget, ita etiam splendent opera sanctorum.  Pulcherrime etiam dictum est lilium conuallium; quia in humilibus magis elucet gratia. Sed hoc lilium in medio spinarum, hoc est, inter Iudeos et hereticos, hoc est, inter sollicitudines huius seculi, que mentem hominis animumque compungunt. Possumus etiam aliter accipere; quia sicut lilium inter spinas eminet, ita super omnes conuentus Ecclesia Dei refulget.

8. Refert etiam considerare quod hoc lilium splendore circumfusum sit, intus autem quod habet, rubeum sit, boni et ipsum odoris; eo quod caro Christi [b 1Kb] uelut murali diuinitatis claritudine circumsepta, celestis habuerit protectionem gratie. Denique in posterioribus ait: Fraternus meus candidus et rubeus . Candidus claritate diuina: rubeus specie  coloris humani, quem sacramento incarnationis assumpsit. Meritoque et ipsum quod est rubeum, bene olet; quia caro Christi sine peccato est, quam perfidi  contrectantes, manus suas inquinauerunt: sancti uenerantes, pietatis odore fragrarunt.

9. Accepit hunc odorem Dominus iehsu fragrantis Ecclesie sue, et ait: Ecce proxima mea bona . Et Ecclesia dicit ad Christum: Ecce bonus fraternus meus: ecce es bonus . . . . tamquam malum in lignis sylue. Huiusmodi pomum [c 1Kb] odoram gratiam habet; ut ceterorum pomorum fragrantiam uincat. Christus ergo affixus ad lignum, sicut malum pendens in arbore, bonum odorem mundane fundebat redemptionis; quia peccati grauis detersit fetorem, et unguentum potus uitalis effudit. Tamquam malum, inquit, in lignis sylue, ita consobrinus meus in medio filiorum ; eo quod super prophetas 1021 et apostolos intima corda hominum uerborum suauitate  mulcebat. Sed non solum odor, uerum etiam cibus suauis in malo est. Ergo cibus suauis est Christus.

10. In umbra, inquit, eius concupiui, et sedi . Legem enim acceperat, hanc sequebatur, hanc currebat uiam. In Lege itaque requiescens, in umbra Christi requiescebat. Bona umbra, [d 1Kb] que nos ab iniquitatis calore sola defendit. Cui autem dubium, quod Lex Dei umbra sit Christi? Quid est lex diei festi neomenie, sabbatorum, nisi umbra futurorum? Qui dies secundum legem Moysis; ut uideam sex dies, et iterum septimum diem, et sic perpetua secula? Qui mensis secundum legem Moysis; u sciens mensem, sciam primam mensis neomeniam, et uera sancta in neomeniis offerenda? Qui secundum legem Moysis annus sex illis diebus constat,  de quibus ait: Sex annis seruiet Hebreus, et septimo anno liberabitur ; ut inueniantur sex anni, quibus aliquis operatur terram: septimo autem anno remittet illam proselytis, et pauperibus, et bestiis terre? Qui septimus annus, quo conceduntur debita omnia Hebreis? In hac umbra requiescebat patrum fides, et prophetarum sancta deuotio.

11. Dicit ergo congregatio religiosa, uel sancta anima: In umbra eius concupiui, et sedi . Umbra eius est Iubileus annus. Quis enim eius mystica uidet; ut facie ad faciem cognoscat, que anno quinquagesimo complenda, Lege prescripta sunt ? Umbra sunt dies festi secundum Legem primo mense decima die mensis usque ad quartam decimam, et inde usque ad uigesimam primam mensis  . Que umbra est celebritas illa inter primum et septimum mensem [e 1Kb] in tempore illo anonymo? Umbra est, sanctificata libertas in sabbato.  Umbra est dies festus septimi mensis neomenie, et memoriale tubarum septimi mensis, dies decimus, dies propitiationis . uides quia monas et decas duo festi dies. Item quintus decimus dies, dies tabernaculorum per octo dies. In umbra hec omnia. In umbra prima dies uocata, et octaua dies uocata in umbra, que in scenopegiis prescripta secundum Legem.

12. Constitue mihi aliquos ex circumcisione credentes, in Lege doctos, obseruantie sollicite uiros, et nunc Euangelii agnitione illuminatos, spiritali saginatos gratia; dicit in his Ecclesia, que uidet Christum, que Sponsum recipit, que cibo eius pascitur: In umbra eius concupiui, et sedi: et fructus eius dulcis in faucibus meis . Quis fructus eius  dulcis, nisi predicatio Dominice passionis, ut ipse ait: Ecce hereditas Domini, filii, merces fructus uentris ? Quis enim dulcior fructus potest esse in faucibus nostris, quam remissio peccatorum? Et bene flos est Ecclesia que fructum annuntiat, hoc est, Dominum Iesum Christum, de quo dictum est Marie: Benedicta tu inter mulieres, et benedictus fructus uentris tui .

13. Ergo ubi gustauit fructum suauitatis, impatiens ad perfectiora festinat dicens: Introducite me in domum uini, constituite in me dilectionem, confirmate 1022 me in unguentis, stipate me in malis; quia uulnerata dilectionis ego sum. Leua eius sub capite meo, et dextera eius amplexabitur me. Adiuraui uos, filie Hierusalem, in uirtutibus et fortitudinibus agri, si suscitaueritis,  et resuscitaueritis dilectionem, usquequo uoluerit . Merito querit eum, merito desiderat; quia bene omnia in hoc cursu atque itinere disposuit Imperator noster. Primum omnium fidei fundamento tabernaculum hoc confirmandum putauit. Deinde si qua est nobis aspera atque arida et prerupta mansio, imperator tamen [a 1Kb] iste turbata discernit, arida irrigat, deserta fecundat. Si quid amaritudinis, si quid tentationis, si quid infirmitatis est, ductor noster et amara temperat, et sollicita mitigat, dura dissoluit, et inualida confirmat.

14. Sic ubi uult requiescere rex terre exercitum suum, non ignobilem uicum, non commeatibus indigentem, non arenosa et nuda gignentium, sed urbem edificiis nobilem, refertam, et uberem copiarum,  aut agrum amenum et uirentem pascuis, aut nemorosa et campestria statiuis opportuna decernit. Ergo si reges terre norunt commoda prouidere sequentibus se: quanto magis Deus qui bonus est, nouit quemadmodum profutura disponat diligentibus se? Ac primum si incognitum carpendum est iter, duces eliguntur uiarum, qui precurrant agmini. Sed hoc imperatores isti iniuriosum sibi arbitrantur: Deus autem preibat, cum Hebrei facerent iter. Denique in columna nubis loquebatur ad eos. Et ut scias quia preibat: Deus, inquit, preibat illis iter, die quidem in columna nubis ostendens illis uiam: noctu autem  in columna ignis, et non deficiebat columna nubis in die .

15. Hanc precedentem nubis columnam sequens Ecclesia non deficientem, ne ipsa deficeret, umbra eius refrigerabatur; et ideo dicit: In umbra eius concupiui, et sedi: et dulcis eius fructus in faucibus meis ; quia a Domino pascebatur, deducta in locum pascuum, et aquam refectionis. Introducite me in domum uini . Inde copiis preparatis, querit progredi ad aliam mansionem in qua mysteriorum gratiam, et letitie capiat suauitatem. Hinc quoque promouens uerum iter, ait: Constituite in me dilectionem . Bona statiua, ubi plenitudo est caritatis. Confirmate me, inquit, in unguentis, stipate me in malis .

 16. Habes alias mansiones, ad quas Ecclesia cum delectatione succedit. Iste mansiones sunt crucis Christi, et sepulture, in quibus uulnerata est Ecclesia, sed uulnere caritatis. uulnus enim est quod Christus excepit: sed unguentum est quod effudit. Pomum est quod pependit. Hoc pomum gustauit Ecclesia, et ait: Et fructus eius dulcis in faucibus meis . Et ut scias quia pomum est Dominus, legisti supra: Tamquam malum in lignis sylue, ita consobrinus meus . Nos quoque uulnus fatemur, cum predicamus Christum crucifixum: sed bonus odor sumus Deo; quia crux Christi Iudeis scandalum, Grecis stultitia: nobis autem uirtus Dei atque sapientia est. Hoc uulnere Ecclesia 1023 uulneratur, cum Saluatoris sui predicat mortem: sed  hoc uulnus est caritatis. Denique qui non credit, negat: qui diligit, confitetur. Manicheus negat, Christianus fatetur; et ideo scriptum est; Utilia uulnera amici, quam uoluntaria oscula inimici . Pulchre ergo dicit Ecclesia: Quia uulnerata caritatis ego sum .

17. Nudemus membra nostra bono uulneri, nudemus sagitte electe. Sagitta hec Christus est, qui dicit: Posuit me sicut sagittam electam . Bonum est ergo hac uulnerari sagitta. Non mediocris mansionis iste processus: non omnes possunt dicere quia uulnerati sunt dilectionis. Dicebant apostoli cum pro Christo lapidarentur, et Christum predicarent. Dicebat Paulus cum ter uirgis cederetur, et die ac nocte Christum adorandum gentibus  disputaret. Dicunt hoc martyres, qui uulnerantur pro Christo: et quia uulnerari pro eius meruerunt nomine, plus diligunt.

18. Ad hanc ergo ueniens mansionem Ecclesia, ad hunc processum, ut pro Christo filios suos offerat, ut excipiat uulnera caritatis, quasi bona fidei alimenta reperiens, pietatisque fructus gustauit ipsa, et hortari cepit ceteros dicens: Gustate, et uidete quoniam suauis est Dominus, sicut malum . Et in malo uulnus est, sed tamen suaue est . uenit iterum ad uallem botryonis, uidit ingentis uuam magnitudinis, quam duo portare  uix poterant: unus qui precederet, alius qui sequeretur. Gustauit mysterium, gustauit in Iesu Naue, gustauit in Caleb, qui dicebant populo: uidimus terram profluentem mel et lac . Gustate, et uidete quam suauis est Dominus.

19. Et addidit Ecclesia dicere: Leua eius sub capite meo, et dextera eius complectetur me. Adiuraui uos, filie Hierusalem, in uirtutibus et fortitudinibus agri; si suscitaueritis, et resuscitaueritis caritatem usquequo uoluerit . Et iste mansiones sunt uia regali incedentis Ecclesie. Multe enim sunt mansiones apud Patrem meum, testificatur Dominus iehsu ; et: Ecce uenio, et accersio uos . Bona mansio sapientie, et siue in leua eius, siue in dextera, bona mansio; quia uia regalis est. Ideoque sapientes  nuntii dicunt: uia regali ibimus, non diuertemus dextera, neque sinistra, quoadusque transeamus terminos tuos . Hoc dixerunt missi a Moyse nuntii ad regem Edon, hoc est, terrenum; quia terrena omnia, siue in dextera, siue in sinistra, mala sunt. Mala mansio insipientia, mala mansio intemperantia; et ideo pertransit has mansiones Hebreus: non diuertit ad eas, sed pertransit; ut perueniat ad sinistram sapientie et dexteram, et in ipsis maneat, ubi diuitie simplicitatis, ubi gloria, ubi longitudo uite est. Longitudo enim uite in dextera eius, ut ait Salomon: in sinistra autem eius diuitie et gloria . In dextera uita est, in sinistra requies. Utinam super sinistram eius requiescam, ne queram ceruicalia. ue enim iis qui adsuunt ceruicalia,  Ezechiel dicit . Has mansiones preparat Ecclesie sue bonus ductor, et per uias sapientie dirigit iter eius. Denique laudat Sapiens uias eius: uie eius uie bone, et omnes semite eius in pace .

20. Sed quia sapientia, honestas, claritas, ita perfecte sunt, si habeant caritatem, plenitudo enim Legis caritas est , suscitari et resuscitari uult caritatem: suscitari in ueteri Testamento, resuscitari 1024 in nouo. Charitas Deus est, ut legimus : caritas Christus est. Suscitatur tamquam leo, et catulus leonis, ut Iude ascendat ex germine. Resuscitatur ut dormiens, ut recumbens; quia non humana, sed sua et Patris maiestate est suscitatus a mortuis. Unde ait Scriptura:  Quis suscitabit illum ? Non enim poterat illum aut angelus, aut potestas suscitare aliena; cum ipse alios resuscitaret. Ergo cum hic dicit: Si suscitaueritis, aut resuscitaueritis caritatem usquequo uoluerit , de iis dicit qui resurrectionem eius possunt congrue predicare; ut audientibus ardorem fidei et deuotionis accendant. uel suscitatur Christus in iis, qui primum accedunt: resuscitatur in iis qui postquam accesserint, dormierunt. Dormit ergo Christus in negligentibus, suscitatur in sanctis.

21.  Habet ergo Ecclesia per que gradiatur: habet habitacula mansionum, in quibus requiescunt  sancti, de quibus iste est qui dicit: Legem mihi constitue, Domine, uiam iustitiarum tuarum. Bene ait, statue; ut in pectore eius immobilis et fixa permaneat, nec aliquo seculi turbine, ab eius conuellatur affectu; ut ipse lex sit sibi, opus habens legis scriptum in corde suo.

21. Et queram, inquit, illam semper. Non est enim mediocre quod requiritur paradisi gratia, Dei regnum, angelorum consortium, immortalitatisque domicilium. Non ergo uno die queritur, nec duobus, aut paucis mensibus: sed queritur semper, et queritur per omnia; ut meritorum multa concurrant suffragia; enim et omne tempus significat, et per omnia. Cum dicit igitur: Queram semper, sine fine dicit esse querendum. Sed non satis est querere,  nisi intelligas quod requiris.

22.  Ideoque ait: Da mihi intellectum, et perscrutabor legem tuam, et custodiam illam in toto corde meo. Querendum primum, deinde intelligendum perscrutandumque legis omne mysterium, et in corde custodiendum. Quis autem potest custodire legem Dei, nisi intellectum acceperit? Qui autem intelligit et scrutatur, scrutando in semitam mandatorum deducitur. In quo illud aduertendum quia lex est iustitia, mandatum iudicium, sicut et in hac littera legimus. Est Legis uia stare in uiis Legis: est uia iustitiarum secundum primum uersiculum. Est ergo et testimoniorum uia: In uia testimoniorum tuorum delectabar. Est et uia mandatorum: uiam mandatorum tuorum cucurri. Interrogemus ergo  has uias, ut dicatur nobis: State in uiis Legis, et interrogate semitas eternas, et uidete que uia melior, et ambulate in ea . Cum omnes igitur ambulauerimus uias, ueniemus in omnium finem uiarum, qui ait: Ego sum uia . Christus ergo finis uiarum; ipse enim est finis Legis ad iustitiam omni credenti . Hinc audeo dicere quia finis iustitiarum Christus, qui est iustitia: finis testimoniorum Christus, de quo dictum est: Estote mihi testes, et ego testis, dicit Dominus, et puer meus quem elegi .

23. Aduertimus igitur quantum nobis ambulandum sit, ut ueniamus ad Christum. Ambulandum in Lege; quia finis Legis Christus est. Sine Lege ergo  non peruenitur ad Christum. Unde manifestum est quod heretici, qui Legem ueteris non accipiunt Testamenti, etsi dicant quod Christum teneant; tamen non possint tenere finem, qui 1025 initium non tenuerint. Ipse iehsu est initium et finis. Oportet igitur ut ambulemus secundum legem spiritalem; ut ueniamus ad Legis finem Dominum Iesum. Oportet ut sequamur testimonia; ut peruenire possimus ad magnum testimonium Dominum Iesum. Oportet etiam ut in preceptis Domini ambulemus; ut perueniamus ad magnum preceptum, de quo legistis: Dictum est antiquis: Non occides . . . . ego autem dico uobis ; hoc est, super omne preceptum dico. Itaque non usurpatorie dixerim, sed  uere, quia sicut sunt sancta sanctorum: ita preceptum est preceptorum.

24. Sed ut ista seruare possimus, intellectum petamus a Domino. Intelligamus que sit circumcisio. Circumcidit iehsu petrinis gladiis, et abstulit opprobrium Aegypti a filiis Isrel. Petra Christus est. Circumcidat te uerbum Dei, et gladius oris eius; et sic Aegypti carebis opprobrio. Non igitur corporis, sed cordis intelligenda est circumcisio. Si intellexeris Legem, seruabis eam in corde tuo. Iudeus in corde Legem non seruat: sed in labiis Legem recitat, et Legem ignorat. Denique, Populus hic, inquit, labiis me honorat: cor autem eorum longe est a me . Quomodo potest Legem tenere, qui longe est a Legis auctore? Tertius uersiculus quid habeat,  consideremus.

25.  Deduc me in semitam mandatorum tuorum: quoniam uolui eam. Quis hoc dicit, nisi qui sequitur Christum? Non potest alius hoc dicere, nisi qui illud exsequitur, quod scriptum est: Post Dominum Deum tuum ambulabis, et ipsi adherebis; quia ipse te deducet . Quomodo deducat audi: Nisi qui tulerit crucem suam, et post me secutus fuerit, non est me dignus . Precedit ergo Christus, ut nos sequamur, precedit uerbum. Principium Christus est; ideo Sapientia dicit: Dominus creauit me principium uiarum suarum . Aduertimus quod et principium Christus, et finis uiarum sit. Non uereor ne quis dicat: Creatum ergo Christum asseris? Respondebo: Ita creatum  dico, quemadmodum factum legi, hoc est, factum ex muliere, factum sub Lege, hoc est secundum susceptionem carnis creatum, secundum quod est natus ex uirgine. Creatus est, ut redimeret creaturas: homo factus est ut homines a morte perpetua liberaret. Creatus est, ut uias mihi demonstraret eternas, quibus homo redire possit ad Dei regnum. Ergo quia principium est uiarum Dei, hoc principium sequamur. Primus uiam noui ingressus est Testamenti; ut in hac uia deuotionis iter nobis sterneret. Si ieiunamus, ante nos ille ieiunauit: si pro nomine Domini sustinemus iniurias, prius ille sustinuit pro nostra redemptione. Ceruices suas posuit in flagella, maxillas suas in palmas: ascendit crucem, ut doceret mortem non esse metuendam. Denique 1026 quasi  precedens ait Petro, Tu me sequere . Et ideo Petrus cursum consummauit; quia secutus est Christum.

26.  Sequitur uersus quartus: Inclina cor meum in testimonia tua, et non in auaritiam. Utilitatem alii habent: et puto quod ideo mutatum sit, quia utilitas bone rei uidetur esse expetenda potius quam declinanda. Sed quia plerique lucrum pecuniarum utilitatem suam putant esse; ideo si legimus utilitatem, non anime utilitatem accipere debemus Prophetam declinare, sed utilitatem pecunie. Sanctus enim lucra ista non nouit: sed omnia hec detrimentum arbitratur; ut Christum lucretur. Et recte. Quod enim putamus lucrum esse pecunie, damnum est anime; quia uirtutis est detrimentum. Ergo secundum  eos qui ita acceperunt, ut optet Propheta inclinare cor suum in testimonia, et non in auaritiam; et nos congruimus assensu. Atque utinam precem sancti sequentes, et oremus quod ille orauit, et quod oramus, imitemur affectu. Quid enim mihi prodest si orem, ut auertat cor meum Deus ab auaritia, et ipse diebus ac noctibus pecunie queram compendia? Si oramus sermone, compatiamur et mente. Audit et sensum nostrum iehsu, et cognoscens duobus istis non conuenire, sermoni et cupiditati, non exaudit loquentem. Et ideo qui bene uolebat orare, dicebat: Orabo spiritu, orabo et mente: psallam spiritu, psallam et mente . Ita magis audit orantem, si aspernetur auaritiam.

27.  Sed quia inualidi sumus, et plerumque  uolentes auertere eor nostrum a pecunia, uel auro, uel argento, capimur aspectu, et agrum aut edificium uidentes alienum, concupiscimus, bene addidit Propheta dicens: Auerte oculos meos ne uideant uanitatem: in uia tua uiuifica me. Etenim qui in uia est Dei, uanitates non aspicit. uia perfecta Christus est. Qui igitur in Christo est, quomodo potest uanitates aspicere; cum Christus in carne sua omnes mundi huius crucifixerit uanitates? Auertamus igitur oculos nostros a uanitatibus; ne quod oculus uiderit, animus concupiscat. Mystica enim differamus interim. Utinam hac interpretatione possimus reuocare ad diuersa [a 64Kb] circensium ludorum, atque theatralium spectacula festinantes. uanitas est illa quam cernis. Pantomimum aspicis, uanitas est: luctatores aspicis, uanitas est; quia cernis eos de [b 1Kb] uiridi luctantes  corona. Illi enim ueri sunt luctatores, qui aduersum huius seculi luctantur illecebras. Non capiat oculos tuos palestra membrorum. Equos currentes aspicis, uanitas est; quia uane currunt, qui ascendentem saluare non possunt. Denique recursus ipse te doceat quia uane currunt, qui non directum conficiunt iter, obliuiscentes 1027 superiora, et ea que posteriora sunt, appetentes.

28. Ante nos est Christus, ante nos brauium eius, ad quod peruenit, qui non in incertum cucurrit, nec reuocauit cursum suum, sed incitauit. Ad hunc dirige oculos tuos, auerte a spectaculis, auerte ab omni seculari pompa. Sicubi populares cognoueris plausus, auerte oculos tuos ab his, inflecte, deprime, et serua eos, ut erigas melioribus. Erige ad celum:  uel nocte stellarum monilia, orbem lune decorum, uel die solem aspice. Specta mare, terram circumspice: ut opere facta diuino omnis creatura te pascat. Que formarum gratia in ipsis bestiis? Quantus decor in hominibus? Quanta in auibus pulchritudo? Hec intuere, et non uidebis iniquitatem et contradictionem in ciuitate. Hec uide, et non introibit mors per fenestras oculorum tuorum.

29. Si uideris mulierem ad concupiscendum eam, intrauit mors per fenestram. Si uideris possessionem minoris aut uidue, et concupieris diripere eam, intrauit mors per fenestram. Si uideris aliena monilia, aurum, argentum, et concupieris ut extorqueas, intrauit mors per fenestram. Claude ergo hanc fenestram, cum uideris aliene mulieris pulchritudinem,  ne mors possit intrare. Oculi tui non uideant alienam, ne lingua peruersum loquatur. Tuam ergo fenestram claude, ne morti pateat intranti. Sed etiam alienam fenestram caue. A fenestra enim domus sue intrat fornicaria. A fenestra sua intrat, cum aliquem petulantis oculi tentat lasciuia. Exclude igitur hanc fenestram uerbi ostio, nec capiaris oculis meretricis: et abripiaris palpebris eius. Sed non est una fenestra, per quam mors consueuit intrare. Est et fenestra uerborum, per quam sermones commeant meretricis. Et ideo te ab aliena uxore custodi, ne te sermonibus gratiosis adoriatur; a fenestra enim domus sue intrat. Intrat mors per oscula; et ideo caue ne te laqueis labiorum suorum alliget. Intrat mors, si meretrix te osculetur. Intrat mors si cito acquiescas  loquenti. [a 1Kb] Intrat mors si multum loquaris; multiloquio enim peccatum incurritur. Intrat mors etiam si non loquaris, et Christum timeas confiteri. Ore enim confessio fit ad salutem . Intrat mors etiam per cauernas aurium; et ideo aures sunt spinis sepiende, ut illecebras meretricii sermonis excludas. Hec moralia.

 30. Sunt etiam mystici oculi quos auertere debeas a uanitate. Est enim et sensuum uanitas, quam oculi anime tue uidere non debeant; quia illi eam uident, quos Apostolus [b 1Kb] damnat. Unde ipso magis auctore discamus que uanitas, et qui oculi sint . Manifestum est enim esse plerosque qui uanitate sensus sui obscurati sunt corde, [c 1Kb] et alienati a uia Dei propter ignorantiam que in ipsis est, propter cecitatem cordis eorum; illos tamen gentes Apostolus dicit. Ignoret igitur gentilis ille quod non didicit, ignoret quod non credidit: tibi ignorare non licet quod confiteris. Christus non in uanitate uenit, sed in uirtute: [d 1Kb] non inflauit sensum hominis, sed uiuificauit: non cecitatem 1028 cordis, sed illuminationem mentis operatus est. Inflammauit cor tuum,  ut comprehendas que mandatorum celestium ratio, que anime substantia, que uite future gratia, in quo statu post hec erimus.

31. Erige igitur mentem, utere naturali ingenio: ad imaginem Dei factus es, ut superna aspicias, et terrena non queras. Noli curuare ceruicem tuam, mundi premendam pondere: noli inhiare auro atque argento, [e 1Kb] ne te seculi uinculis alligandum prebeas. Ideo dixit Dominus: Nolite possidere aurum atque argentum , ne nos auri atque argenti cupiditas auara possideat. Noli ergo inserere collum tuum diaboli laqueis. Strangulat auaritia pauperem in hoc seculo: sed in perpetuum diues suis laqueis suffocatur, cuius sensus in uanitate est, in tenebris ambulat; quia in his laborat, que sibi prodesse non  possint. uanitas est sollicitudo uite huius. Unde non in crapula et ebrietate, non in deliciis corporis, sed in cognitione preceptorum celestium delectationem nostri debemus ponere. In uanitate currit, qui sibi successibus uidetur affluere secularibus, qui tamquam umbra pretereunt. Auerte igitur oculos tuos, ne uanitatem uideant.

32. Sed non satis est ut tu auertas; ne forte uelis et non possis, offundat tibi diabolus uanitatum spectacula, incentiua inserat uoluptatum; pete ut Dominus auertat oculos tuos. Et hec gratia Dei, et hoc munus est Domini; ut oculos anime nostre a negotiis mundi huius auertat. Beatitudo enim omnis a Domino est. Beatus autem uir, cui nomen Domini spes eius, et non respexit in uanitates, et insanias  falsas . Qui non respicit hec, beatus est: qui autem respicit, insanus atque furiosus est. Et ideo resipiscat unusquisque a furore secularium cupiditatum, que ita mentem animumque perturbant, ut compos sui esse non possit.

 33. Si in nauigio fluctuante sis constitutus, auertis a sentina oculos: ne uomitum moueat tibi. Si in ciuitate ambulans aliquid fetidi odoris offendas, longe refugis atque declinas. Si quid occurrat quod horreat oculus tuus, clauditur aut auertitur. In salo seculi huius fluctuas, influit sentina uitiorum. In hoc nauigio tui corporis mouetur estus cupiditatum, et non auertis oculos anime tue; ne uideant sentinam libidinum, ne aspiciant mundi huius stercora, ne fetor immundus nares repleat tue mentis, in quibus Spiritus sanctus esse consueuit, ut possis dicere: Spiritus diuinus qui est in naribus meis . Nares igitur anime tue a fetore auertantur criminum diuersorum; est enim in his uelut quoddam insigne iudicii. Unde dicitur Sponse: Nares tue sicut turris  Libani prospiciens faciem Damasci ; eo quod unguentum ueri Sacerdotis, quod descendit de capite in barbam, hoc est odor ille diuinus, odor gratie spiritalis, qui de Patre in Christo erat, et sacramento incarnationis descendit in terras, ut omnia fuso replerentur unguento, emineat precelsi potestate iudicii, et nares repleat anime, ut beneuolentia discernat et fetida; suauia sanctorum, qui 1029 possunt dicere: Christi enim bonus odor sumus Deo ; et fetida peccatorum.

34. He sunt nares sicut turris Libani precelsa supra mundum; et ideo prospicit faciem Damasci, gentilem scilicet populum, odorans fidem eius, cuius gratia delictorum suorum detergeret fetorem. Facies  igitur Damasci fides est gentium, nullo obumbrata amictu, nullo adoperta uestitu, nuda ac libera, celo magis intenta quam terris. Hanc speculantur et prospiciunt nares Ecclesie, quod suaue in ea et odorum est aspirationis et gratie colligentes. Et bene nares eius sicut turris Libani; quia in sacrificiis odor suauis Ecclesie est, in quibus est boni odoris hostia, remissio peccatorum.

35. Sume igitur has nares, o homo; ut a graueolentibus florulenta secernas; et tunc uiuificabit te Dominus. Cum enim aduerterit quod de ipso petis, ut auertat oculos mentis tue a uanitate, cooperatur anime tue; ut si specie aliqua capitur, aut duritia, aut infirmitate non flectitur, flectat eam iugo uerbi, et habenis suis regat: ut uoluntate Dei abducatur a  uitiis et uite odorem capiat eterne. Non enim hic uita perfecta est: sed hec uita in umbra. Ideo ut homo Christus iehsu ex uirgine nasceretur, obumbrauit uirtus Altissimi matrem futuram; quia in umbra descendit, ab umbra incipiens operari salutem hominis, et consummaturus caritate solis eterni. Umbra est ergo uita hec: festina ad solem, ut te defendat ab umbre huius frigore, et calorem tibi profundat estiuum. Et ideo suadet orandum ne fiat fuga nostra hyeme uel sabbato , non tempus diemque significans, sed frigere nos meritis  prohibens, et bonorum operum esse ieiunos.

36.  Disce nunc quemadmodum auertat oculos eius, quem miseratur Dominus, a uanitate. Ex his enim que sequuntur, hoc intelligere possumus; subiecit enim: Statue seruo tuo eloquium tuum in timore tuo . Initium esse sapientie timorem Domini dicit Propheta. Quid est autem initium sapientie, nisi seculo renuntiare? Quia sapere secularia, stultitia est. Denique sapientiam huius mundi, stultitiam esse apud Deum Apostolus dicit . Sed et ipse timor Domini, nisi secundum scientiam sit, nichil prodest; immo obest plurimum. Siquidem Iudei habent zelum Dei, sed quia non habent secundum scientiam, in ipso zelo et timore maiorem contrahunt diuinitatis offensam. Quod  circumcidunt infantulos suos, quod sabbata custodiunt, timorem Dei habent: sed quia nesciunt Legem spiritalem esse, circumcidunt corpus, non cor suum. Ignem sabbato adolere formidant, cum Lex sanctificationis die libidinum ignem prohibeat accendi.

37. Et quid de Iudeis dicam? Sunt etiam in nobis qui habent timorem Dei, sed non secundum scientiam, statuentes duriora precepta que non possit humana conditio sustinere. Timor in eo est, quia uidentur sibi consulere discipline, opus uirtutis exigere: sed inscientia in eo est, quia non compatiuntur nature, non estimant possibilitatem. Non sit ergo irrationabilis timor. Etenim uera sapientia a timore Dei incipit, nec est sapientia 1030 spiritalis sine timore Dei; ita timor sine sapientia esse non debet.  Basis quedam uerbi est timor sanctus. Sicut enim simulacrum aliquod in basi statuitur, et tunc maiorem habet gratiam, cum in basi statua fuerit collocata, standique acceperit firmitatem: ita uerbum Dei, uel [a 11Kb] rationabile Dei in timore sancto melius statuitur, fortius radicatur, hoc est, in pectore timentis Dominum; ne labatur uerbum de corde uiri, ne ueniant uolucres, et auferant illud de incuriosi et dissimulantis affectu. Sed etiam uerbo Dei timor ipse aptari ad utilitatem et constabiliri uidetur; ut non sit alienus scientie, sicut basis accepta statua non est aliena gratie. Timor ergo uerbi est locus, sicut in pace locus eius [b 1Kb] . Timor quedam statio uerbi: uerbum timoris est disciplina; plenus enim discipline timor non nutat ad lapsum.

 38. Et quia basim uerbi timorem diximus; ne quid alienum a Scripturis posuisse nos quisquam putet, accipiat lectum de Dei uerbo in Canticis canticorum: Crura eius columne marmoree fundate super bases aureas , significans columnas esse Ecclesie apostolos, qui fundati sunt in timore sanctorum. Nam sicut Petrus, Iacobus, et Ioannes, et Barnabas columne esse uidebantur Ecclesie, et quicumque uicerit hoc seculum, fit columna Dei, quam confirmat qui dicit: Ego confirmaui columnas eius : ita et basis aurea  timor plenus discipline, quia initium sapientie est. In timore ergo sapientium apostolica predicatio tamquam super basim auream columna firmatur. Christi igitur eloquio et apostolico sermoni tribunal est timor iusti, et basis aurea plena prudentie: simulacrum autem bonum tamquam effigies ueritatis, sermo sanctorum. Et uide tamquam basim auream esse sanctorum timorem. Lege Esaiam: uide quantis subiecerit timorem, ut faceret irreprehensibilem et bonum timorem: Spiritus, inquit, sapientie et intellectus, spiritus consilii atque uirtutis, spiritus cognitionis atque pietatis, spiritus sancti timoris . Quantis timorem subiecit, ut haberet quod sequi posset? Informatur per sapientiam, instruitur per intellectum, consilio dirigitur, uirtute firmatur,  cognitione regitur, pietate decoratur. Tolle timori Domini ista, et est irrationabilis et insipiens timor, unus ex illis: Foris pugne, intus timores , quibus afflictus esset et Paulus, nisi habuisset Dominus consolantem.

39. Nec otiosum est in Prouerbiis: Tunc intelliges timorem Domini . Quid est, Tunc? id est, Cum sapientiam inuocaueris, et prudentie dederis uocem tuam; et si quesieris illam ut pecuniam, et ut thesauros scrutatus fueris eam, tunc intelliges timorem Domini . Et ideo tamquam super basim bonam dicit: Statue seruo tuo eloquium tuum in timore tuo. Plena discipline oratio, per quam docemur quemadmodum debeamus orare: unusquisque sermo doctrina est deprecandi. Et quia docuit nos orare, quis  sit istius orationis effectus ostendit septimus uersus.

40.  Aufer a me opprobrium meum, quod suspicatus sum. Subobscure dictum uidetur: sed explanauit Apostolus quod hic uidebatur obscurum, ubi ait: Nihil mihi quidem conscius sum: sed non in hoc iustificatus sum . 1031 Sciebat enim se esse hominem, et sic cauebat ut poterat, ne post suscepta baptismi sacramenta peccaret; ideoque delicti conscius sibi non erat: sed quia homo erat, peccatorem se fatebatur, sciens unum esse Iesum lumen uerum, qui peccatum non fecit, nec est inuentus in ore eius dolus; ipsum solum iustificari, qui uere alienus esset a lapsu. Similiter ergo et Propheta etsi peccatum declinare cupiebat; tamen quasi Deum repulsorem peccati esse sui cupiebat. uolebat auferri  opprobrium quod suspicatus est, uel quia cogitauerat in corde, et non fecerat: et penitentia licet abolitum, suspectus tamen erat, ne forte adhuc maneret eius opprobrium; et ideo Deum precatur ut illud auferat, qui solus nouit quod nescire potest etiam ipse qui fecit. Denique alibi ipse dixit Propheta: Scis opprobrium meum . Quamquam istud opprobrium Christi sit, quod non est uerum opprobrium, sed gloria Dei; crux enim Christi Iudeis scandalum, Grecis stultitia.

41. Illis ergo opprobrium, mihi uirtus est, per  quam aduersarium repello, seculum uinco. Mihi sapientia, per quam insipientie laqueos euado. Hoc opprobrium thesauris Aegypti Moyses pretulit. Maius, inquit, estimans Aegypti thesauris opprobriam Christi . Si opprobrium tuum gloria est, Domine Iesu, quanta est gloria tua? Tue igitur glorie participatione quid erimus, cuius sumus opprobrio gloriosi? Dorsum meum posui in flagella, maxillas meas in palmas, os autem meum non auerti a confusione sputorum. Ecce opprobrium tuum, Domine, in quo salus est uniuersorum, in quo mundi redemptio: per quod opprobrium cepimus non erubescere qui erubescebamus, non confundi qui confundebamur. Denique scriptum est: Accedite ad eum, et illuminamini, et uultus uestri non erubescent . Hoc opprobrium auferri a nobis nolumus, opprobrium crucis Domini Iesu, quo nostra auferuntur opprobria. Sicut enim maledictum factus est, ut nostra maledicta deleret, homo factus est, ut leuaret hominis infirmitates: ita opprobrium factus est, ut omnium auferret opprobria.

42. Non uno tempore, non semel abstulit opprobria: aufert quotidie. Peccatum incidimus, non unum sed multa: cooperti sumus opprobrio et confusione. uenimus ad baptismum, deletum est omne peccatum, et cum peccato opprobrium. Abstulit opprobrium meum Dominus iehsu opprobrio suo, quia crucifixus est mihi; quia Quicumque baptizati sumus in Christo, in morte ipsius baptizati sumus . Non habeo quod auferri petam. Sed post baptismum incidi  opprobrium, debeo agere penitentiam, ut dicam: Aufer a me opprobrium meum. Si non agam penitentiam, quomodo dicam: Aufer a me opprobrium meum; cum hoc ipsum peccati opprobrium sit, quia non ago penitentiam? Si autem penitentiam, ut oportet, ago, recte dico: Aufer a me opprobrium meum, quod suspicatus sum; iudicia enim tua [a 1Kb] dulcia.

43. Quid timeo confiteri, quid timeo dicere peccata mea? Quid uereor opprobrii mei mentionem 1032 facere apud eum, cuius iudicia dulcia sunt? Quod seuerum in aliis, in Christo dulce est, in Christo suaue est; quia ipse suauis est. Denique, Gustate, et uidete quoniam suauis est Dominus . Dulcia iudicia confitenti; quia ipse dixit: Ego sum, ego sum qui deleo iniquitates tuas . . . et memor non ero:  tu autem memor esto, et iudicemur: dic iniquitates tuas, ut iustificeris . Dulcia iudicia agenti penitentiam; quia ipse dixit: Gaudium erit in celis super uno peccatore penitentiam agente, quam in nonaginta et nouem iustis, qui non indigent penitentia . Si dulcia sunt igitur iudicia Domini, suauitatis fructus percipere elaboremus.

44. uis scire quam dulcia iudicia Domini? Non resurgunt impii in iudicio . Qui autem in iudicio resurgunt [b 1Kb] , habent spem uenie; quoniam crediderunt.  Impii non sunt, peccatores esse possunt: fidem habent, et si culpam non declinarunt, per fidem credunt: qui autem credit in ipso, non iudicatur . Dulcia ergo iudicia credentibus. Qui autem non credunt, non Christi iudicio damnati sunt, qui uenit non ut iudicet mundum, sed ut saluet et redimat: sed impietatis sue subiere iudicium, qui in remissionem peccatorum credere noluerunt. Non enim possunt ad eius pertinere beneficium, quem cognoscere refutarunt. Ergo qui non crediderunt in eo, iudicio eius uidentur indigni. Iudicium enim eius quid sit, agnosce, dicente ipso: Hoc autem iudicium est, quia lux uenit in hunc mundum . Dulce ergo, quod lux est: dulce iudicium, quod precedit misericordia. Sic enim scriptum est: Misericordiam  et iudicium cantabo tibi, Domine .

45.  Et quia cognouit dulcia iudicia, dicit: Ecce concupiui mandata tua: in tua iustitia uiuifica me. Bona iudicia auctoritate ait. Ecce amat libertatem fidei, qui libertatem dedit. Diligi se gaudet, qui ideo uenit in hunc mundum, quia hunc mundum dilexit. Amari se exigit, qui omnes amat; quia caritas est. Concupiuit mandata Dei, ut bonus seruus, ut cultor sedulus. Concupiuit non ut amator meretriciam copulam, non ut auarus pecuniam, non ut luxuriosus lasciuiam. De illis enim Lex dicit: Non concupisces. Dominum autem Deum precepit diligendum [a 1Kb] , et tenero quodam atque interno amandum cupiditatis affectu. Et quia amicus est qui diligit, seruus est qui timet; quasi amicus qui omnia  fecerit, que precepit ei Dominus: uos, inquit, amici mei estis, si feceritis que ego precipio uobis .

46. In tua iustitia uiuifica me: audet et dicit; eo quod illa sit uera uita, que uiuit secundum Dei iustitiam, quam uiuebant apostoli; immo quam uiuunt. Sunt enim qui uiuentes mortui sunt: et qui mortui uiuunt. Denique alii descendunt in infernum uiuentes: alii cum sint corpore mortui, meritis suis uiuunt. Sunt enim qui non gustabunt mortem, donec uideant Filium hominis die iudicii reuertentem, quando cum gloria sancti resurgent.



1033 SERMO SEXTUS. [Figure: [Hebrew Text] 2Kb] uau.

1. Sexta littera uau, [b 1Kb] cuius interpretatio, Ille est, et non alius. uel cuius interpretatio: Et ille.

 2.  Et ueniat super me misericordia tua,  Domine, salutare tuum secundum eloquium tuum. Quid significet interpretatio littere, quoniam subobscura est, ex psalmi serie colligendum putaui. Nam cum Propheta postulet: ueniat super me misericordia tua, Domine: ueniat salutare tuum; non est dubium [c 1Kb] quem uidere deposcat, hoc est, in quo fructus et misericordie ueniat et salutis. Denique in superioribus idem poposcit in psalmo octogesimo quarto, in quo euidentius Domini Iesu prophetauit aduentum. Nam terram quam benedici postulet, satis notum est, illam uidelicet que peccatum in Adam contraxerat, cui dicitur: Terra es et in terram ibis . Maledixerat autem Deus [d 1Kb] non elementum nature carnis, sed carnem preuaricantium. Benedicitur caro igitur in Christo, ut maledicto  superiore caro soluatur. Benedicitur caro, quam benedictus Filius Dei, assumpta hominis conditione, suscepit.

3. Et ideo subdidit: Deus, tu conuertens uiuificabis nos, et plebs tua letabitur in te. Ostende nobis, Domine, misericordiam tuam, et salutare tuum da nobis. Audiam quid loquatur in me Dominus Deus; quoniam loquetur pacem in plebem suam, et super sanctos suos, et in eos qui conuertunt ad ipsum cor suum. ueruntamen prope timentes eum salutare ipsius; ut inhabitet gloria in terra nostra . Totus hic locus Iesum Dominum sonat, qui uiuificauit mortuos: Lazarum ante passionem, plurimos tempore proprie passionis. Ipse est misericordia, utpote remissio peccatorum. Ideo dicit: Ostende,  quem uidere possit in corpore. Nam Deum in maiestate sua uidere non poterat; quia Deum uidit umquam . Auidus Propheta desiderat uidere, quem sperat tenere: quem si uiderit, desiderat propriis manibus comprehendere. Ideoque ait: Et salutare tuum da nobis. Salutare Dei uirtus est, salutare Dei Christus est; et ideo prope timentes hoc salutare. Longe erat Christus a nobis, longe erat a nationibus: descendit in terras, factus est prope, cepimus non timere. Nam qui Christum timet, non timori est subditus, sed deuotioni. Pietatis hic timor, non infirmitatis est. Denique nichil deest timentibus eum. Quomodo autem factus sit prope, audi: Ut inhabitet, inquit, gloria in terra nostra. Quis est gloria, nisi Dominus iehsu? Unde et apostolus Paulus ait: Deus Domini nostri Iesu  Christi, Pater glorie . Merito complacet  in eo Pater; quia Patris gloria est. Hunc qui a Patre separat, maiorem Patri iniuriam facit, quem uult esse sine gloria. Hunc quisquis 1034 equalem Patri non putat, inferiorem et Patrem iudicat; cum alio uerbo Patrem plus laudare non possit, cuius summa laus et gloria Christus est.

4. Rogatur ergo ut ueniat salutare Dei. Ille est qui rogatur, hoc est, Dominus iehsu, et non est alius; sicut habet littere interpretatio. Et uel sic non solus Pater rogatur: Est et ille, hoc est, et Filius qui rogatur, et rogatus aduenit, et salutare mundo dedit. Ideo , hoc est saluator; ideo iehsu, sicut angelus dixit: Qui saluum faciet populum suum . Cum inuocaret igitur propheta, aderat; ut probaret illud, quia adhuc loquentibus nobis dicit:  Adsum .

5. Adest, quia suscitatus a filiabus Iudee, quasi resuscitatus a filiabus Hierusalem. Audit Ecclesia sonum uocis eius, et dicit: uox consobrini mei. Ecce hic aduenit saliens super montes, transiliens super colles . Manipularis est liber, multas habens personas nobiles, [a 1Kb] uelut manipulus triumphalis, multosque actus significans, quos intelligere magis, quam expressos tenere possimus. Nam quasi aduenientem Sponsum audierit cum aliquibus pariter uiantibus colloquentem, dicit Sponsa: uox consobrini mei. Dum loquitur cum filiabus Hierusalem, et rogat ut excitent et resuscitent Sponsum, subito tamquam de longinquo misse uocis sonum sentiens, dicit: uox consobrini mei, annuntians  quem nuntiari sibi ante querebat, quem cupiebat ab aliis suscitari: sua prece resuscitatum a Patre uenire iam credens, leta dicit: uos consobrini mei. Bene addidit, consobrini mei; ut non alie, sed consobrina sola sibi eius uindicaret aduentum.

6. Ecce, inquit, iste aduenit. Adhuc ego eum quero, et ille iam uenit: adhuc ego suffragia capto ut ueniat, et ille iam proximus est. Ego suscitari mihi caritatem cupio, ego me uulneratam caritatis puto; et ad me plus caritas ipsa festinat. Ego dixi: ueni: ille salit et transilit. Ego rogo eum uenire cum gratia: ille gratiarum operatur augmenta: et dum uenit, incrementa gratie secum uehit, et ueniendo acquirit; quia studet etiam ipse sue placere dilecte. Salit super excelsa, ut ascendat ad  Sponsam; Sponse enim thalamus tribunal est Christi. [b 1Kb] Salit super Adam, transilit super Synagogam. Salit super gentes, transilit super Iudeos. uideamus salientem. Salit de celo in uirginem, de utero in presepe, de presepio in Iordanem, de  Iordane in crucem, de cruce in tumulum, in celum de sepulcro. Proba mihi, Dauid, salientem, proba currentem; tu enim dixisti: Exsultauit tamquam gigas ad currendam uiam: a summo celo egressio eius, et occursus eius usque ad summum eius; nec est qui se abscondat a calore eius . Ergo et nunc salit, et nunc currit de corde 1035 Patris super sanctos suos, de Oriente super Occidentem de Septentrione super Meridiem. Ipse est qui ascendit super Occasum, ipse super celos celorum ad Orientem. Ipse ascendit super montes, ipse super colles.

7. Utinam ego miser dicam, dicat anima mea: Ecce iste aduenit, et aduenit non super terrena, non super ualles; sed aduenit saliens super montes; Deus  enim, Deus montium est, [c 1Kb] et non uallium. Ubi ergo salit? Super montes salit. Si sis mons, salit super te. Salit super Esaiam, salit super Hieremiam, salit super Petrum, Iohannem, Iacobum. Montes in circuitu eius : si non potes mons esse, nec preuales, esto uel collis, ut super te Christus ascendat; et si transilit, [d 1Kb] ita transiliat, ut te transitus eius umbra custodiat.

8. Diximus de Christo et Ecclesia: dicamus de anima et uerbo. Anima iusti Sponsa est uerbi. Hec si desideret, si cupiat, si oret, et oret assidue, et oret sine ulla disceptatione, et tota intendat in uerbum, subito uocem sibi uidetur eius audire quem non uidet, et intimo sensu odorem diuinitatis eius agnoscit: quod patiuntur plerumque qui bene credunt. Replentur  subito nares anime spiritali gratia, et sentit sibi presentie eius flatum aspirare quem querit, et dicit: Ecce iste ipse est quem requiro, ipse quem desidero.

9. Nonne cum aliquid de Scripturis cogitamus, et explanationem eius inuenire non possumus, dum dubitamus, dum querimus, subito nobis quasi super montes altissima dogmata uidetur ascendere: deinde quasi super colles apparens nobis, illuminat mentem; ut infundat sensibus, quod inuenire posse difficile uidebatur? Ergo quasi ex absente fit presens uerbum in cordibus nostris. Et rursus cum aliquid nobis subobscurum est, tamquam subducitur uerbum, et tamquam absentis aduentum desideramus: et iterum apparens ostendit se nobis, tamquam  presens sit nobis in iis, que requirimus, cognoscendis. Salit ergo in uniuscuiusque corde frequenter: transilit et exit, et reuertitur, si sequaris, si requiras, si tibi fidelium gratia, disceptatione doctorum uerbum quod exierat atque transierat,  postules resuscitari; sicut illa que quesiuit et inuenit, que dixit: Frater meus transiuit: anima mea exiuit in uerbo eius .

10. Ergo et si super montes salit, sequere: et si super colles, sequere. Reperiuntur enim in montibus et in collibus uenatores Domini, qui inuestigant eos qui capiuntur ad uitam. Sic enim dixit per Hieremiam Deus: Ecce mitto multos piscatores, . . . . et multos uenatores, et uenabuntur eos super omnem montem, et super omnem collem . Ibi ergo populus Dei queratur, et inueniatur in Petri et in Pauli doctrina, gratia, disciplina; ut non in conualle sint, ubi fletus: sed in montibus, a quibus unumquemque Christus illuminat. Et cum Petrum legimus, Christus illuminat. Et cum Paulum 1036  legimus, Christus illuminat. Curauit Paulus, Christus illuminauit; quoniam inuocato Domini Iesu nomine, resurrexit, cuius sanatus est munere. Suscitauit mortuam Petrus, Christus illuminauit; et ideo ait: Illuminans tu mirabiliter a montibus eternis .

11. Nos igitur qui montes esse non possumus, stemus in montibus uel in collibus; ut cum miserit piscatores suos Dominus, et uenatores, ut uenentur eos qui super omnem montem sunt, uel super omnem collem, id est, in Legis et prophetarum preceptis, et noui et ueteris Testamenti cognitione omnem habentes conuersationem, inueniant nos paratos, et uelut bonas colligant spicas, opportuno missi messores tempore; quia si quis extra montem aut collem  fuerit repertus, colligi uelut bona spica non poterit ab iis, qui  triticum a paleis separare mittentur. Plurimarum igitur operationum solertes ministros Dominus habet. Iidem piscatores, iidem etiam uenatores sunt, atque messores.

12. Si in tempore messis, [a 1Kb] quo diriguntur isti, meriti maturus exspectes, salientem in montibus poteris intueri, et uidebis Dominum Iesum similem capreolo, aut hinnulo ceruorum super montes Bethel . Salit enim super Ecclesiam, que est domus panis; eo quod fidelium corda confirmet. Merito sicut capreola; quia caprea in altis pascitur. Dorcas dicitur a uidendo. [b 10Kb] Dorcadion enim uisus auctoris est. Quid acutius Christo, qui Patrem uidet  quem uidet nemo? Aut si quis uidit in Christo, ipse Filius reuelauit. Merito sicut hinnulus ceruorum: hinnulus quasi filius, cui paterne inoleuerit uis nature; ut eum occulta non lateant, serpentes fugiant, uenena  non ledant. Denique eductus de latibulis suis serpens, qui producebatur ex homine, dicebat: Quid uenisti ante tempus torquere nos ?

13.  Spectemus ergo salientem hunc hinnulum, ut non possimus timere serpentem. Non timebat Dauid. Denique de his dicebat serpentibus: Et respondebo exprobrantibus mihi uerbum, quia speraui in sermonibus tuis. Quasi bonus ceruus, qui bibisset de fontibus aquarum, nequaquam humanorum serpentium spiras, et maledicorum uenena metuebat. Coluber illi non erat noxa, sed preda. Cibus erat serpentini uirus alloquii, et cibus laudis de quo dicebat: Deus, laudem meam ne tacueris; quoniam os peccatoris, et os dolosi super me apertum est . Saginabatur uenenatorum sermonibus.  [c 1Kb] Illi sibila obtrectationum ora tollebant, et sermonibus odii circumdabant innocentem. Bonus ceruus inter multos colubros positus non timebat, ceruus amicitie, et pullus gratiarum. Simulabant caritatem, fundebant obtrectationem: Ego autem, inquit, orabam . Bonus ceruus in medio uiperarum innocuus pascebatur. Illi trisulcis ora linguis micabant: hunc autem sancta 1037 pascebat oratio, immo cibum obtrectantibus offerebat. Respondit obtrectantibus sibi uerbum; uerbum enim cibus est. Denique non in pane solo uiuit homo, sed in omni uerbo Dei . uiderunt me, inquit, et mouerunt capita sua . Maledicebant, ego autem benedicebam. Maledicebant qui obtrectabant: benedicebam, qui uerbum Domini predicabam.

 14. Quam bonum est ferre conuicium, et conuicium non referre? Deum presulem acquirit, qui conuicianti nescit irasci. Denique quanta patientie gratia dicentis: Maledicent ipsi, et tu benedices ? Beatus qui maledicta non sentit. Beatus quem maledicta non permouent. Non enim potest maledicto moueri, qui maledicta hominum diuine munere benedictionis excludit. Non potest sentire maledictum, qui habet uerbum: et non potest referre maledictum, cui in ore semper est uerbum.

15. Sed est etiam bonus serpens, quem iste ceruus non ledat. Estote, inquit, astuti sicut serpentes . Et: Sicut Moyses exaltauit serpentem in deserto: ita exaltari oportet Filium hominis . In serpente ereo figuratus est meus serpens.  In ligno illo exaltatus est meus serpens. Serpens bonus, bonus serpens, qui de ore suo remedia, non uenena fundebat. Potest non timere serpentes, qui hunc nouit adorare serpentem. De hoc  serpente dicit illa que diligit: Ecce hic post parietem nostrum, prospiciens per fenestras, eminens super retia. Respondet consobrinus meus et dicit mihi: Surge, ueni, proxima mea, formosa mea, columba mea; quia ecce hyems preteriit, imber abiit, discessit sibi, flores uisi sunt in terra . Serpens profecto est, qui decursa hyeme, amictu corporis se uolebat exuere, ut specioso decore uernaret. Idem ergo est ceruus et serpens. Ceruus habens cornua Legis et gratie  uelox gressu, impiger incessu, qui totum facile orbem percurrat uno momento, ubique celebrabilis. Serpens quoque bonus, cuius priora dente Legis non mordeant, posteriora non uulnerent Euangelii lenitate. Caput defendit a uulnere, qui Legem uenit non soluere,  sed tueri ab interpretationibus perfidorum. Caudam in flagella diffundit liberam, cupiens aduersarios magis flagellare, quam perdere. Bonus coluber in gremium dilecte, atque in ipsum intime sinum mentis facilis illabitur, et attactu nullo implicans ignem ossibus, precordia ipsa depascitur.

16. [a 1Kb] Pulchre lectum est hodie: Ecce ego mitto uos sicut agnos in medio luporum . Celebramus enim diem sanctorum quo reuelata sunt populis corpora sanctorum martyrum, qui uelut boni serpentes, depositis carnis exuuiis, tentationum hyemalium rigore superato, et Spiritus sancti renouati gratia, estiua mundo luce fulserunt, missi uere, ut agni, in medio luporum. Lupi sunt enim persecutores, lupi sunt heretici omnes: docere nesciunt, ululare consueuerunt.

 1038 17. Sed nemo moueatur, si in medio luporum mittitur. Beneficio Christi et lupus ipse mutatus est. Beniamin lupus rapax apostolus Paulus factus est, non iam insidiator ouilium Christi, sed defensor et custos. Cum hoc lupo uersari libet: per hunc lupum, factum est ut simus tuti in medio luporum. Nemo iam ueretur lupos, cum his pascimur, sicut scriptum est: Tunc lupi et agni simul pascentur .

18.  Sed iam consideremus quid sit quod ait Propheta: Et ne auferas de ore meo uerbum ueritatis usquequaque; quia in iudiciis tuis supersperaui. uiderat Ecclesia uel anima iusti salientem sicut hinnulum super montes, repente proximum aspiciens post parietem domus sue, prospicientem per fenestras,  eminentem super retia, exsultat et gaudet; quia etiam ipsa amatur a Sponso: qui tamquam et ipse uulneratus caritatis decore, dilecte primo cum abesset, ad oscula rogatus adfuerit (rogatur enim  cum dicitur , deinde preces Sponse blanditiasque non spreuerit, dilecta sibi ubera predicantis, atque in interiora domus eam benignus induxerit; denique tamquam lasciuienti ludens amore, quia uelit pertentare sensus amantis, sepe egressus ut quereretur a Sponsa, sepe regressus ut inuitaretur ad oscula, astiterit post parietem, prospexerit per fenestras, eminens super retia; ut non totus abesset, nec quasi totus intraret, et ipse ad se Sponsam uocaret, ut ueniendi ad se inuicem fierent gratiora commercia, amorisque uim mutuis [b 1Kb] adolerent sermonibus: Exsurge, inquit, ueni, proxima mea, formosa mea, columba mea .

19. Et tu si habeas fundatum parietem, non illum medium qui domus unius separet membra, sed edificatum  supra fundamentum apostolorum et prophetarum; ut compaginata eius structura crescat in templum, nec disterminet eius interna, sed muniat: si habeas ergo in te edificationem Dei, et ad orientem pateant semper fenestre tue, uenit uerbum, stat post tuum parietem  , prospicit per fenestras tuas.

20. Que sunt fenestre iste? Legimus fenestras, de quibus dicit Hieremias: Intrauit mors per fenestras , per quas intrauit auaritia, intrauit libido. Oculus tuus fenestra est, intrauit mors per oculum tuum. Si uideris mulierem ad concupiscendum eam, intrauit mors per oculum tuum. Si uideris possessionem uidue uel minoris, et concupieris inuadere, indefensam putans etatem esse, uel sexum   intrauit mors per fenestram. Si uideris decorem mulieris, aut thesauros minoris, et tuas excitaueris cupiditates, intrauit mors per fenestram. Sicut ergo per hec intrat mors, intrat et uita. Si decorem [c 1Kb] puelle aspiciens sacre, uenereris Dominum Iesum, quod in teneris annis uenerit etas senectutis, uita immaculata: et ipse 1039 filiam tuam offeras, ut pio consecretur uelamine; si possessionem minoris non tamquam sollicitus inuasor aspicias, sed quasi parens sedulus religioso tuearis affectu; per has fenestras prospicit Christus, ut uocet Sponsam, eminens super retia.

21. Bene eminens, quia solus est quem retia non inuoluerint peccatorum. Omnes intra retia erant,  immo adhuc intra retia sumus, quia nemo sine peccato, nisi solus iehsu, quem non cognoscentem peccatum, peccatum pro nobis fecit Pater. Etenim tradidit eum laqueis, tradidit eum retibus, mittens eum  non in peccato, in quo erant omnes homines, sed insimilitudine carnis peccati, ut de peccato damnaret peccatum in carne. Peccatum erat caro secundum illud, quia hereditario erat damnata maledicto. Peccatum erat illecebra et ministra peccati. uenit Dominus iehsu, [a 1Kb] et in carne peccato obnoxia militiam uirtutis exercuit. Facta sunt membra nostra iam non arma libidinis, sed arma uirtutis. Namque ubi erant incentiua libidinis, ibi nunc sunt domicilia castitatis. Hic ergo uenit ad laqueos, sed uoluntarius: uenit ad retia, sed securus.

22. Plena erant omnia laqueis, referta retibus. Audi dicentem: In uia hac qua ambulabam, absconderunt laqueum mihi . Et in libro Sapientie Syrach moneris, ut cognoscas quia in medio  laqueorum ambulas . Quot uitia, tot retia: quot peccata, tot laquei: hereditarii iam te nexus tenebant. uenit ad laqueos iehsu, ut Adam solueret: uenit liberare quod perierat. Omnes retibus tenebamur, nullus alium eruere poterat, cum se ipsum non posset exuere. Talis ergo necessarius fuit, quem uincula generationis humane delictis obnoxia non tenerent, non cepisset auaritia, non ligasset dolus. Is solus erat iehsu, qui cum huius carnis se circumdedisset uinculis, captus non erat, non erat alligatus: sed dirumpens ea atque dissoluens, ad se magis uocauit Ecclesiam, prospiciens per laqueos, eminens super retia; ut et ipsa disceret uinculis non teneri. Denique eo usque non longe a uinculis fuit, ut pro nobis subiret et mortem: sed tamen non seruus  mortis effectus, sed liber inter mortuos; liber enim erat, qui soluende mortis potestatem habebat. Denique ipse te doceat, qui ait: Soluite hoc templum, et in triduo resuscitabo illud .

23. Audiamus itaque quid dicat: Exsurge, ueni, proxima mea , hoc est, surge a mortuis, exsurge a uinculis, quibus circumdata tenebaris. Exsurge, quia ego resurrexi tibi: solue uinculum iniquitatis, quia ego iam solui tibi. ueni, quia iam retia soluta sunt. uirgo peperit, puer natus ex uirgine est. Nihil debet muliebri hereditati: quasi filius mulieris non tenetur. Cerne medium parietem macerie iam solutum, qui interiorum affectuum concordiam diuidebat, et in diuersum excitabat dissensiones corporalium passionum. ueni ergo secura,  cupio uidere faciem tuam, et audire uocem tuam: ueni, ut iam me non per retia uideas, 1040 sed facie ad faciem uultibus amatoris dilecta potiaris. Ethice ista decursa sint. Mystica autem  illa, si possumus, uel [b 1Kb] linea intueamur extrema.

24. Sedebat intra domum Sponsa, deuota Domino, intra parietem Legis et prophetarum, spiritalium lapidum exedificatione fundatum, qui claudebat atque uallabat domum regiam, plenam iucunditatis atque letitie. Mirabatur thesauros regios, et intuebatur sollicite, cupiens sapientiam, que has sibi diuitias demonstraret, adsciscere. In secreto erat, sed secreti ipsius interpretem requirebat. uenit Dominus iehsu saliens super montes. Nobis sero uidebatur uenire, sed ille properabat. Saliebat denique et transiliebat; ut Iudeorum corporalia et saxosa dogmata transiliret. Adstitit post parietem domus, que erat in ueteri Testamento, prospiciens per Legis fenestram, per prophetarum cauernas. Nondum erant domus illius  aperta uestibula: nondum claues scientie portarum claustra patefecerant, quibus Legis claudebantur interna. De superiore tamen hoc est, spiritali parte prospectans, Ecclesiam uocat; ut per Legem et prophetas Euangelii uertice sublimis assurgens, retia Iudaice interpretationis et nodos intrepido calcet uestigio. Ideoque proxima uocatur, ut adhereat Christo, mundana non querat: ideo formosa, ut speciosos euangelizantium pedes proferat: ideo columba, ut spiritalia petat, terrestria derelinquat.

25. Ecce, inquit, hyems preteriit: imber abiit, discessit sibi, flores uisi sunt in terra . Ante aduentum Christi hyems erat: uenit Christus, fecit estatem. Tunc omnia erant florum indiga, nuda uirtutum: passus est Christus, et omnia ceperunt  noue gratie fecundari germinibus. Imber abiit luxurie profluentis, et nubila tetris orta flagitiis, estiua iam pure conscientie serenitate laxantur. Ideo non euadunt, quorum fuga hyeme fit; quia non sequuntur Domini passionem, non tollunt crucem suam, et Christum sequuntur. Imber impedit flores: at nunc flores uidentur in terra. Boni flores apostoli, qui diuersorum scriptorum atque operum suorum fuderunt odorem.

26. Tempus secandi aduenit ; quoniam matura in horreis frumenta conduntur: et qui metit, mercedem accipit. uox turturis audita est : quia inuenit sibi nidum, Ecclesia enim domus est castitatis. Ficus que propter infecunditatem iubebatur excidi, fructus iam ferre cepit. uinea translata  ex Aegypto, iam non maceriis destructa depositis, incursatur a bestiis, nec informis sentibus, sed odora iam floribus, que solebat facere spinas, fructu curuescit uuarum .

 27. Merito igitur sanctus Dauid pascha Domini celebrans, et feruenti spiritu tempora ingressus estiua, qui in uerbo Dei fructus uarios colligebat, hyemis aduersa declinans ait: Et ne auferas ex ore meo uerbum ueritatis usquequaque, quia in iudiciis tuis supersperaui. Quantus labor est, ut uerbum percipias? Quantum iterum periculum 1041 si amittas? Et ideo tibi dicitur: Noli negligere gratiam que in te est . Excole diligenter quasi bonus agricola, campum tuum; ut pascantur agni tui, et sata tua floreant . Non auferatur ex ore tuo uerbum; ne forte factis uerba non congruant, et deforment iniquitatis opera magisterium discipline. Tollitur ex ore uerbum, cum dicitur peccatori: Quare tu enarras iustitias meas ? Et ipsa obmutescit  facundia, si egra sit conscientia. ueniunt aues celi; etiam ipse tollunt uerbum ex ore tuo, [a 1Kb] que tollunt uerbi semen e saxo, ne fructum afferat.

28. Nunc consideremus, utrum etiam ex corde possit auferri uerbum ueritatis. Radicatum enim uerbum atque depressum, et infixum mentibus nostris difficile auferri potest. Denique dictum est a Domino: Quare tu enarras iustitias meas ? Non dixit: Quare cogitasti iustitias meas? Et assumis Testamentum meum per os tuum? Non dixit: Per cor tuum. Sermo cohibetur indigni animi, non obstruitur penitentia: insolentiam prohibet, non excludit correctionem. Cauendum tamen est ne et ipsa interius corda turbentur, et offundat tenebras malitia, ut cor uanis cogitationibus obcecatum lucem  ueritatis amittat, fulgoremque uerbi capere non possit. Si igitur Dauid orat, ne auferatur ex ore suo uerbum, et si auferatur, non usquequaque, id est, non penitus auferatur: quis tantus est, qui in potestate sua gratiam disputationis esse commemoret; presertim si uita redarguat, quod doctrina presumat, et iudicio Dei damnanda committat? Is enim qui in iudiciis Dei sperat, seruare potest uerbum ueritatis; quia dum ueretur penam, custodit gratiam.

29.  Ideoque ait: Et custodiam legem tuam semper, in eternum, et in seculum seculi. Duo dixit, cum unum satis esse posset, si unum significare uoluisset. Sed quia non solum in presenti uite huius tempore, sed etiam in futuro post huius uite curriculum custodienda lex promittitur; ideo arbitror quia et secundum eos qui exemplari et umbre  seruiunt celestium, et secundum eos qui in celestibus siti secundum ueram Legem cultus Deo deferunt, pollicetur sibi esse uiuendum; ut et hic et ibi legem custodiat. Hic in exemplari, in speculo, in enigmate: illic in ipsa facie ueritatis.

30. Possumus et illud intelligere; quia non solum id significat quod dicitur semper, sed  etiam id quod, per omnia; quia ille per omnia Legem custodit, qui cum sit eruditus in Lege, sub Lege natus, et supra Legem deuotionis sue gradum promouens, liberatur [b 1Kb] a Lege  non sine lege Dei, sed in lege lactus est Christi: aut certe si per omnia Legem custodiamus, si legitimam pueritie atque adolescentie disciplinam, iuuentutis conuersationem, senectutis maturitatem, tramitemque singulis prescriptum etatibus nequaquam uite nostre usus excedat. Similiter etiam anime nostre quedam esse uidentur etates, per quas percurrit et transit; ut possit dicere: Cursum consummaui . 1042 Denique anime etas est illa, de qua dicitur: Et etas senectutis uita immaculata . Per  omnia ergo Legem custodit, qui et in his corporis nostri etatibus, et in illis anime nostre processibus non deuiarit a Lege.

31.  Et ingrediebar in latitudine; quia testimonia tua exquisiui. Qui secundum mandata angustam et arctam graditur uiam, ambulat in latitudine. Unde legimus: In tribulatione dilatasti mihi . Et alibi: In tribulatione inuocaui Dominum, et exaudiuit me in latitudine . Sapiens enim in cordis sui ambulat innocentia, et de eius fonte superfluunt aque super eius plateas, qui mentem suam non intra corporalia et terrena concludit; sed dirigit ad celestia, ut conuersatio eius in celo sit. Audi nullas angustias sentientem: Pressuram, inquit, patimur: sed non angustamur  . Et quomodo coangustari poterat, cuius os semper patebat ; ne credentes coarctarentur? Ipse exponat quid sit ingredi in latitudine. Dicit enim: Quia etsi corpus angustatum est, cor nostrum dilatatum est. Non angustamini in nobis: coarctamini autem in uisceribus uestris. .

32. Coangustari in Paulo non poterant, in quo erat altitudo sapientie, et fidei latitudo. Quomodo enim poterant coarctari in eo, qui erat uas electionis eterne? Sed coarctatur in semetipsis; quia improbus in se ipso coarctabantur, malitie sue laqueis strangulatus. Constitue mihi auarum, uillarum quotidie terminos proferentem, excludentem uicinos; utrum is tibi dilatari, non coangustari uidetur, quem terra ipsa non capit? Quantacumque spatia domus sue porrexerit, clauditur angustis opinionis  sue finibus, cui quod habet non est satis. Sed non talis est, qui potest dicere: Et ingrediebar in latitudine. Addidit etiam causam: Quia testimonia, inquit, tua exquisiui.

33.  Et loquebar in testimoniis tuis in conspectu regum, et non confundebar. Grate conuenit ista uox martyri, qui uocatus ad sacrilegium, exprobrantibus  sibi regibus crucifixum Iesum, non erubescebat: sed magis gloriabatur in cruce Christi, et illam mundi salutem esse testimoniis celestibus astruebat. Hos uocat Christus in Sponsa dicens in Canticis Canticorum: Et ueni tu, columba mea, in tegumento petre, iuxta premunitionem ; hoc est, ueni iuxta Euangelium. Propugnacula fidei tue gesta sunt Christi: muri tui subsidia uerba sunt Domini: passio Dominici corporis tua uirtus est. Ostende mihi faciem tuam, et insinua uocem tuam; quia uox tua suauis est, et facies tua pulchra . Suauis est uox, quia ore confessio fit ad salutem: et decora facies, que non erubescit Auctorem, non confunditur Redemptorem. Ostendit ergo faciem suam, signaculum crucis preferens: et insinuat  uocem suam, auctoritatem predicationis assumens. In tegumento enim corporis Christi, quo redempta est a peccato, munimentum gratie spiritalis inuenit: ut salutaria sibi et sentiat et loquatur. Suauis ergo uox que in diuinis testimoniis loquebatur: decora facies, que in conspectu regum non confundebatur.

1043 34. Possumus et illos reges intelligere, quibus dicitur a Petro: uos autem genus electum, regale sacerdotium, gens sancta, populus in adoptionem . Sunt enim reges qui offerunt in Hierusalem sapientie sue munera, quibus data est gratia uerbum loqui, et quadam potestate regali flectere populos, et animas mulcere sanctorum: non erubescentes in eo; quia nichil alienum ab honestate loquerentur, quos nemo redarguat et repellat,  quasi quia non sint digni, quos idoneos Christus ministros noui fecerit Testamenti, et iam in illo non erubescentes; eo quod non metuerent ne confunderentur disceptantium contraria assertione superati. Rex igitur est qui non erubescat, ne in actu reprehendatur, redarguatur in sermonibus; eo quod et uita debeat esse fundatus et uerbo. Itaque quamuis perfectus ita esset Propheta, ut non erubesceret in conspectu regum, tamen meditabatur in preceptis Dei omni uite sue tempore, et opera sua eleuabat, nichil agens quod terrenis cupiditatibus adhereret.

35.  Ideoque ait: Et meditabar in mandatis tuis, que dilexi nimis. Et leuaui manus meas ad mandata tua, que dilexi nimis: et exercebar in iustificationibus tuis. Pulcherrimus ordo iste, ut  primo meditemur, et eorum preceptorum que diligimus, sit nobis assueta meditatio. Meditatione enim mandatorum celestium operis boni usus inolescit. Nam sicut meditationi uerborum finis memoria est, ut que meditamur uerba teneamus: sic meditationis preceptorum celestium intentio uel finis operatio est, actusque directus ad implenda precepta diuina,  que nisi quis diligat, implere non poterit: nec solum diligat, sed etiam nimis diligat.

36. Ideo prius posuit: Et meditabar in preceptis tuis, que dilexi nimis. Et subiecit: Et leuaui manus meas ad precepta tua, que dilexi nimis. Post meditationem etenim bonum est leuare actus nostros ad precepta Dei, atque id facere cum caritate, cum gaudio; ut non ex necessitate sit bonum nostrum, non cum merore atque mestitia, sed uoluntarium; quia seruus inuitus facit, amicus uoluntarius. Nos autem studeamus ut dicatur nobis: Iam non dicam uos seruos, sed amicos , quia quasi amici mandatum Dei ex uoluntate fecistis. Qui autem meditatur et diligit, et actus suos leuat, ut faciat que placeant Deo: is debet non negligere, nec transcurrere  mandata diuina: sed exerceri in his, immorari plurimum, iustificationes Dei crebro reuoluens sollicite mentis affectu.



SERMO SEPTIMUS. [Figure: [Hebrew text] 2Kb] Zain.

1. Littera secundum Hebreos Zain significat Latine, duc te: alibi significat, huc. Quid sibi uelit ista interpretatio non satis liquet, nisi forte ut unusquisque se regat, et ipse sui ductor sit. uel huc, id est, quo littere huius uersiculi uocant, dirigat iter. Meritoque in primo statim uersu requiem suam postulat; quia ipse littere septimus 1044 numerus est quietis. Que autem maior requies, quam ut in uerbo Dei requiescat, atque eius se gratia et consolatione  demulceat.

2.  Memento, inquit, Domine, uerbi tui seruo tuo, in quo mihi spem dedisti. uerbum Dei deiectos nos atque depressos ad celestem gratiam prouocauit; ut desideremus eternitatem, [a 1Kb] despiciamus presentia, temporalium incuriosi futura et inuisibilia requiramus. uocat igitur nos ad se Dei uerbum, sicut habes scriptum: uenite ad me, omnes qui laboratis et onerati estis, et ego reficiam uos . Ideoque sequamur uocantem Dominum Iesum; ut a secularibus ad perpetua transeamus, nosque ipsos regere nouerimus.

3. [b 1Kb] Ergo Dauid, quoniam sepe responsis erat inuitatus celestibus, quibus remunerationem fidei meritorumque speraret fore, sicut habes scriptum, dicente  Deo per Nathan prophetam: Accepi te de ouili ex uno grege, ut sis in principem in populum meum Isrel; et eram tecum in omnibus quibus ingrediebaris et exterminaui omnes inimicos tuos a facie tua . Et infra: Et requiem tibi dabo ab omnibus inimicis tuis . Quo responso accepto, ait Dauid: Quid sum ego, Domine Deus meus,  et que domus mea; quoniam dilexisti me in his, et memorata sunt minima in conspectu tuo, Domine, et locutus es pro domo serui tui in longinquo ? Et infra ait: Et nunc, Domine meus, Domine, tu es Deus. Et uerba tua sunt uera, et locutus es pro seruo tuo bona hec: et nunc incipe benedicere domum serui tui, ut sim in eternum in conspectu tuo; quoniam tu, Domine meus, Domine locutus es, a benedictione tua benedicetur domus serui tui in eternum: hoc igitur responso et aliis uocatus Dauid, sperare non desinit, et prophetice fidei auctoritate conuenit Dominum; ut meminerit promissorum suorum, quorum immemor esse non soleat. Sanctis enim quecumque spoponderit, implere consueuit, nostrarum immemor iniquitatum, suarum non immemor sponsionum.  Denique scriptum est: Ego sum, ego sum, qui deleo iniquitates tuas . . . . et memor non ero: tu autem memor esto et iudicemur . uult obliuisci quecumque minitatus fuerit peccatoribus, si uias aliquando conuertant: uult etiam conueniri, ut si quis proposita secutus uirtutibus premia, bene certauerit, fructum remunerationis exspectet, quin etiam exigat, sicut habes scriptum: Certamen bonum certaui; cursum consummaui: reposita est mihi corona iustitie . Non est enim arrogans usurpatio, sed fidelis; quia uerum Deum non posse fallere confitetur. Ideoque admonet et Dauid dicens, ut meminerit Dominus uerbi sui; quo nos ad sperandum prouocat, ut terrenis renuntiemus, inhereamus celestibus.

 4. Dicit ergo Dauid: Certamen certatus sum, brauium peto uerbi tui, quod promisisti mihi: memor esto promissorum tuorum, que spopondisti seruo tuo. Non usurpatorie speraui que ut sperarem ipse fecisti. Seruus sum, exspecto alimentum a Domino: miles sum, exigo ab imperatore stipendium: uocatus sum, postulo ab inuitante promissum. uerecunde autem auctoritatem 1045 sue fidei temperauit, dicendo se seruum; quia Oculi seruorum in manibus dominorum suorum . Hec ex persona Dauid propria bene prompta sunt.

5. Ceterum si quis informationem cuiusque hominis considerat, potest leuitis communia promissa librare, sicut habes: Date Leui uiros eius, date Leui manifestos eius . [a 1Kb] Potest etiam populi  credentis electis alloquium istud aptari: cui per typum Ioseph, primo in typo eius nominis, deinde per tribum in prime electionis heredes transfusa est diuina promissio, dicente Moyse: Primogenitus tauri decus eius: cornua unicornui cornua eius: in ipsis gentes uentilabit simul usque ad summitatem terre . Unicum enim uerbum Dei hoc prophetatur  oraculo, toto per gentes orbe fundendum. Hoc ergo surrecture Ecclesie promissum Dauid uerecundus sui, impatiens uero communis profectus morantis, exigere uidetur.

6.  Et addidit: Hec me consolata est in humilitate mea, quoniam uerbum tuum uiuificauit me. Hec est spes, hec que uerbo tuo obuenit mihi, consolata est me, ut tolerarem acerba presentium. Dum facit Paulus contra nomen, non habet spei consolationem: dum patitur pro nomine, [b 1Kb] haurit spem de consolatione. Et fidelis factus quomodo nos consoletur, accipe: Quis nos separabit, inquit, a dilectione Christi? Tribulatio, an angustia, an persecutio, an fames, an periculum, an gladius? Sicut scriptum est: Quia propter te morti tradimur tota die, estimati sumus  ut oues occisionis . Et qua ratione illa patienter tolerari possint, addidit: Sed in his omnibus superamus propter eum, qui nos dilexit . Ergo si quis uult aduersa superare, si est persecutio, si est periculum, si mors, si egritudo grauis, si incursus latronum, si facultatum proscriptio, si quidquid eorum que putantur in isto aduersa seculo, facile superantur, si sit spes que consoletur. Nam etsi illa acciderint, tamen grauia esse non possunt dicenti: Existimo enim quod indigne sint passiones huius temporis ad futuram gloriam . Quisquis enim meliora sperat, numquam leuioribus frangitur.

7. In tempore igitur humilitatis nostre spes consolatoria est, que non confundit: tempus autem tentationum,  tempus humilitatis anime nostre arbitror. Humiliatur enim anima nostra, dum traditur tentatori, duris examinanda laboribus; ut luctetur et certet, congressum contrarie experiens potestatis: sed in his tentationibus uiuificatur alloquio Dei. Hec est enim anime nostre uitalis substantia, qua alitur, et pascitur, et gubernatur. Nec quidquam aliud est quod uiuere faciat rationabilem animam, quam alloquium Dei. Sicut enim augetur sermo Dei in anima nostra, dum suscipitur, dum intelligitur, dum comprehenditur; ita etiam uita eius augetur: et quemadmodum e contrario alloquium Dei deficit in anima nostra, ita et incurrit eius uita defectum. Itaque ut connexio ista anime et corporis nostri spiritu uitali animatur, atque alitur, et tenetur: ita uerbo Dei  et spiritali gratia anima nostra uiuificatur. Unde omni genere studere debemus, ut reliqua omnia 1046 posthabentes, congregemus nobis alloquia Dei, et congeramus [c 1Kb] in principale nostrum, in sensus, in sollicitudines, considerationes, actusque nostros; ut alloquiis Scripturarum facta nostra conueniant, nec a serie preceptorum celestium actus nostri discordare  uideantur, quo possimus et nos dicere: Quoniam eloquium tuum uiuificauit nos.

8.  Tertius uersus est: Superbi inique agebant nimis: a lege autem tua non declinaui. Maximum peccatum in homine superbia est; quandoquidem inde manauit nostri origo delicti. Hoc telo nos primum diabolus uulnerauit, et perculit. Nam nisi homo serpentis persuasione deceptus sicut Deus esse uoluisset, et uerum falsumque cognoscere, quod penitus discernere humana fragilitate non poterat; ideoque quod sequeretur acceperat, ne temeraria usurpatione de illa paradisi felicitate decideret: nisi, inquam, homo suis non contentus finibus interdicta temerasset, numquam feralis culpe ad nos transisset hereditas. Et quid de homine dicam? Ipse diabolus  per superbiam nature sue amisit gratiam. Denique dum dicit: Ponam thronum meum super nubes . . . . et ero similis Altissimo , consortiis excidit angelorum: cuius criminis digna mercede damnatus, hominem sibi participem requisiuit, in quem consortium sue transfunderet offense.

9. Quid igitur hoc peccato potest esse deterius, quod a Dei cepit iniuria? Ideoque Scriptura dicit: Dominus superbis resistit . Tamquam sue contumelie propulsator, ueluti quoddam suscepit aduersus superbiam speciale certamen; tamquam dicat: Meus iste aduersarius est, qui me lacessit, mihi debetur ista congressio. Unde et Apostolus multiplicis culpe materiam esse superbiam declarauit, dicens de heretico: Quia ei que secundum pietatem  est, [a 1Kb] doctrine non acquiescit: superbit nichil sciens, sed languescens circa questiones et pugnas uerborum, ex quibus oriuntur inuidie, contentiones, sacrilegia, suspiciones male, conflictationes hominum mente corruptorum, et a ueritate alienorum, existimantium questum esse pietatem . Quantorum itaque expressit causam esse delictorum superbiam? Unde Dauid commendare uolens deuotionem suam nulla superborum iniquitate attentatam, ait: Superbi inique agebant nimis. Non solum iniquitatem agentium, sed etiam nimiam iniquitatem pariter declarauit, que conueniret superbis: quorum ne aliquo tentaretur contagio, audi alibi dicentem: Superbo oculo, et insatiabili corde, cum hoc non edebam .

 10. Itaque quoniam quanta uis mali in superbia esset, expresserat, quemadmodum uinceretur debuit nos docere: meritoque quasi bonus doctor demonstrat remedium, qui exaggerauit uenenum. Audi ergo quomodo excludas uirus superbie: A Lege, inquit, tua non declinaui. Lex igitur Dei sola potest superbie uirus habetare, que informauit uirum deuotioni deditum, quali se regere debeat cautione. Multi enim non solum 1047 alieni a fide, sed etiam qui uidentur non mediocria Scripturarum precepta  gustasse, tentari solent prosperis superborum processibus: uidentes eos qui preuaricantur legem, impietatis arbitros, arrogantes, contemptores fidelium, extollentes se aduersus eos qui humiliant cor suum secundum timorem Dei et precepta celestia, abundare in hoc seculo diuitiis, preconio, honoribus, potestatibus; eisque quo grauiora commiserint, eo affluentiores successus commodorum secularium secundare: contra autem iustos uiros plerumque laborare inopia, amissionibus filiorum, sterilitatibus coniugum; quo exagitati atque turbati, sensum mentis inclinent, ut putent Dei in hoc quodammodo errare iudicium: non tenentes caput ueritatis, quo euidentissime comprehenditur non in hoc seculo, sed in futuro repositam nostrorum remunerationem  esse meritorum.

11. Sed paucorum est istud aduertere. Denique in principiis etiam Dauid ipse tentatus est; sicut habes scriptum: Ecce ipsi peccatores et abundantes in seculo obtinuerunt diuitias, et dixi: Numquid sine causa iustificaui cor meum, et laui inter innocentes manus meas, et fui flagellatus tota die ? Ita igitur et nostrum unusquisque, qui perfecti non sumus, hec uidens dicit: Ubi est prouidentia Dei, ubi iustitia? Superbus iste abundat, arrogans iste locupletatur, impius iste beatus et potens est: iustus autem ille, uides quemadmodum iacet [b 1Kb] deiectus atque defectus, quemadmodum ipso uictu indiget: afficitur contumeliis ab isto impio, ab isto insolente conculcatur, excluditur? Non mediocris utique ista  tentatio est, nisi ad ea que sunt uentura prospicias, nisi preceptis plenius celestibus instruaris.

12. Denique et Dauid putabat se ante hec cognoscere, sed nesciebat; et ideo anxius fluctuanti animo laborabat. Unde ait: Et estimabam me scire: hoc labor est ante me, donec ingrediar in sanctuarium Dei, et intelligam in nouissimis . In quibus per id quod se exstulerunt superbi, uidit prophetico spiritu deiectiores fore, et ait: Quomodo facti sunt in desolationem, subito defecerunt, et exterminati sunt propter iniquitatem suam, sicut somnium exsurgentis ? Cognouit igitur impiorum successus in hoc seculo somnii esse similes, non ueritatis: quorum emolumenta tamdiu uidentur esse, dum dormiunt. Ubi edormierint [c 16Kb] somnium suum,  qui uidebantur sibi potare, iam sitiunt: qui epulabantur, esuriunt, nichil solidum ex isto somnio, perfectumque referentes. Et bene somnium dormiunt seculares uiri, qui licet seculo uigilent, Deo dormiunt, de quibus bene sanctus Iob, qui eorum ante affluentiam mirabatur, ait: Quia sicut palee iactantur a uento, et sicut puluis turbine dissipantur. . . . moriuntur autem cum amaritudine anime sue, nichil manducantes, nichilque boni habentes . Iustus autem habens bone fiduciam conscientie, in  suis magis nouissimis gratulatur, et se uite huius exitu a laboribus intelligit liberari, mercedemque boni operis et factorum requirit dicens: Reposita est mihi 1048 corona iustite, quam reddet mihi Dominus in illa die iustus iudex; non solum autem mihi, sed et iis qui diligunt aduentum eius .

13. Sed hoc ille ait, qui poterat dicere: A lege autem tua non declinaui; in quo non solum boni operis elucet gratia, sed etiam intime puritas conscientie. Lex enim non solum agendi munus informat: uerum etiam secrete emundat mentis affectum. Non enim solum in operibus, sed etiam in ipsis occultis secundum legem Domino militamus; quia Lex dicit: Non fiat [a 1Kb] uerbum iniustitia occulta in corde tuo ;  ut non solum nichil opere factisque delinquas, cum superbos uideris gloriari, nec sermone labaris: sed ne in corde quidem intimo, dum de Dei iudicio disceptas, contrahas iniquitatis offensam: que quo putatur occultior, eo frequentior esse consueuit; [b 1Kb] quia tuto putat unusquisque quod huiusmodi disceptationes, uelut septus uisceribus suis, conscientie sue credat; cum ipse sui accusator in die iudicii sit futurus; quia reuelantur cordis abscondita, testimonium perhibente conscientia accusationibus nostris.

14. Cuiusmodi igitur sit propositum uiri sancti, hoc euidentius loco exponitur. Primum enim memor esse debet promissorum celestium: secundo que uiuentibus merces statuta debetur. Deinde aliud propositum uiri sancti est, ut etiamsi in periculis et aduersis  positus sit, spe tamen quam hausit ex serie Scripturarum, se debeat consolari. Tertium propositum, ut etsi impios et sacrilegos uideat, et superbos inique agentes abundare diuitiis in hoc seculo, non quasi incredulus declinet a lege; sed in eius semitis perseueret, et fugiat superborum contagia. Contaminat enim omnis immundus: immundus autem superbus, de quo scriptum est: Immundus ante Deum omnis tumidi cordis .

15. Quartum propositum uiri sancti, ut memor sit iudiciorum celestium, sicut Dauid asserit, qui dicebat: Memor fui iudiciorum tuorum que a seculo sunt, et me consolatus sum. Nisi enim unusquisque legis instructus et informatus exemplis, credat semper uera esse Dei iudicia, cito declinat a lege. Qui autem  preterita repetit, et ex semet colligit seriem uetustatis, cognoscit quod neque peccator penam sue improbitatis euadat, neque iustus equitatis sue premiis defraudetur. Retexit enim animo quod ab initio Adam propter mandati celestis preuaricationem de paradisi eiectus sit incolatu, et Cain parricidalis sceleris pretium diuine sententie auctoritate damnatus  exsoluerit: quod Enoch propter deuotionem raptus ad celum, terrene malitie uirus euaserit: quod Ne propter iustitiam diluuii uictor, generis factus superstes humani sit: quod Abraham propter fidem seminarium posteritatis sue toto orbe diffuderit: quod Isrel propter laborum tolerantiam, populum credentium proprii nominis signaculo consecrauerit: quod ipse Dauid propter mansuetudinem regali honore donatus, senioribus fratribus antelatus sit: quod Elias propter zelum Dei, curru eleuatus 1049 in erem, celestis sedis hospitium noui generis acquisierit incolatu.

16. Hec qui nouit retexere, habet unde gratiam sue consolationis acquirat: [c 1Kb] et contra; quia iudicia Dei uera sunt, sicut habes: Iudicia Dei uera,  iustificata in semetipsa, desiderabilia super aurum et lapidem pretiosum, et dulciora super mel et fauumi; etenim seruus tuus custodit ea . Custodienti igitur dulcia sunt diuina iudicia: negligenti autem ea amara esse non dubium est; [d 1Kb] quia aduertit in opprobrii turpitudine peccatorum propositum sibi diuine euentum esse sententie. Qui autem bene sibi conscius est, non turbatur utique, dicens: Heredes sumus Dei, coheredes autem Christi; si tamen compatiamur, ut et simul glorificemur .

17. Sed quis nostrum huiusmodi, ut se diuinorum iudiciorum serie consoletur? Terribilia sunt peccatoribus etiam humana iudicia, quanto magis diuina formidini sunt? Denique ut hoc illa que uere eterna  sunt, colligamus exemplo, uidemus in hoc seculo innocentes letos ad iudicium festinare, odisse moras, celeritatem affectare iudicii: reos autem refugere et pauere, differre, uitare, mestificari denique, cum diem iudicii audierint constitutum. Beatus itaque ille qui illud celeste iudicium letus exspectat. Scit enim sibi regnum celorum, angelorum consortium, coronam quoque bonorum repositam esse meritorum.

18.  Consideremus nunc quod sit aliud propositum uiri sancti, et ex sequentibus estimemus. Pusillanimitas, inquit, detinuit me a peccatoribus derelinquentibus legem tuam. Non est hoc commune cum multis; nam plurimorum est contristari, si quam ab aliquo patiantur iniuriam, si lesi, si appetiti,  si decolorati sint. Nostra enim causa est: nos infirmiores fradui nobis aliquos dolemus fuisse. At uero qui fortior est, non propriam contumeliam dolet, sed aliena peccata; et in sua iniuria lapsum alterius ingemiscit, et causam se fuisse deplorat ledentis erroris. Exemplum accipe Apostolicum; Paulus enim in peccato flebat alieno, sicut ipse ait:  Nam ex multa tribulatione et angustia cordis scripsi uobis per multas lacrymas . Et cum ipse contristaretur, eos ipsos quos arguebat, contristari nolebat. Denique addidit: Non ut contristemini, sed ut sciatis quam caritatem habeo in uobis abundantius . Contristari enim uolebat usque ad penitentiam lapsos, non usque ad mestitiam profundiorem; tantum ut eorum qui arguebantur, mestitia gaudium fieret arguenti. Unde ait: Si enim ego contristo uos, quis est qui me letificet, nisi qui contristatur ex me ? Arguit itaque ut alleuet diuturnitatem mestitie, quo penitentia fieret in salutem: damnat, ut absoluat: excludit, ut recipiat: non ignoscit, ut liberet. Ideo talis Paulus, quia bene peritus in lege, cognouerat preceptum dicentis: Pusillanimitas detinuit  me a peccatoribus derelinquentibus legem tuam.

19. Dolebat Dauid, non quia contemnebatur, non quia ipse appetebatur, sed quia lex Dei relinquebatur; 1050 et eorum qui hoc faciebant, damnum dolebat, quod perirent Deo. Sicut bonus pater in phrenesi constituti filii, cum ab eo maledicatur, uerberetur, afficiatur iniuriis, non suam, sed egroti deflet erumnam; et contumeliam dolet, non quo sibi sit irrogata, sed quia per furorem quid faciat eger ignorat: ita uir bonus cum uidet peccatorem non reuereri, non honorare etiam canos senioris, quo presente, faciat aliquid indignum; non agnoscere, quadam peccandi insania, quam indecora et inhonesta committat, quasi moriturum dolet, quasi desperatum a medicis ingemiscit; et ut bonus medicus  primo monet, deinde etiamsi grauia patiatur, tamen tamquam ille egrum, etsi cedatur, sustinet, et si maledicatur, non relinquit: et quidquid potest medicine adhibere, non denegat: nec tamquam contumacem deserit, sed tamquam bene de se meritum omni studio sanare contendit, exercens non solum artis peritiam, sed etiam mentis benignitatem.

20. Ita ergo etiam iustus et cum contemnitur a peccatore, non auertitur: et cum leditur, furoris illud putat esse, non improbitatis, magisque uulneri eius medicinam afferre desiderat, et compatitur, et dolet non propter se, sed propter illum qui desperato laborat incommodo: et dicit hunc unum ex fratribus sic laborare, sic affici, ut faciat mihi iniuriam; qui  si agnosceret me, honoraret utique, certe non lederet. Quid enim lesus est meo facto, ut habeat ledentis affectum? Ergo cum non suppetit causa ledendi, non potest culpa esse propositi. Ergo si iustus sum, afficior propter caritatem, propter dilectionem, propter Ecclesie damnum, propter corporis detrimentum. Possum etiam illud dolere, quod etiam si ego ledentem non leserim, et non sim mihi conscius quod eum in me aliquibus iniuriis excitauerim,  tamen causa illi fuerim lapsus eius, quod innocentem ledendo delinquat, quod factus sim ei materia peccati.

21. Hoc ergo dolet Dauid, et ideo dolet quia cum unum membrum patitur, et cetera membra compatiuntur. Ideo forte et illud positum est: Iustus in exordio sermonis accusator est sui . Nam etsi possit iustus [a 1Kb] habere in se quod accuset, et iustus esse  et possit etiam peccator hoc ipso iustus esse, quia accusator est sui, secundum illud: Dic iniquitates tuas, ut iustificeris; attamen forsitan etiam aliquibus non uideatur absurdum, ut etiam de illo dictum sit, quod iustus sit qui se accusat pro alio, etiamsi in se nichil habeat quod accuset.

 22. Quam igitur in his omnibus sancto Dauid uiri iusti prima persona conueniat, consideremus. Accusauit se, nullo accusante: peccatum confessus est proprium, quando percussus est corde, eo quod numerauerit plebem. Qui et dixit ad Dominum. Peccaui, Domine, quod fecerim hoc uerbum: et nunc, Domine, aufer iniquitatem serui tui, quod deliqui uehementer . Itaque quamuis Scriptura habeat, quod apposita est ira Dei, ut irasceretur in Isrel, 1051 quo regis prolapsio excusari uideretur: tamen cum uidisset angelum qui stragem plebis efficiebat, percutientis ictui se ipsum obiecit dicens: Ecce ego peccaui, et ego pastor malignum feci: et hic grex quid fecit? Fiat manus tua in me, et in domum patris mei . Quasi iustus ergo accusator sui  fuit in ipso sermonis exordio, et peccatum suum agnouit, et iniquitatem propriam confitendo, iustificatus est in semetipso. Alibi quoque de Urie morte coargutus a propheta ait: Peccaui Domino ; cui responsum est propter penitentiam ablatum a Domino eius esse peccatum.

23. Item alio loco cum Semei malediceret ei, et lapidaret eum septum bellatoribus, per quos uindicare se posset, patienter ferebat; ne uerbo quidem referens contumeliam: quin etiam cum Abessa dux eius caput maledicentis uellet auferre, ait Rex: Quid mihi et tibi est, fili Saruie? Quod maledicit mihi, Dominus dixit ei maledicere Dauid . Primum igitur culpam eius excusauit, et causam ad Domini retulit uoluntatem. Secundo in suum meritum  retorsit; ut non illum errasse, sed se meruisse significaret. Tertio maledictionem illius sibi non solum non nocere, sed etiam prodesse memorauit sicut scriptum est: Et dixit Dauid ad Abessa, et ad omnes pueros eius: Ecce filius meus qui exiuit de semine meo, querit animam meam; quanto magis filius Ieminei ? Granditer impetum infregit ultoris. Quomodo enim maledictum extranei pro regis iniuria uindicaret, cum filii adhuc parricidium inultum  maneret? Non utique extranei maledictum, et filii parricidium equa esset lance pensandum. Et addidit: Sine illum maledicere; quoniam dixit illi Dominus, donec uideat humilitatem meam, et retribuat mihi Dominus bona pro maledicto . Est et aliud iusti propositum longe omnibus perfectius et potentius, interuenire pro persequentibus, et excusare peccantes: quod legimus in Euangelio, dicente Domino Iesu cum crucifixus esset a perfidis: Pater, dimitte illis; non enim sciunt quid faciunt .

24. Liquet igitur his magisteriis doctrine celestis, quod iustus se accusare malit, quam alium deformare. Denique de Ioseph, cui desponsata erat Maria mater Domini, scriptum est quod cum eam grauem  utero uidisset, cum esset iustus, noluit eam traducere ; et utique nullum adhuc audierat oraculum. Ita non solum ab ultionis atrocitate, sed etiam ab accusationis seueritate persona iusti aliena est: potiusque ducit suam remissionem accusari, quod [a 1Kb] non indicauerit, quam alienum crimen urgere. Sed dices: Quomodo dixit ipse Dauid: Letabitur iustus cum uiderit uindictam impiorum ? Mihi uidetur quia letetur, quod ipse euaserit, non quia impii puniantur. Queramus aliud iusti propositum ex sequentibus.

25.  Itaque dicit: Cantabiles mihi erant iustificationes tue in loco peregrinationis mee. Merito peregrinationibus non frangebatur, superbos declinabat, eorumque prosperis successibus non mouebatur.  Consolabatur se in iudiciis celestibus, 1052 angebatur in alienis peccatis; quia cantabiles habebat iustificationes Dei. Que enim bene tenemus, cantare consueuimus: et que cantantur, melius nostris adherent sensibus. Non enim perfunctorie transeamus que legimus; ut tunc tantum cum legimus ea, in memoriam eorum redire uideamur: sed etiam cum abest codex manibus, tamquam animantia que probantur et munda habentur in Lege, etiam quando non pascuntur ruminare consueuerunt, ex semetipsis alimenta sibi recondita proferentia: ita et nos de nostre memorie thesauro, de interioribus nostris ruminandum nobis pabulum spiritale promamus. Hymni nobis, canticum nobis, psalmi nobis iustificationes Domini sint. Psallamus spiritu, psallamus et  mente; ne si obliti fuerimus, in tempore necessitatis dicatur unicuique nostrum: Abiecisti sermones meos post te .

26. Ideoque ut expelleretur et eliminaretur obliuio a domo sancta sua, cantatores sibi fecit uerus  Salomon, qui toto spiritu inquirende cognitioni diuinitatis intenderent; ne psallentes deessent Ecclesie sue, quorum cantu nequam spiritus fugaretur : sicut Dauid sancti docemur exemplo, quo psallente, malus ille spiritus expellebatur, qui Saul regis corda uexabat . Prophete quoque ut prophetarent, psallendi peritum iubebant psallere, quo suaui inuitata dulcedine spiritalis infunderetur gratia . Et in Euangelio legimus in domo patris illius filium recuperantis precrepuisse symphoniam, qua epulantes delectabantur fideles, perfidus autem impatienter audiebat . Dulcis igitur est cantilena, que non corpus effeminat, sed mentem animumque confirmat. Ideoque canticum dicitur Domini Testamentum;  quia remissionem omnium peccatorum, Dominique iustitias in Scripturis Euangelii suaui mentis exsultatione concinimus. Ipse quoque Dominus non dedignatus est dicere: Cantauimus uobis, et non saltastis . Cantauit nobis in Euangelio ueniam delictorum: debuerunt Iudei mentem attollere non histrionico corporis motu, sed sancto Spiritu. Non fecerunt, ideo reprehenduntur.

27. Sed etiam et corporis [b 13Kb] saltatio in honorem Dei laudabilis habetur. Denique saltauit Dauid ante arcam Domini, et uidit eum Michol filia Saul saltantem, et percutientem [c 10Kb] in organis harmonizatis in conspectu Domini, et ait ad eum, posteaquam se domum recepit: Quid utique honorificatus est rex Isrel; quia denudatus est hodie in oculis puellarum suarum  ancillarum, sicut unus ex saltatoribus? Et dixit Dauid [d 10Kb] ad Michol in conspectu Domini: Benedictus Dominus qui elegit me super patrem tuum, et super omnem domum illius constituere in principem super plebem suam Isrel et Iudam: saltabo in conspectu Domini, et denudabor adhuc sic, et ero nugax in conspectu tuo, et cum puellis cum quibus dixisti me nudatum, glorificabor. Et Michol, inquit, filie Saul non erat filius usque in diem mortis eius . Euidens itaque exemplum quod et 1053 Propheta qui percutiebat in organis, et saltauit ante arcam Domini, iustificatus est: et illa que reprehendit eum, sterilitate damnata est.

28. Sed non satis est ut aliquis cantabiles habeat iustificationes Dei, nisi terrenarum exuat se seruitio  sollicitudinum. Ideoque addidit: In loco peregrinationis mee . Conuenit sibi; siquidem et alibi ait: Aduena sum ego in terra hac . Unde et Apostolus non uult nos in domo Dei, fideique uocatione aduenas esse et peregrinos: sed  ciues sanctorum et domesticos Dei. Qui enim domesticus Dei est, exsul est mundo: qui conuersatur in celestibus, peregrinus est terris. Peregrinabantur in hoc mundo Hebrei, naturam incendii non sentientes: cantabiles habebant iustificationes Dei, cum hymnum Deo de creaturarum laudatione cantarent.

29. Deinde qui cantat, uacuus est, et diuersarum cogitationum curas relegat, sequestrat auaritiam, et non solum corporis uoce, sed etiam mentis uiuacitate se mulcet. Non enim tamquam mestus inopie sollicitudine, sed tamquam liber ab omnibus corporalium affectibus passionum canebat idem Propheta: Psallam tibi, Deus, in cithara, sanctus Isrel. Gaudebunt labia mea, cum cantauero tibi: et anima mea, quam redemisti . Cantabat hec  letus, tamquam his melioribus epulis pasceretur. Epulabatur enim animus pie deuotionis alimento. Non solum itaque hymni et psalmi, sed etiam Legis precepta cantabilia sanctis sunt. Denique cantabat Moyses qui Legem accepit, cum pretergressus pedibus mare, seruati populi ductor iustificationes Domini predicaret.

30.  Superest adhuc propositum egregium uiri iusti, quia omni tempore circa Dei laudes esse debet intentus, non solum die, sed etiam nocte. Ideoque addidit: Memor fui nocte nominis tui, Domine, et custodiui legem tuam. uideamus si et ille memor est, qui uocat Dominum uerbo, non custodit autem mandata diuina. De quo dictum est satis, quia non quicumque dicit: Domine, Domine, acceptus  est Christo: sed qui operibus bonis fidelem suum probare potuerit affectum . Fides ergo, probitas, innocentia memorem probant. Quod autem ait: Memor fui nominis tui, plena deuotio est; quia nemo dicit Dominum Iesum, nisi in Spiritu sancto. Hoc nomen inuocetur diebus ac noctibus, nullum tempus precandi uacuum sinat sancta deuotio preterire.

31. Si studentes igitur doctrinis secularibus perparum somno indulgent, quanto magis qui Deum cupiunt cognoscere, non debent somno corporis impediri, nisi quantum nature satis est? Dauid per singulas noctes lectum suum lacrymis diluebat: surgebat etiam noctis medio, ut Domino confiteretur: et tu totam noctem sopori existimas deputandam?  Tunc magis tibi orandus est Dominus, tunc presidia postulanda, culpa cauenda, quando uidetur haberi secretum: tunc maxime quando tenebre in circuitu meo, et parietes me operiunt, considerandum quia Dominus omnia intuetur abscondita. Ne dixeris ergo: Circumfusus sum tenebris, quis me uidet? Et quem 1054 uereor septus parietibus et inclusus? Quia uultus Domini super facientes mala . Deinde si arbitrum non uides, te ipsum non uides? Tue conscientie testimonium non uereris? Nescis  illam caliginem noctis non opertorium, sed incentiuum esse peccati? Cum somno et cibo feruent corpora, tunc etiam uigor mentis sopore laxatur, somno resoluitur: tunc irrepit impuri libido concubitus: [a 1Kb] tunc perturbatur cor, squalor immunditie non uidetur, castitatis puritas non consideratur, pudicitie gloria non recensetur. Nox erat quando Iudas prodidit, quando Petrus negauit.

32. Illo igitur precipue tempore iustificationes Dei animo retexende sunt, relegenda mandata hortatoria. Illa de castitate precepta non absint: his occupata mens flagrantiam libidinis, carnis restinguat ardorem. Tene illud animo: Lauabo per singulas noctes lectum meum . Quis enim stupris deditus, flagitiis inuolutus, lauat per singulas  noctes lectum suum? Nescit flere qui flenda committit; et cum sit ipse lacrymabilis, [b 1Kb] non habet pene lacrymas sue. At ille qui castigat corpus suum, et sui sollicitus gubernator est, atque ingemiscens et dolens lapsus superioris offense querit quomodo abluat eam fletibus penitentie, hic lauat per singulas noctes lectum suum. Non dormianus ergo totis noctibus: sed maximam partem earum lectioni et orationibus deputemus.

33. Audi Ecclesie uocem querentis etiam in noctibus Christum. In cubili, inquit, meo, in noctibus quesiui quem dilexit anima mea . Accipe secundum litteram. Quesiuit in noctibus orando, deprecando, etiam lacrymis deplorando. Quesiuit in noctibus; quia posuit tenebras latibulum suum;  ut querere eum sollicitius disceremus. Quesiuit igitur in prophetis Ecclesia ex gentibus congregata, et ideo credidit. Denique aduentus Dominici testimonia de prophetis [c 1Kb] euangeliste Paulusque posuerunt. Unde scriptum est, quia nox nocti indicat scientiam . Quesiuit in noctibus, in persecutionibus et aduersis, in tribulationibus et laboribus duris. Nox est omnibus quibus non est perfecta securitas; unde ait Dominus: ueniet nox, quando nemo potest operari ; cum in hoc mundo sum, lux huius mundi sum. Non ergo operemur in tenebris. Si enim lucent opera nostra, non operamur in tenebris, sed in lumine. Dies est quibus adest Christus: nox est quibus se denegat.

34. Non magnum ergo si tunc Domino gratias  agas, quando in prosperis et secundis es: sed si tunc adhereas Christo, quando te persecutor exagitat, quando aliqua procella perturbat. Amisisti filium? In illo dolore, in illa nocte, in illa destitutione memento Domini Dei tui; ne quasi non exauditus, ingratus sis, et in tua preuariceris erumna. Pulsus es in exsilium? Memento Domini Dei tui; ne patrie interdicte tibi, caritatem Deo preferas. Alicuius diuitis oppressus potentia amisisti proprias facultates, indiges sumptu? Memento Domini Dei tui, ne  nox te egestatis abducat a deuotionis affectu. Hoc est enim mandatum Legis, ut in nocte magis queras, quando magis 1055 exaudiaris a Domino, et possis dicere: In tribulatione inuocaui Dominum, et exaudiuit me in latitudine .

35. Sed nec querere perfunctorie abundat ad gratiam, sed ut insistas et intendas muneri. Denique ista uel Ecclesia uel anima, que requisiuit in cubili, quesiuit in noctibus, primo non inuenit; quia fortasse in cubili quesiuit : sed posteaquam surrexit, et abiit in ciuitatem (uide ne illam ciuitatem in quam Dominus celebraturus pascha, discipulos destinauit dicens , posteaquam in foro, ut dixi, quesiuit, inuenit quem dilexit, ubi oleum uenditur,  quod exspectantes Sponsum emere consuerunt , ubi ius, ubi leges. Si lex spiritalis, et forum est utique spiritale, ubi disputant periti legis eterne. Quod forum non litibus tumultuosum est, sed Christi tribunalibus gloriosum. Ubi quesiuit, inquam? In foro: et post quesiuit in plateis, de quibus hi qui ad patrisfamilias Euangelici prandium conuenirent, colligebantur, qui uocati excusandum se ab huiusmodi epulis non putarunt . Posteaquam in foro, inquam, et plateis quesiuit, incidit in eos qui circumeunt ciuitatem : et tunc demum potuit inuenire quod quesiuit, fortasse eo quod in tribulatione et metu posita magis inueniat gratiam. Denique in posterioribus ait: Inuenerunt me qui circumeunt ciuitatem . . . . tulerunt mihi pallium  . Habuit ergo certamen: sed qua ratione supra non tulerint pallium, hereo reperire; nisi forte quia ibi interrogasse se dixit: Numquid quem dilexit anima mea, uidistis ? Que Christum loquebatur, nec exuta est pallio, et quem querebat, inuenit.

36. Disce quemadmodum queratur Christus. Ab his utique qui non perfunctorie querunt, sed uiolenter retinent, sicut ista que ait: Tenui eum, et non dimisi eum , fide inuenit, meditatione constrinxit. Si bonos custodes accipimus, utique angeli sunt. Qui ergo angelos transiuit, uerbum inuenit; ideo non multum interualli fuit, cum transiuit ab his, et inuenit Iesum. Quomodo ergo infra tulerunt pallium, nisi forte [a 1Kb] quia processu oppresse fidei  Ecclesia dum nudatur, a Domino plus amatur, exspolians se ueterem hominem, ut nouum induat, quem non operiunt indumenta, sed mentis secreta clarificant: aut quia amictum sapientie secularis ad Christum uentura deposuit? Et Ne exutus  est pallium posteaquam cepit esse perfectior.

37.  Simus ergo memores iustificationum celestium, ut dum eas secreta mentis uoce cantamus, memores simus in nocte nominis Domini, et dicamus, ut scriptum est: Hec facta est mihi; quoniam iustificationes tuas exquisiui; hoc est, hec memoria facta est mihi, ut memor essem et in nocte nominis tui, non ebrietate sopitus, non epulis resolutus in somnum, non curis secularibus occupatus; ut obliuia mihi tue uenerationis irreperent: 1056 sed quotidiana meditatione membra castigans, et intentionem mentis exercens, ut assiduitate fiat nobis cursus iste solemnis; ut Dominum Iesum etiam in noctibus toto ueneremur affectu, cui est gloria, laus, perpetuitas a seculis, et nunc, et semper, et in  omnia secula seculorum. Amen.



SERMO OCTAuUS. [Figure: [Hebrew Text] 2Kb] Heth.

1. Octaua littera Heth, que interpretatione latina dicitur pauor: sanctorum pauor esse consueuit. Denique pauor cecidit in Abraham , cum sacrificium offerret plenum mysterii spiritalis. Ipse quoque Dauid ait: Ego dixi in pauore meo: Omnis homo mendax . Religionis enim reuerentiam significat magis, quam infirmitatem timoris; licet etiam ipse timor secundum Deum sanctus sit: Initium enim sapientie timor Domini . Ergo qui timent Deum, sapientes: qui autem sapientes, beati; Beatus enim quem tu erudieris, Domine,  et de lege tua docueris eum . Hi quoque qui timent Deum, beati sunt, sicut exempli exstat auctoritas, quia Beati omnes qui timent Dominum . Ita colligitur quia timentes Deum, et sapientes sunt, et beati. Sanctus igitur timor Domini; quia uere sanctorum est pauor.

2.  Denique premissa hac littera, statim sequitur persona iusti dicens: Portio mea, Domine: dixi custodire legem tuam. [b 1Kb] Codices plerique hunc uersiculum, qui primus est littere octaue, ultimo loco littere habent septime: sed secundum Hebreos emendatus apud Grecos psalmorum liber hunc uersum docuit nos octaue littere copulandum. Deinde ordo ipse et numerus uersuum ita conuenit, ut ab eo incipiat octaua littera.

 3. Portio, inquit, mea Dominus. Quam rarus in terris qui possit dicere: Portio mea Dominus: quam alienus a uitiis, quam segregatus ab omni labe peccati, qui nichil habeat commune cum seculo, nichil mundi huius uindicet sibi, [c 1Kb] non sit corporalium  possessor cupiditatum, quem non inflammet libido, non stimulet auaritia, non lasciuia effeminet, non luxuria decoloret, non sternat ambitio, non maceret inuidia, non aliqua negotiorum secularium cura sollicitet, uerus minister altaris, Deo, non sibi natus.

4. Leui enim, ut habet interpretatio, significat ipse mihi assumptus, significat et ipse meus, significat et tantum assumptus, significat et assumptus mihi. Ipse idem et mihi Leui, et Deo est; quomodo idem et mihi sacerdos, et Deo est: et mihi aduocatus et Domini deprecator: pro me offerens sacrificium, et idem se offerens Domino? Denique et alibi Leui interpretatione dicitur, pro me. Etenim si a me nominetur Leui, pro me est: si pro me offerat, pro me est: si pro me interueniat, pro me est. Sin autem uocetur a Domino, ipse mihi dicitur, hoc est,  non alii tributarius, non decimarius, 1057 non de possessione munificus: ipse mihi, hoc est, tamquam abundans pro his omnibus, non ab hoc decimas, non fructus, non dona quero, non munera, ipse mihi pro munere est, ipse est pro tributo: non in possessione sua munificus mihi, sed ipse mihi possessio, ipse meus fructus, ipse meus census assumptus mihi, uel assumptus a me. Non potest hoc sine diuina esse gratia. Sicut enim possessio non potest mea esse, nisi emero eam; sic non potest esse Leui, nisi fuerit assumptus a Domino; cum enim assumptus fuerit, recte dicitur ipse meus. Denique cum Moysi dictum esset ut populo Iudeorum per tribus singulas diuideret incolatus, et distribueret singulis tribubus portionem, tribum Leuiticam excepit Deus dicens:  Filiis Leui non erit portio, neque sors in medio fratrum suorum; quia Dominus Deus pars eorum est . Et alibi: Ego Dominus portio eorum .

5. Negatur his terrena diuisio: ut ipsi dum secularem sibi non uindicant portionem, fiant celestis possessio: uel hoc solum nouerint possidere, hoc est, fidei et deuotionis obsequium; multo ditiores quam qui possessionum suarum spatia ampla diffundunt. Quantumlibet enim fines suos extendant, et terra deficit, et mare includit insanas cupiditates, et pendunt tributa maiora quam fructus sunt. At uero iste nichil sibi possidens, nulli nisi Deo militat, supra terram eius est portio, non eum terra deficit, non mari clauditur. Cui portio Deus est, totius possessor  est nature. Pro agris igitur ipse sibi satis est, habens bonum fructum, qui numquam possit perire: pro domibus satis est sibi, ut sit habitatio Domini, et templum Dei, quo nichil potest esse pretiosius. Quid enim pretiosius Deo? Aut quid deest ei uiro qui potest dicere: Non contingat mihi gloriari nisi in  cruce Domini nostri Iesu Christi, per quem mihi mundus crucifixus est, et ego mundo ? Non potest in hoc princeps mundi huius sibi consortium uindicare, in quo nichil suum inuenit.

6. Ideoque Dominus qui uenit docere, ut fieret nobis Deus portio, ait: uenit enim huius mundi princeps, et in me inuenit nichil . Meritoque nos imitatores sui esse uolens ait: Nolite possidere aurum, neque argentum, neque pecuniam . Unde Petrus ostendens in Deo portionem sibi esse, non in seculo, ait: Argentum et aurum non habeo, sed quod habeo, hoc tibi do, in nomine Iesu Christi Nazareni surge et ambula : hec est portio mea: hec est sors mea: portio mea Christus est. In nomine, igitur, Christi Iesu surge et ambula, hoc est, in portione mea diues sum, in portione mea  potens sum: merito tales presumo fructus istius portionis, ut salus et uita donetur: quia hoc est istius patrimonium portionis quam elegi mihi. Dixit hoc claudo, et surrexit qui erat claudus ab utero matris sue. Quomodo ergo Petrus poterat portionis sue damna sentire, qui nature damna reparabat?

7. Quare non habeas argentum atque aurum, Petre, dic nobis: dic etiam quid sit istud quod habere te dicis, qui omnia que habebas, te reliquisse dixisti. Sic enim locutus es Domino: Ecce nos omnia reliquimus, et secuti sumus te , hoc est, non 1058 quesiuimus que seculi sunt, non quesiuimus partem de possessionibus: sed te elegimus portionem. Reliquisti ergo ante omnia, Petre, que habebas; unde habes quod habere te dicis? Surgit claudus,  et sono tui sermonis erigitur. Sanitatem aliis donas, qui indigebas ipse tue salutis auxilio. Reliquisti ergo que habebas, et cepisti que non habebas. Christus tibi portio, Christus tibi possessio est. Illius nomen [a 1Kb] tibi munificum, illius nomen tibi est fructuosum, illius nomen tibi tributa dependit, et bona tributa, non pecunie, sed gratie. Portio tua non ariditate siccatur, non imbre diluitur, non [b 1Kb] frigore uritur, non tempestate quassatur. Per diem sol non uret te, neque luna per noctem. Serua portionem quam elegisti; ea est enim portio, quam terrene partes equare non possunt. Quid enim est quod conferri possit his, de quibus Deus dicit: Et inhabitabo in illis . Quid magnificentius hospitio celesti? Quid beatius possessione diuina?  Et deambulabo, inquit, in his . Alii queruntur de sui ruris angustiis: in te Deo est ampla possessio, in quo deambulare se dicit, hoc est, laxa spatia habitationis inueniens, qui terram includit manu; sic enim scriptum est: Quis mensus est manu aquas, et celum palmo, et uniuersam terram  clausa manu ? Cui mundus angustus est, tu ei ampla es domus. Portio, inquit, mea Dominus. Dicit hoc martyr. Ipsi ergo uiuamus, cui mori est gloriosum. Aliis uerbis quam bene dixit hoc Paulus, ostendens nullam habere se in hoc seculo portionem! Sic enim scriptum est: Usque ad hanc horam et esurimus, et sitimus, et nudi sumus, et colaphis uapulamus, et instabiles sumus, et laboramus operantes manibus nostris. Maledicimur, et benedicimus: persecutionem patimur, et sustinemus: blasphemamur, et obsecramus. Tamquam lustramenta huius mundi facti sumus, omnium purgamenta usque adhuc .

8. Fortasse moueat quod purgamentum se esse dixit. Non enim est. Sed hoc secularibus uidetur,  qui putant summam in diuitiis esse gloriam, uel decorem. Nonne isti uniuersos purgamenta esse putant, quicumque illis obsequuntur propter diuitias, et mirantur eos propter opes, timent propter potentiam, laudant propter nobilitatem? Sed hec omnia Paulus detrimenta magis putabat esse, quam commoda. Ideoque ait: Que mihi lucra fuerunt, hec duxi propter Christum detrimenta esse, propter eminentem scientiam Christi Iesu Domini mei, propter quem omnium detrimentum passus sum, et estimor stercora, ut Christum lucrifaciam . Aestimor, inquit: non et hec mea, sed aliena sententia. Frequenter enim estimatur pauper ille irridendus et exsecrandus propter illuuiem uestium, aut uulnerum cicatrices; eo quod in terra nullam habeat  portionem; et tamen portio eius in celo est. Anima eius ibi sibi patrimonium collocauit, quia audiuit Iesum dicentem: Nolite thesaurum uobis condere in terra . . . . . . . sed thesaurum, inquit, uobis condite in celo .

9. Sed hoc diuites audire non possunt. Clausas aures habent, et sono eris obtusas: nummus magis illis resonat, quam uerba diuina. Denique 1059 accessit quidam diues ad Dominum, qui portionem Dominum non habebat. Habebat enim multas possessiones: sed Dominus non inter multa numeratur, non enim dignatur habere cum seculo consortium. Que enim portio iustitie cum iniquitate? Dicit ergo hic diues: Quid faciens uitam eternam possidebo ? Respondit ei Dominus: Mandata  nosti? Non homicidium facies, non adulterabis, non falsum testimonium dices : ostendens uitam eternam in his esse mandatis. At ille iustificare se uolens dicit. Hec omnia feci, quid mihi restat? Ad quem Dominus ait, uolens ei Dominum fieri portionem, non pecuniam, non possessiones, sed uerum Deum: Si uis perfectus esse, uade, uende omnia que habes, et da pauperibus, et habebis thesaurum in celo, et ueni, sequere me . uerum ille cui portio aurum atque argentum erat, sine quibus esse non poterat, et cum quibus Dominus illi portio esse non poterat, contristatus est. Unde Dominus pronuntiauit impossibile esse, ut diues intret in regnum celorum, sed quod impossibile per humanas  cupiditates, hoc per diuinam gratiam solam posse esse possibile.

10. Alibi quoque ait: Quicumque reliquerit patrem aut matrem, domum, aut fratres, aut sorores . . . . . centuplum accipiet in hoc seculo, et uitam eternam possidebit . Forsitan autem dicas: Utique qui relinquendo domum , qui relinquendo propinquos Deum secutus fuerit, portio Domini est, et portio Deus illi est; habet etiam uitam eternam; et quia accepto centuplo fit in hoc seculo diues, diues, inquies, intrat in regnum celorum. Deinde si centuplum dat Dominus eorum, que etiam simpla impedimentum afferre consuerunt ad perceptionem hereditatis eterne: centum ergo possessiones reddit  pro una possessione, centum pondo auri pro uno pondere.

11. Multos quidem in hoc seculo qui sua pauperibus donauerunt uberiore thesauro locupletatos fuisse cognouimus. Et pulcherrimus locus, ut etiam ad misericordiam prouocentur. Sed non debent a Domino secularem huiusmodi exigere mercedem, nec sperare que mundi sunt: sed magis quia iis qui omnia reliquerint, Deus portio est. Ipse est utique merces perfecta uirtutum, qui non centupli enumeratione, sed perfecte plenitudinis estimatione censetur. Ego, inquit, Deus tuus sum . Non dixit, ero, sed iam sum, iam inhabito, iam possideo. Aufert dilationem, ubi inuenit iusti confessionem. Sane alibi ait: Hodie mecum eris in paradiso . Futurum promittit: sed id quod futurum est, unius diei spatio non patitur protelari. Denique potuit dicere: Mecum eris in paradiso: sed addidit, hodie, ne dilatione gratia minueretur.

12. Sed non illi soli dicit Dominus iehsu: Hodie mecum eris in paradiso: sed et tibi dicit: Mecum eris in paradiso, si confitearis Dominum Iesum, si eius patrocinium tibi poscas, si et ipse dicas: Memento mei, Domine, dum ueneris in regnum tuum . Sed tibi non dicit: Hodie mecum eris: dicit martyri: Hodie mecum eris in paradiso. Tibi non dicit, quia adhuc 1060 es in hoc febrienti corpore constitutus, in hoc concupiscenti, in hoc terrena adhuc desideranti: sed cum potueris dicere: Dirupisti uincula mea , hoc est, soluisti cursum  istius uite, liberasti me ex hoc mortis corpore, tunc tibi dicit: Hodie mecum eris in paradiso.

13. Habes igitur, homo, inter multa proposita etiam huiusmodi portionem. Proposuit tibi Dominus in portione possessiones, in portione aurum, in portione argentum, in portione honores, in portione nobilitatem: proposuit etiam in portione se ipsum. Habes plurimas portiones, elige quam putas. Non te numerus perturbet, sed excitet gratia: non labor auertat, sed fructus inuitet. In portione diuina gemitus et labores sunt. Unde et sanctus Apostolus, cui portio Deus erat, ait: Heredes sumus Dei, coheredes autem Christi; si tamen compatimur, ut simul glorificemur . uides quia ubi hereditas  Christi est, ibi debeat esse compassio. Qui autem compatitur, non perfunctorie compatitur, sed ut tribulationes Christi in corpore suo impleat, sicut implebat et Paulus, implebat et Hieremias, qui ait sub hac ipsa littera: Misericordia Domini est quod non defecimus; [a 33Kb] quia non sunt consummate miserationes eius: renouabit illas sicut lux matutina . Multi sunt gemitus mei, et cor meum deficit. Sors mea Dominus, dixi; ideo sustinebo eum . Qui ergo sustinet Dominum, sors Domini est. Unde et Dauid qui ait: Sustinui Dominum, et respexit me , hoc loco portionem sibi Deum esse profitetur.

14. Quam rarus qui istud usurpet sibi: non nobilitate, non diuitiis usurpatur. Denique rex ille diues  ait: Sum quidem et ego mortalis homo, similis omnibus, et ex genere terreno illius qui prior factus est, et in uentre matris figuratus sum caro: decem mensium tempore coagulatus sum in sanguine, ex semine hominis, et delectamento somni conueniente: et ego natus hausi communem erem, et similiter in terram decidi, et primam uocem similem omnibus emisi plorans: in inuolumentis nutritus sum, et curis magnis. Et addidit: Nemo enim ex regibus diuersum habuit natiuitatis initium. Unus ergo omnibus est introitus natiuitatis ad uitam, et similis exitus. . Et quia uidit commune esse natiuitatis exordium, elaborauit esse portio Dei, et inuocauit, et uenit in eum spiritus sapientie . Sed luxuriosi aliam partem eligunt, qui dicunt: uino pretioso et unguentis nos  impleamus, et non pretereat nos flos temporis. Coronemus nos rosis, antequam marcescant . Et infra: Quoniam hec pars nostra, et hec sors .

15. Quam magnum contemnere diuitias: sed quam rarum hoc ipsum est! Utique et Moyses potuit regis esse successor, nutritus a regis filia. Potuit ergo esse non solum [b 1Kb] quasi Pharao, sed etiam Pharao, et Pharao potuit esse sicut Moyses; uterque enim homo: sed omnis potentia hominis in affectu est. Moyses noluit rex esse, cum posset: sed opprobrium Christi thesauris Aegypti arbitratus est preferendum: sed fugiendo potentiam, potentior factus est; factus est enim in deum regi Pharao. Rex erat Pharao,  sed deus non erat: Moyses factus est illi deus, hoc est, regi ipsi terribilis, 1061 quem rex metueret et timeret. Sed hec erat potentia sanctitatis. In talium congregatione deorum Deus stat atque discernit. [c 1Kb] Et tu si uis deus peccatoribus esse, terrori regibus, reuerentie aliis; ut tamquam Deo tibi uideantur esse subiecti, quia operaris in Dei nomine: contemne que seculi sunt, et Dominice passionis opprobrium contende omnibus preferre diuitiis. Opprobrium dico, quod illis uideatur opprobrium, hoc est, Iudeis scandalum, gentibus stultitia, nobis autem uirtus Dei atque sapientia. Sed hoc Pharao opprobrium putans, hoc est, inopiam, ignobilitatem, contumelias, maluit diaboli esse, quam Dei portio: et ideo qui Deo subiectus esse nolebat, intercessioni  hominis se ipse subiecit. Ergo quia portio Dei erat sanctus propheta Dauid, recte ait: Dixi custodire legem tuam: spiritalem utique legem dicit, sicut et Paulus ostendit. Nam qui corporaliter Legem interpretati sunt, non custodiunt Legem, sed preuaricantur.

16.  ueniamus ad secundum uersum, qui ita est: Deprecabor uultum tuum, Domine, in toto corde meo: miserere mei secundum eloquium tuum. Legimus in ueteri Testamento quod deprecatus sit Moyses ut uultum Dei uideret, et responsum sit ei: Nemo uidebit faciem meam, et uiuet . Mystice hoc primum intelligamus. Moyses Legis figuram accepit: Lex per occulta mysteria nuntiat Christum, non autem facie ad faciem demonstrat,  sicut Euangelium demonstrauit. In ipso enim facie ad faciem loquebatur; licet in Euangelio homo natus ex uirgine apparuerit, uerbum autem se per opera demonstrauerit. Et fortasse hoc declaratum sit Moysi, quod populus Iudeorum moriturus esset, et quod facie ad faciem Christum uidisset, et non credidisset. Quod si ad Legem referas, etiam finis Legis Christus est, secundum illud Apostolicum: [d 1Kb] Finis enim Christus est secundum Legem omni credenti . Et mortua est Legis interpretatio corporalis, ubi Dominus Christus iehsu spiritalem eius gratiam demonstrauit. uel certe quia omnes qui Christum uidimus, et baptizati in Christo sumus, mortui sumus peccato; quia uiuentes Legis uinculis tenebamur.  Ubi autem in Christo mortui sumus, mortificati utique sumus Legi per corpus Christi; ut simus alterius qui ex mortuis resurrexit. Sed hoc mysticum est.

17. Morale autem, historie ueteris facit nos meminisse debere, que est de sancto Moyse, qui rogauit Deum ut se demonstraret ei Deus, et ut facie ad faciem eum uideret. Norat utique sanctus uates Domini quod inuisibilem Deum facie ad faciem uidere non posset: sed deuotio sancta mensuram supergreditur, et putauit Deo etiam hoc esse possibile, ut corporeis oculis faceret id quod est incorporeum, comprehendi. Non est 1062 reprehensibilis hic error, sed etiam grata cupiditas atque inexplebilis, quod Dominum suum uelut manu tenere, et obtutu oculorum uidere cupiebat. Sciebat ad imaginem et  similitudinem Dei factum esse hominem. Quando enim electus a Domino Deo est ad populum liberandum, impletus est spiritu sapientie. uiderat angelum illum et faciem eius in gloria. Denique fulgente eius lumine, pauefactus est, et uidit rubum uri, et non exuri. [a 1Kb] uisum cepit fulgoremque mirari: accessit cupiditate et gratia prouocatus, ut diligentius fulgorem illum in rubo consideraret. Itaque si tantum accepit ardorem, tantam subiit cupiditatem, cum angelum uidisset in flamma ignis de rubo, ut licet pauore apprehensus considerare non auderet, considerare tamen uellet: quanto magis uultum Domini corporaliter uidere desiderabat, dicens intra se uultum illum plenum lucis, plenum glorie, plenum uirtutis, plenum diuinitatis. [b 1Kb] Non plus possum dicere uel  sentire de Deo; Cum enim consummauerit homo, tunc incipit: et cum finierit, tunc aporiabitur , ut scriptum est, quia incomprehensibilis est Dei eterna maiestas.

18. Irritus quidem erat postulationis effectus, sed affectus probabilis serui; quia ultra naturam suam deuotione progressus de Domini angelis estimabat, quantum in Domini uultum plus desideraret, quo cupiditatem suam gestiret explere. Nouerat in ipso homine aliam post mortem futuram gloriam, aliam claritatem. Sicut enim stella a stella in claritate est, ita et resurrectio mortuorum: que etsi seminatur in corruptione, surget tamen in incorruptione, surget  in gloria, surget in uirtute, surget corpus spiritale. Qui ergo hec scire poterat, merito presumebat ut uultum Dei uidere cuperet, quem esset obita corporis morte uisurus. Talem certe etiam formam receperat, talem Dominus iam probabat, ut non distaret ab angelis celestis minister et exsecutor oraculi. Et ideo cum sciret quia angeli pusillorum quotidie uiderent faciem Patris qui in celis est, putauit quod iam eam uidere deberet, tamquam oblitus corporis, et carne deposita, sicut ille qui in corpore adhuc positus, cum raperetur in paradisum, utrum in corpore, siue extra corpus raptus esset ad tertium celum, nescire se dixit . Sancti enim etiam cum gerunt corpus, non sunt tamen in carne, sed in spiritu; quoniam qui in cupiditate et conuersatione  sunt carnali, Deo placere non possunt. [c 1Kb] Sancti autem conuersatio in carne non erat, sed in celo, sicut Paulus ostendit .

19. Et quid dicamus de probabili desiderio uultus diuini? Homines etiam si quem nobilem, si quem fortem, si quem sapientem esse audiunt, 1063 tamquam supra hominem arbitrantes, concupiscunt uidere. Procedit imperator, [d 1Kb] cuius regie potestati commissa pars est orbis terrarum, concurrunt omnes, et in tanta multitudine illum solum aspicere gestiunt, et de fulgore purpure plus quiddam esse in uultu imperatoris existimant. Miraris si Dei desiderabilis uultus est, cum conformem sui hominem humanus omnis miretur affectus? Hinc datur intelligi etiam illud, quod imperatori unusquisque nullius reus criminis gestit occurrere. Nam etsi crimen  habeat conscientia, tegunt illud tamen cordis occulta, dummodo publico non sit inuolutus reatu, nec sit aliquod eius crimen expressum: denique ubi rei aliqui fuerint [e 2Kb] aduocati, et imperatori se et ipsis iudicibus offerre prohibentur: quemadmodum turpes lenonum meretricumque persone a conspectu uel iudicis, uel imperatoris arcentur; ne turpissimorum uisus offendat uultus regii claritatem. Qui autem bene sibi conscius est, nullius criminis reus, quasi innocens prodit in medium.

20. Ex his ergo sancti Moysis comprehendamus affectum. uidere Dei uultum [f 1Kb] quasi innocens uelut quodam uultu conscientie desiderabat: aperire ei  faciem mentis interne, cognosci plenius gestiebat et Moyses, et ipse sanctus Dauid, qui alibi ait: Proba me, Domine, et tenta me . Non enim uellet probari si in se crimen agnosceret: nec tentari, si passionibus grauibus se sciret obnoxium. Liber igitur a peccato, Deo se cupidus offerebat. Sed fortasse quia adhuc frequentioribus Dei uisitationibus mundus a uitio non foret, non fuerit in principio perfectus, utpote cui ante paululum dictum erat: Solue calceamentum pedum tuorum ; illud utique calceamentum quod de Aegypto detulerat, hoc est, corporee conuersationis inuolucrum; ideo dicit ei Dominus: Nemo hominum uidebit faciem meam, et uiuet.

21. Quando autem id dictum sit, considera. Nondum  ei dictum erat: Faciam te in deum regi Pharao . [a 1Kb] Adhuc homo erat, et ideo illud ei dicit: processus ei debebatur, ut in deum fieret; et ideo dictum est ei: De homine dixi, desiste hominis habere peccata, et uidebis faciem meam. Qui enim faciem meam uidet, debet esse sine peccato. Sed quia homo sine peccato esse non potest, ideo ut in dei appellationem possit excrescere, commonetur. Et quid de dei appellatione dicam? Esto angelus, hoc est, diuini minister imperii, obsequere mandatis Domini. Cum fueris angelus, uidebis faciem Domini. Magnum est uidere Dei uultum. Lex tibi dicit ut tertio te offeras in Hierusalem. Ipse Dominus iehsu ait: Beati mundo corde; ipsi enim Deum uidebunt . Aduertis quid a te exigatur, ut uideas  Deum; cui uite proposita sit prerogatiua uidendi 1064 Deum? Emunda igitur cor tuum, ut quasi nouus creeris renouato spiritu. Omnes pollutas cogitationes de corde tuo abiice, nichil sit quo tuus inquinetur affectus: simplex mens, pura sinceritas sit. Talibus se Dominus cum inuolucrum corporis deposuerint, demonstrare dignatur.

22. Nunc de reliqua ipsius uersus parte dicamus. Miserere, inquit, mei secundum uerbum tuum. Misericordia quidem iustitie portio est; ut si uelis donare pauperibus, hec misericordia iustitia est, secundum illud: Dispersit, dedit pauperibus: iustitia eius manet in eternum . Deinde quia conformis tuus iniustum est ut non adiuuetur a socio; cum presertim Dominus Deus noster terram  hanc possessionem omnium hominum uoluerit esse communem, et fructus omnibus ministrare: sed auaritia possessionum iura distribuit. Iustum est igitur ut si aliquid tibi priuatum uindicas, quod generi humano, immo omnibus animantibus in commune  collatum est, saltem aliquid inde pauperibus aspergas: ut quibus iuris tui consortium debes, his alimenta non deneges.

23. Est etiam misericordie donare peccatum: et misericordie est, et iustitie est. Denique iustitie ascribit Scriptura diuina ueniam peccatorum, secundum illud quod hodie lectum est: Benedictum lignum [b 21Kb] quod fit per iustitiam: maledictum autem lignum quod fit per manus hominum . Superius ad crucem Domini retulit, posterius ad errorem gentilium, qui ligna uenerantur. Iustitia autem que est crucis, nisi quod ascendens illud patibulum Dominus iehsu Christus, peccatorum nostrorum chirographum crucifixit, et totius orbis peccatum suo cruore mundauit? In quo ergo iustus Deus, nisi  in eo quia sciuit quod de limo terre hominem figurauit, que terra utique corruptele obnoxia est, ac uitio lubrice passionis? Propterea ergo Dominus, qui secundum animam te ad imaginem et similitudinem sui fecit, hoc est, rationabilem, iustum, pudicum  sciens ergo secundum corporis fragilitatem corruptele patere hominem, quasi iustus fragili lubriceque nature delicta concessit.

24. Ac ne forte dicat aliquis: Cur ergo Adam maledicto sententieque subiacuit? Numquid iniustus Deus? Non utique. Sed quia quasi fragili atque infirmo quid caueret ante prescripsit , [c 1Kb] ideo preuaricationis  magis reum tenuit, quam prolapsioni addixit. In illum igitur iusta seueritatis processit sententia; quia scire uoluit, quod scire non profuit. Nobis autem qui hereditario uinculo tenemur astricti, qui in hac carne sumus, que priorum preiudicio detrita 1065 iam atque assuefacta peccatis non poterat emergere, quasi iustus indulsit, iuste enim ignouit heredi, qui preiudicio laborabat auctoris.

25. Est ergo iusta misericordia, sed est etiam iniusta misericordia . Denique in Lege scriptum est de quodam [d 1Kb] : Non misereberis illius . Et in libris Regnorum legis quia Saul propterea contraxit offensam, quia miseratus est Agag hostium regem, quem prohibuerat sententia diuina seruari . Ut si quis  latronis filiis deprecantibus motus, et lacrymis coniugis eius inflexus, absoluendum putet, cui adhuc latrocinandi aspiret affectus: nonne innocentes tradet exitio, qui multorum liberat exitia cogitantem? Certe si gladium reprimit, uincula dissoluit, [e 1Kb] cur  laxat exsilio? Cur latrocinandi qua potest clementiore uia non eripit facultatem, qui uoluntatem extorquere non potuit? Deinde inter duos, hoc est, accusatorem, et reum pari periculo [a 1Kb] de capite decernentes, alterum si non probasset, alterum si esset ab accusatore conuictus, non id quod iustitie est, iudex sequatur; sed dum miseretur rei, damnet probantem: aut dum accusatori fauet qui probare non possit, addicat innoxium. Non potest igitur hec dici iusta misericordia.

26. In ipsa Ecclesia, ubi maxime misereri decet, teneri quam maxime debet forma iustitie; ne quis a communionis consortio abstentus, breui lacrymula, atque ad tempus parata, uel etiam uberioribus fletibus communionem quam plurimis debet postulare temporibus, facilitate sacerdotis extorqueat. Nonne  cum uni indulget indigno, plurimos facit ad prolapsionis contagium prouocari? Facilitas enim uenie incentiuum tribuit delinquendi. Hoc eo dictum est, ut sciamus secundum uerbum Dei, secundum rationem, dispensandam esse misericordiam debitoribus. Medicus ipse si serpentis interius inueniat uulneris cicatricem, cum debeat resecare ulceris uitium, ne latius serpat; tamen a secandi urendique proposito lacrymis inflexus egroti, medicamentis tegat quod ferro aperiendum fuit: nonne ista inutilis misericordia est, si propter breuem incisionis uel exustionis dolorem corpus omne tabescat, uite usus intereat? Recte igitur et sacerdos uulnus graue, ne latius serpat, a toto corpore Ecclesie quasi bonus medicus debet abscindere, et prodere uirus criminis  quod latebat, non fouere; ne dum unum excludendum non putat, plures faciat dignos quos excludat ab Ecclesia.

27. Iure ergo Apostolus diuino nos hortatur exemplo dicens: uide ergo bonitatem, et seueritatem Dei: in eos quidem qui ceciderunt, seueritatem: in te autem bonitatem, si permanseris in bonitate : ostendens Iudeorum populum iure esse a corpore Ecclesie separatum, ne perfidie uirus contaminaret Ecclesiam: populum autem gentium bonitate Domini receptum, et obedientie munere gloriari. Iure igitur huic diuina bonitas suffragatur, quamdiu in diuina bonitate permaneat. Si uero et ipse desciscat, pro criminis sui qualitate damnabitur. 1066 Qua gratia Dominus et lux et ignis esse  describitur, ut in tenebris ambulanti luceat quasi lumen; ne diutius possit errare, qui querit luminis claritatem: ei autem qui multa fuerit operatus, que manere non debeant, sed ardere, ignis est Dominus; ut operis nostri fenum stipulamque consumat, atque utili nos faciat saluos detrimento, sicut aurum quod dum excoquitur, plus probatur.

28. Fortasse dicat aliquis qua ratione scripserit  Propheta: Miserere mei secundum uerbum tuum? uerbum enim Dei iustitia est. Si igitur iustitia fretus erat, cur misericordiam ante premisit: aut si misericordiam requirebat, cur eam ad mensuram iustitie putauit esse poscendam? Qui enim bene agit, et bene uiuit, opus non habet misericordia; quia misericordia a peccato liberat. Denique non diuitibus, non fortibus et felicitate subnixis misericordia conferri consueuit a nobis: sed egentibus, uel debilibus, uel iis qui ex diuitiis in paupertatem, aut captiuitatem, aut necessitatem aliquam deciderunt. Ergo qui eget misericordia, peccator est: qui autem peccator non est, utique iustus est, et non eget misericordia Dei.

29. Secundum quid igitur unusquisque, hoc est, secundum quem statum egeat misericordia, aut iustitiam habeat, considerandum est. Aliter enim eget  iustitia Dei angelus, aliter homo. Aliter eget misericordia archangelus, aliter homo. Angeli enim natura non utique ita corruptele obnoxia est, ut natura generis humani; et ideo ille eget misericordia Dei, ne possit errare, et auersa a se Dei gratia, labatur in uitium: homo autem etsi iam firmiore proposito est, tamen propter contractorum seriem peccatorum, misericordiam Dei querit. Itaque etsi uterque misericordia Dei indiget, aliter tamen angelo misericordia, aliter homini debetur; leue enim uitium in angelo iudicio grauiore censetur. Peccatum quoque adolescentie in homine, mitiore sententia, quam peccatum senectutis astringitur, et citius relaxatur.

30. Propheta igitur in isto uersiculo diuidit causas, ut et misericordiam quasi homo postulet; quia  nemo sine sorde peccati: et iustitiam quasi Propheta deposcat: uel certe, quoniam licet peccauerit sicut homo, et quasi peccator misericordia egeat; tamen correxit errorem, penitentiam gessit, abstinuit a temulentia delinquendi, sobrietate uirtutis. Petit ergo iustitiam secundum uerbum Dei, quia uerbi Dei sententia est, ut conuersis uenia donetur; si tamen legitime est facta conuersio .

31.  Cogitaui uias meas, et auerti pedes meos in testimonia tua. Diuiduus sensus: aut quia uias superiores meas cogitaui plenas lapsus atque peccati, et ideo ut remissionem peccatorum possim mereri, morum conuersione, studioque uirtutum. Auerti pedes meos in testimonia tua, ut non iam meis  gressibus quibus ante sum lapsus, sed testimoniorum tuorum itineribus ambularem, quo tuorum semite mandatorum me errare non 1067 sinerent, nec uestigium in deuia et tortuosa deflecterem. Frequenter enim ignorantes iter, si strata uiarum sequantur, perueniunt quo desiderant peruenire, et carent erroris anfractu. Sin autem usurpent scire quod nesciunt, et putent aliqua sequenda compendia, a publici  tractus itinere recedentes erroris labyrinthos frequenter incurrunt; ut eos de itinere deflexisse peniteat: et ideo post multa laborum dispendia ad iter quod reliquerant, redire contendunt.

32. Hic ergo sensus unus est, alius autem ita: Cogitaui uias meas, non superiores, sed futuras; ut ante meos actus cogitationibus preuenirem, ne inconsulta operatione progressus, aliquid [a 1Kb] in ipsis cogitationibus offensionis inciderem: ut si agere aliquid uelim, ante cogitem utrum agendum sit illud quod desidero, aut quo agendum modo: similiter si alloquendum, utrum alloqui debeam: deinde publice, an secreto loqui, presentibus aliquibus, aut nullis; sicut illud est, ut si uelis fratrem corripere, primo solus corripias, secundo presentibus duobus  aut tribus testibus, tertio si non audierit, coram Ecclesia. Itaque si pretermisso ordine, uelis coram Ecclesia fratrem increpare, quam ante monere debueras, erratum ipse cognoscis. Omnia igitur cum cogitatione facito, ut non te peniteat operis tui. An uero si uiam ingressus, cum ueneris ad compitum aliquod  si nescias quod iter ingredi debeas; stas tamen et cogitas ipse tecum, utrum primam, an secundam, an tertiam, an quartam, uel certe quintam, si ita est, uiam eligas, quam sequaris; nec putas prius adoriendum iter, quam animo definieris, et pleniore mentis intentione decideris. Stas igitur cogitans que sit uia, que in ciuitatem ducat, ad quam tibi putas esse pergendum. Quanto  igitur magis animo debes ac mente consistere, qui ad regnum celeste contendis, et cogitare tecum, quia non omnis uia illo ducit, non omnis uia illo dirigit ad Hierusalem illam que in celo est !

33. Sunt uie que malos exitus habent, quas diaboli tentamenta triuerunt; et ideo exitus earum, exitus mortis sunt. He nempe sunt uie, de quibus legisti in Prouerbiis: Quia sunt uie que uidentur uiro recte esse, ultima autem earum aspiciunt in profundum inferni . Est autem uia angustior illa, que ducit ad Dei regnum. uolens igitur eam ingredi uiam que ad Deum ducit, non circumspicies, non tecum ipse tractabis, non considerabis; ne facile capiaris affectu, si uie latitudine prouocatus ingrediaris  iter, quod ad inferna deducat? Cogita ergo ante, atque perpende quid facias.

34. Qui uiderit, inquit, mulierem ad concupiscendum eam, iam adulterauit eam in corde suo. Hic utique cogitauerit ut uideret mulierem, ut uideret ad concupiscendum; sed mala hec cogitatio relinquat uias suas. Alius non cogitauit quidem, sed subito aspexit, et captus est, et uidit, et concupiuit, et  ideo lapsus est. Quod si fragilem suum considerasset affectum, et ante timuisset, ne cum uidisset mulierem, mente caperetur et animo; utique 1068 non prospexisset ad mulierem, ne concupisceret eam. uidens ergo mulierem non direxit pedem suum in testimonia Domini, qui si ante lapsum suum cogitare potuisset, [b 1Kb] forsitan direxisset Unusquisque ergo prius cogitet quomodo uideat mulierem; ut non uideat ad concupiscendum eam, aut non attendat in eam. Si autem uidens repente, uel bona cogitatione fundatus, dirigat pedem suum ad testimonia Domini, ne in captiuitate permaneat: utique ei profuit cogitatio. Postremo amans [c 1Kb] mulierem, diligens, et concupiscens, Christum consideret, iudicium eius, testimonia eius de premiis castitatis, et relinquat  uias concupiscentie, et sequatur uias Christi: habebit laudem in eis, si contemplatus Dominum Iesum, contemnat carnis ardorem, flammamque libidinis quasi quodam fonte restinguat, allidat teneras et infirmas cupiditates ad petram Christi.

35. Cogitet ergo primum, ut eadem repetam, quemadmodum uideat, quemadmodum loquatur. Bene cogitauit qui dixit: Pone, Domine, custodiam ori meo ; ne forte dum mens inflammat ardorem, lingua sermone labatur, aut multiloquio incauto etiam quod mens non cogitauit, incurrat loquendi facilitate: cogitet quemadmodum pedem suum dirigat, manum afferat; ne impetu indignationis impulsus, cum repellere debeat iniuriam, ipse alteri [d 1Kb] iactum notabilis cedis illidat. Cogitandum  est igitur quid geramus; ubi enim precedit cogitatio, maturitas operationis adhibetur. Itaque pes iste fidei uestigium est, quem meditatione perpensa, a corporalibus motibus ad testimonia diuina deflexit.

36.  Quid igitur prosit cogitare ante, quod postea facturus sis, docet uersiculus qui sequitur: Paratus sum, et non sum turbatus, ut custodiam mandata tua. Ubi cogitatione quis preuenit quod acturus est, semper paratus ad agendum est, semper fixus et ualidus; ut non queat subita aliqua accidentium offensione turbari. Nulla eum flabra scopulose nimis ambitionis excutiunt, nulla procella atque tempestas iniuste inuasionis exagitat, non petulantis oculus meretricis illaqueat; oculus enim meretricis, laqueus amatoris est. In aliena miser  capitur possessione, qui improuiso igne preuentus possessionem sue mentis amisit. Si persecutio ingruit, inuenit iam paratum; ut ubi possit esse perturbatio salutis incerte, ibi sperata sacri corona certaminis prouida futuri meditatione demulceat. Si a maledicis obtrectatoribus frequenter obroditur, cogitet quia non est discipulus super magistrum, neque seruus supra dominum. Si supra Dei Filium  opprobria exprobrantium nefanda ceciderunt, quemadmodum seruus exsortem eorum sperare se poterit? Ideoque mentem suam preparare debet; ut cum ista acciderint, turbare se non queant. Preparet animum et meditatione componat, ut possit dicere, si tamen possit: Quis nos separabit a caritate Christi? Tribulatio, an angustia, an fames? etc. . Quare autem non separetur, adiecit: Sed in his omnibus superamus, inquit, et uincimus propter eum qui dilexit nos . Meritoque confirmatus ait: Confido enim quia 1069 neque mors, neque uita, neque angeli . . . . neque potestates, neque presentia, neque futura . . . . separare nos poterunt a caritate Dei, que est in Christo Iesu .

37. Multa Apostolus dixit, contra que lucta nobis  est: sed alia facilia sunt, uel certe non huius temporis aut loci; ut discutere omnia debeamus, que sint que nos separare possint a caritate Dei; nisi diligentius resistamus. Illud nunc quod uidetur obscurius, non pretermittimus, quia ait: Neque altitudo, neque profundum : que sunt grauia tentamenta. Denique habes in Esaia scriptum ad regem Achaz: Pete tibi signum a Domino in profundum, aut in altum. Respondit ille: Non petam, neque tentabo Dominum . Mysticum illi propositum est, sed non intellexit: et ueritus est ne tentare Dominum uideretur, si signum peteret in altum, aut in profundum. Dominus autem uolens grauia tentamenta remedio supplantare diuino ait: Ecce uirgo concipiet in utero . Hoc  est magnum signum, quod altitudinis, et profundi tentamenta destruxit. Dominus enim iehsu non rapinam arbitratus est esse se equalem Deo; neque que sua sunt, requisiuit, sed formam serui accepit, humiliauit se usque ad mortem. Itaque neque elatus est potestate, neque mortis quadam deiectione turbatus. Hoc igitur signum proponitur regi; ut petat sibi remedium, per quod nec regie potestatis extolleretur supercilio, nec certe erumne alicuius exceptione perturbaretur; ut erat corde turbatus, cum bellum sibi uideret ab Assyriis inferri. Diuini igitur exemplo oraculi uolumus ostendere quam essent hec grauia tentamenta, quibus remedium solus potuit Christus afferre.

38. uerumtamen et prophetico sermone facile est docere sarcinam quamdam horum tentamentorum.  Hec enim tentamenta duo maxima sanctus Salomon oratione propria declarauit, et rogauit ut posset excludere dicens: Diuitias autem et paupertatem ne des mihi: sed ordina mihi que opus sunt, et que abundent; ne repletus mendax fiam, et dicam: Quis me uidet? aut pauper rapiam, et periurem nomen Dei. . Potes igitur tu ista tentamenta contemnere, que formidauit Salomon, qui sapientiam postulauit et meruit? Diues erat, timuit extolli: pauper fieri formidauit; ne paupertatis necessitate  [a 1Kb] abstinentie gratiam non teneret. Quam multi qui uidebantur sancti esse, ceciderunt ab altitudine cordis sui? Quam multi aliqua necessitate deiecti, non potuerunt contenti esse iniuria, qui fuerant uirtutum exercitio roborati? Rarus Iob inuenitur in terris, qui et diuitias amisit et filios, [b 1Kb] et uibicibus corporis exaratus, cum uermes toto corpore fluerent, a Christi tamen caritate non potuit separari. Paremus igitur affectum nostrum; ne imparatum uis repentina perturbet. Denique sciens Dominus cito nos frangi solere, ait etiam apostolis: Non turbetur cor uestrum, neque formidet. . Si te cupiditas appetentiaque tentauerit, lege Euangelium, dicat tibi iehsu Christus: Non turbetur cor tuum. Si quis terror ingruerit, dicat tibi Christus: Non turbetur cor tuum,  neque formidet. Si qua supplicia persecutor inflixerit, lege Euangelium, dicat tibi iehsu: Non turbetur 1070 cor tuum, neque formidet. Lege Apostolum dicentem: Indigne enim passiones sunt huius temporis ad superuenturam gloriam . Si in mari nauiganti grauis fluctus insurgat, tempestas atra deseuiat, tibi dicat iehsu: Ego sum, noli turbari . ueniens igitur in certamen aliquod magnum et graue, dic prius: Paratus sum, et non sum turbatus; ut custodiam mandata tua.

39. Et quid de secularibus dicam? Esto paratus non solum aduersus ea que uides, sed etiam aduersus ea que non uides. Foris, inquit, pugne, intus timores . In te ipso tibi bellum est: bonum est ut in tranquillitate sit animus tuus, et in quadam serenitate:  sed gubernator ille melior est, qui in tempestate nauim gubernat. Rege igitur te ipsum, quando turbatur animus, mens fluctuat. Laudauerim uirtutem gubernatoris, qui nullas procellas senserit, et cursum nauigii direxerit, nulla tempestate iactatus? Sed illum magis laudauerim, qui aduersus uentos renititur, insurgit aduersum fluctus, non timet uel cum eleuatur undis nauigium, uel cum ad profundi ima deponitur. Ita et ille laudandus est gubernator sui, qui ea que aduersa sunt uincit patientia, uirtute superat, secundis non extollitur, aduersis non frangitur. Bellum tibi est etiam aduersus nequitias spiritales. Aduertis cum quantis tibi sit prelium? Et ideo meditare, et statue animo; ut procedens ad prelia dicas: Paratus sum, et non sum turbatus; ut custodiam mandata tua.

 40.  Sequitur uersus quintus: Funes peccatorum circumplexi sunt me, et legem tuam non sum oblitus: hoc est, funibus me circumdederunt peccatores; ut mea implicarent uestigia, ne possem incursus eorum preuidendi celeritate euitare. Non ergo illi funes sunt, de quibus scriptum est: Funes ceciderunt mihi in preclaris ; sunt enim funes illi quibus utuntur, qui terminos metiuntur agrorum limitesque distinguunt, et possessionum spatia disterminant. Tenduntur ergo illi funes quoad possessio  uniuscuiusque diffunditur. Sic factus est funiculus hereditatis sue Isrel. Boni ergo illi funes. Isti autem funes quibus trahuntur peccata, ut fune longo, et ut loro iugi uitule iniquitatis. uitula enim indomita plus se iactat et excutit, cum tenetur, nec acquiescit imperio, nec astringitur uinculo; sed magis cum loro retrahitur, exasperatur. Itaque nec coacta se subiicit, nec tamen libera uinculorum est. Sicut ergo trahit uitula lorum iugi, que etsi non tenetur e proximo; tenetur tamen, nec se explicat et absoluit: ita trahit unusquisque peccator indomitis moribus iniquitates, qui putat se liberum; quia non est iugo subditus, subiectusque iudicio: et nescit quod non sit exutus, sed magis ut illa uitula, et ipse se implicat suorum nexibus peccatorum. Hi sunt igitur funes  delictorum nostrorum, quibus inuoluimur et ligamur, quemadmodum sunt et uincula delictorum. Et ideo Saluator qui habet in potestate peccatum dimittere, dicit iis qui sunt in uinculis: Exite. Utinam et mihi dicat: Exi de uinculis tuis: exi de nexibus peccatorum tuorum: solue funes erroris tui, quibus circumdatus 1071 et ligatus es. Etsi enim nequissimus sim omnium, [a 1Kb] et detestabilissimus peccatorum; illo tamen iubente, liber ero, qui sub uno momento latrocinii damnatum reum supplicio eripuit, constituitque in regno suo.

41. Sunt ergo uincula quibus constringimur, etsi uideamur nobis liberi. Beatus qui hec soluit sibi uincula. Et ideo Dauid ait: Dirumpamus uincula eorum: et abiiciamus a nobis iugum ipsorum . Non manu utique uisibilia uincula dicit esse rumpenda, sed inuisibiles criminum nexus morum conuersione, et fidei professione soluendos: [b 1Kb] aut manu, hoc est, opere manus tue. Eroga pauperibus, debiles eleuato, redime captiuos; et soluisti uincula tua. Eleemosyna enim a peccato liberat. Eripe eum qui ducitur ad mortem, hoc est, eripe eum intercessione, eripe gratia, [c 1Kb] tu sacerdos: aut tu imperator, eripe subscriptione indulgentie; et soluisti peccata tua, exuisti te uinculis.

42. uinculis enim peccatorum suorum unusquisque constringitur, sicut ipse legisti: ligat nos uinculis carnis illecebra . uinculum nostrum auaritia est, uinculum nostrum ebrietas est, uinculum nostrum concupiscentia est, uinculum nostrum  superbia est. Sunt et diaboli uincula. Denique scriptum est: Hanc autem filiam Abrahe, quam ligauit Satanas decem et octo annis . Ligat  nos etiam diabolus criminum nexu: ligat nos uinculo fornicationis, uinculo adulterii, uinculo perfidie qua Christus negatur, uinculo inuidie qua frequenter etiam frater appetitur, uinculo crudelitatis qua nonnumquam socius et conformis occiditur. Hec sunt uincula quibus ligatus unusquisque inclinatur; ut animam suam leuare non possit, nec obtutus ad celum mentis erigere, nisi dicat ei Dominus: Dimissus es ab infirmitate tua; et munere eum sue benedictionis erexerit . Hec sunt sceleratorum uincula [d 1Kb] que dure peccatores ligant, hoc est, diabolus et ministri eius: uel certe Nemroth, hoc est, amaritudo: uel certe Esau, hoc est, terrenus et callidus. Isti enim uenatores erant, qui feras laqueis captare consueuerant, et muta animantia uinculis illigare. Inutiles uenatores,  qui capiant bestias, que pompam spectaculo populari prebeant, ministerium crudelitati. Denique nullum inuenimus in diuinarum serie Scripturarum de uenatoribus iustum.

43. At uero alia uincula sunt, ut dixi, Domini Iesu, quem sequuntur, inquit , alligati uinculis, hoc est, uinculis astricti caritatis et amoris, fidei uinculis alligati. Licet sic possit intelligi: Alligati uinculis Christum sequuntur, hoc est peccatorum et criminum remissorem, fontem indulgentiarum, redemptionis auctorem. Sequamur ergo uincula Christi, fugiamus uincula uenatorum; ne dum incedimus, dum ignoramus, laqueos eorum pes nostre mentis incurrat, nec anime nostre ceruicem nexibus inseramus. Insidiantur enim quasi pessimi  uenatores: et quando prosperorum 1072 euentu animum relaxamus, ac secundis rebus remittimus, nec excubias cautionis habemus intentas, tunc plus iactant laqueos suos, aut in uia qua ambulamus, abscondunt; ut cum fuerint eorum laqueis innexa uestigia, trahant quo securum supplantent uiantem, uel collo astrictos strangulent commeantes.

44. Noli ergo alta ambulare ceruice, sicut filie Iude; altis enim ceruicibus cito laqueus innodatur. Noli ad secularia mentem animumque defigere: sed circumspice oculis anime diligenter, quia pluit Dominus laqueos super peccatores; ne cadentes illigare te possint: quos poteris euitare, si legem Domini non obliuiscaris. Etenim etiam qui ligatus est, si sibi sit conscius libertatis, obliuisci libertatem suam  non desinit, et causam nonnumquam dicit e uinculis, [e 1Kb] eamque sibi legum prescripto defendit, ac iudicio frequenter absoluit. Ergo et tu si peccaueris, memor  esto legis. Si peccaueris, memor esto Christi, qui te liberat, dicens: Ego sum, ego sum qui deleo iniquitates . . . . , et memor non ero . Ipsum diebus ac noctibus tene, ipsi tua confitere peccata.

45.  Docet te Propheta quomodo teneas Dominum Iesum. Media nocte, inquit, surgebam ad confitendum tibi, super iudicia iustitie tue. Non satis est dies ad deprecandum, surgendum est et nocte, et media nocte. Ipse Dominus pernoctauit in oratione; ut te proprio ad deprecandum inuitaret exemplo: et utique peccatis tuis ille indulgentiam postulabat: postulabat a Patre, [a 1Kb] operabatur propria uoluntate. Non tibi dicit Propheta, ut tantummodo media nocte surgas: sed ut surgas nocte, et maxime nocte media. Nocte enim surgendum ante  premisit dicens: Memor fui in nocte nominis tui, Domine, . Potest unusquisque memor esse, et non surgere: potest unusquisque et surgere, et cum surrexerit, ea que proprio arbitrio sederint, postulare. Addidit: Media nocte surgebam, docens surgendum esse media nocte. Nec otiosum est quod adiunxit: Ad confitendum tibi, hoc est, ut illo maxime tempore deprecari Deum, et propria debeamus deflere peccata: nec solum preteritis ueniam postulare, sed etiam presentia declinare, futuris cauere; multa enim illo in tempore tentamenta proserpunt.

46. Tunc feruet carnis illecebra: tunc tentator illudit: coquitur cibus, potusque digeritur: stomachus eger, mens somnolenta, animus occupatus est.  Itaque aut quiescenti calor soporis augetur, aut uigilanti nondum plenior refusus est uigor, qui errorum cauere possit incursus. Tunc igitur tentator assistit, tunc retia iacit, quibus turbare possit mentem improuidam. Tunc spiritales nequitie tenebras offundunt: tunc omne nefas suadere contendunt, quando nullus arbiter culpe, nullus criminis conscius, nullus potest esse erroris testis. Tunc uarias disceptationes peccatori dormitanti infundunt; ut primo de statu 1073 mentis deiiciant reluctantem, et aliquorum qui sancti habentur, proponatur exemplum, quod illi aliquando deliquerint, sed postea ueniam sint adepti, et texerint superiora delicta. Nam etsi omnem emendationem nostri inimicus exosus sit: tamen ad tempus, ut sobrie mentis uirum possit  elidere, pretendit futuram indulgentiam; ut presentia peccata persuadeat: et cum impulerit aliquem ad erroris assensum, si uiderit eum iam non amore  uirtutis a culpa sed pene contemplatione reuocari, inserit uarias disceptationes, ut dicat sibi: Quis me uidet? Et tenebre circumdant me, et parietes . . . . quem uereor ? Non uidet Altissimus, non ad eum peccata nostra perueniunt, non dignatur spectare que turpia sunt. Hec utique usu exemploque cognoscimus; nemo enim potest esse expers tentationis,

47. Itaque ut tempus hoc habile est tentamentis: ita etiam tempus est pene, quod ex lectione diuina possumus edoceri. Non enim otiose Dominus Deus noster cum posset quocumque momento primitiua Aegyptiorum exstinguere; hoc tamen tempus dolori et luctui peccatoris opportunius iudicauit. Sic enim scriptum est, quia media nocte primogeniti Aegyptiorum liberi ab exterminatore sint interempti  . Ideoque sanctus Moyses propheta, ut hoc preueniret tempus, ac sine Hebreorum fraude transiret, agnum ante immolauit, hoc est, uesperi; ut manducantes eum, et pascha Domini celebrantes, non occuparentur exterminatoris insidiis; ne inermes et uacuos spiritalis alimenti nocturna spicula tenebrosi hostis opprimerent.

48. Hec diligenter intende, prudenter intellige, sollicite require. Non perfunctorie ista dicuntur, sed diuina tibi mysteria declarantur. Preueni et tu insidias tentatoris, instaura prius celeste conuiuium. [b 2Kb] Indictum est ieiunium, caue ne negligas. Et si te fames quotidianum cogit ad prandium, aut intemperantia declinat ieiunium; tamen celesti magis te seruato conuiuio. Non epule parate extorqueant, ut  celestis sis uacuus sacramenti. Differ aliquantulum, non longe finis est diei: immo plerique sunt eiusmodi dies; ut statim meridianis horis adueniendum sit in Ecclesiam, canendi hymni, celebranda oblatio. Tunc utique paratus assiste, ut accipias tibi munimentum; ut corpus edas Domini Iesu, in quo remissio peccatorum est, postulatio diuine reconciliationis, et protectionis eterne. Suscipe ante Dominum Iesum tue mentis hospitio: ubi corpus eius, ibi Christus est. Cum hospitium tuum aduersarius uiderit occupatum celestis fulgore presentie, intelligens locum tentamentis suis interclusum esse per Christum, fugiet ac recedet: et tu mediam noctem sine ulla offensione transibis. Admonet etiam sacrificium uespertinum, ut numquam Christum obliuiscaris.  Non potes obliuisci, 1074 cum lectum ascendis, eius Domini, cui in occasu diei precem fuderis, qui esurientem te sui corporis epulis expleuerit.  Etenim quod uesperi cogitaueris, cito cum euigilaueris, recensebis. Excitabit te ipse Dominus iehsu: admonebit ut surgas, et eo tempore arma orationis assumas, quo solet incursare tentator.

49. Unde non otiose Paulus apostolus et Silas trusi in carcerem, cum in neruo pedes haberent, media tamen nocte surgebant mentis uestigio, exorabant Dominum, et laudis sacrificium deferebant . Ideoque ubi non defuit deuotionis officium, adfuit etiam absolutionis remedium. Subito enim media nocte terre motus factus est grandis; ita ut mota essent fundamenta carceris, ualue aperte, omnium uincula soluta sint. Audis quemadmodum si ligatus fueris, quibus manibus, quibus operibus ipse te soluas, quemadmodum custodes  timere non possis? Surge igitur ad precandum. Ea hora est, qua tentator nocere consueuit, et nequitia consueuit irruere. Ea hora est, qua solet aduersus tentationes graues remedium uenire celeste. Excubandum tibi est, ne qua fraude uincaris: prouidendum ut eo tempore quo potes uincere, nequaquam uincendi tempus amittas.

50. Et quia orationem esse subeundam media nocte diximus, non minus etiam de huiusmodi hora diei dicendum uidetur; contraria enim diei nox est. Quid enim luci commune cum tenebris? Et ideo aduersa sibi eadem nocturna est uel diurna. Sicut enim media nocte primitiua Aegyptiorum [a 1Kb] tentator occidit, et ex eo cognoscitur quod ea maxime hora operetur aduersarius; ita e contrario quod meridiano  tempore uirtus diuine lucis operetur. Unde et Abraham circa meridiem sobrias tendebat excubias, et boni aliquos exspectabat euentus, leuans oculos suos, ac finitima perlustrans, quod eo tempore aduenientem gratiam sibi quereret . Illo igitur tempore cum duobus angelis sanctis diuinus ei hospes aduenit: illo tempore Christum suscepit hospitio: illo tempore illa que legis et intelligis, celebrata mysteria sunt. Quando enim magis debuit fidelem uirum diuina illuminare presentia, quam cum lux diei plenior refulgeret? Meritoque etiam sanctus Ioseph receptis fratribus, et accersito iunior germano quem maxime diligebat, meridie instaurat conuiuium . Erat enim meridies in sancti Ioseph pectore, quando  letas epulas fratribus splendentis gratie ministrabat, suauissimique cibos alloquii diuidebat; ut cum illi penam fratris metuerent appetiti et uenditi in seruitutem, ille diuino iudicio ipsis diceret esse prouisum, ut in Aegyptum deduceretur, qui famem sustinentibus alimoniam non negaret .

51. Habemus ergo in nobis meridiem. Meridies est ei, cui iustitie sol refulget, et cuius opere 1075 bono, uel cogitationibus innoxiis, et pura mente atque sincera pascitur Christus. Disce igitur quemadmodum tibi ipse facias meridiem. Reuela, inquit,  ad Dominum uiam tuam, et spera in eum: et ipse faciet, et educet sicut lumen iustitiam tuam, et iudicium tuum sicut meridiem . Ubi enim uera est fides, ibi ueri luminis gratia est: ubi innocentie prolixior custodia, uirtutumque longa meditatione processus, ubi splendor bone conscientie diu permanens, ibi intelligibilis est meridies: ibi et tu Christo mentis tue epulas exhibebis, et in diuitiis eius etiam ipse pasceris; ita ut non prematurus et uelox ueri luminis sequatur occasus, nec quidam studiis tuis tenebrosus cito uesper incumbat, et opera bona interiectus impediat. Quod si tentationum nox aduenerit, non immerito media nocte surgendum, et orandum diu, et protrahenda psalmis tempora, donec ueniat dies, et illucescat tibi Christus.

 52. uide igitur ne et per diem tibi media nox fiat, quo mundi princeps tenebrosus et squalidus plenitudinem tibi tentationis infundat. Surge igitur, et excita tuam mentem: non dormitabit qui custodit te, si te non reperiat dormientem: sed surget, si et ipse fuerit tue anime uigiliis excitatus: et imperabit uento, et fiet tranquillitas in tuo pectore, quod diuersarum procellarum turbine fluctuabat. Surgendum igitur nobis. Solet Sponsus media nocte uenire: caue ne te dormientem inueniat, caue ne facem tuam non queas somnolentus accendere. Surgendum, inquam, et Domino confitendum est, ut gratias agas. Confitenda etiam eius iudicia eterna; ut quidquid nobis boni accidit, eius iustitie deputemus:  ac siue diuites sumus, siue salubriter ualemus, id iustitie Domini deferamus; quia iustus est, ut opus suum tueatur ac seruet, ut quos nudos indotata quadam nature sorte in hanc proiecit corporis infirmitatem, uigore animi, et misericordie sue dote pauperes uestire dignetur. Quod utique omni agendum tempore manifestum est, ut nec die, nec nocte, nec ullo tempore a gratiarum actione debeamus uacare.

53.  Sequitur uersus septimus: Particeps ego sum omnium timentium te, et custodientium mandata tua. Habet et Christus participes atque consortes sui. Denique Dauid probat dicens: Unxit te Deus, Deus tuus oleo letitie pre consortibus tuis . Habet participes carnis; quia carnem  suscepit: habet prophetie; quia Prophetam, inquit, uobis suscitabit Dominus Deus uester de fratribus uestris tamquam me: ipsum audietis per omnia quecumque loquetur uobis. Erit autem, omnis anima que non audierit prophetam illum, exterminabitur de plebe . Ipse est uerus propheta, qui sine alterius munere futura cognoscit: qui ea que uentura erant, locutus est in prophetis. An non est propheta, qui facit alios prophetare? Ipse est qui auditur sicut Lex; quia et Lex est ipsius. Denique Si Moysen, inquit, et prophetas non audiunt: nec si quis ex mortuis ad illos abierit, credent . Ideoque populus Iudeorum quia non audiuit hunc prophetam, de plebe exterminatus est; ut populus Dei esse desineret, qui ante populus Dei dicebatur. Habet consortes baptismi; 1076 quia baptizatus pro nobis est: habet consortes iustitie; quia ipse iustitia est, et nobis de suo dedit sui habere consortium: habet consortes ueritatis; quia ipse ueritas est, et nos tenere uoluit ueritatem: habet consortes resurrectionis; quia ipse est resurrectio: habet consortes immaculate uite; quia ipse immaculatus est. Et quicumque in nouitate uite ambulauerit, quicumque tramitem iustitie tenuerit, particeps Christi est. Habet etiam tribulationis sue participes; ideoque qui particeps eius esse cupiebat, dixit: Nunc gaudeo in passionibus pro uobis, et adimpleo  ea que desunt passionum Christi in carne mea, pro corpore eius, que est Ecclesia . Sepulture quoque eius participes sumus; quisquis enim consepultus est cum ipso per baptismum in mortem, particeps eius est. Ideoque ipse Apostolus astruens quam nobis gratiam dederit Dominus iehsu, ait: Participes enim Iesu Christi facti sumus .

54. Sed et ille particeps Christi est, qui lugentem mesto consolatur affectu: qui in carcere constitutum proprio non defraudat officio: qui lecto egrotantis assidet, non ut capiende hereditatis tendat aucupium; sed ut morbi uim sollicito mitiget ministerio, ut sedulo fessum sermone demulceat: qui nudos uestiat, esurientes reficiat. In his enim  frequenter est Christus, sicut ipse ait: [a 1Kb] In carcere eram, et non uenistis ad me: nudus eram, et non operuistis me . . . . Quod enim uni eorum non fecistis, nec mihi fecistis . Si oderim mendacium, particeps Christi sum; quia ueritas Christus est: si fugiam iniquitatem, particeps Christi sum; quia Christus iustitia est. Beatus qui hoc potest dicere. Sicut enim membrum particeps esse dicimus totius corporis: sic coniunctum omnibus timentibus Deum, qui non dicat alteri: Non es de corpore meo, hoc est, non dicat pauperi diues, non ignobili nobilis, non egro sanus, non fortis debili, non imperito sapiens dicat: Non estis mihi necessarii; particeps corporis Christi est, que est Ecclesia. Sed qui sciat quod ii qui uidentur in Ecclesia debiles, pauperes,  imprudentes, etiam peccatores abundantiori indigeant honestate, et maiore presidio fulciendi sint: qui hoc nouerit, ipse potest dicere: Particeps ego sum omnium timentium te. Qui compatiatur magis huiusmodi hominibus, quam fastidiat eos: compatiatur infirmis; ut sciat quia unum corpus omnes sumus, et membris membra connexa; ut alterum sine altero esse non possit: et cum alterum dolet, compatiatur alteri. Iste ergo recte potest usurpare huius uocis auctoritatem.

 55. uide autem quam uerecunde Propheta dixerit: Particeps ego sum timentium te. Non dixit imitantium, sed timentium; initium enim sapientie est timor Domini . Inter rudes se constituit humilitate, cum ueteranos deuotione superaret. Sed tamen et timere uirtutis est; quia scriptum est: Timete Dominum omnes sancti eius .

56. Sed ne aliquibus timor iste non sanctus uideatur  addidit: Et custodientium mandata tua. Ut ostenderet se sancti timoris esse consortem. Aut sic. Potest quidem 1077 timere corde deuotus, sed opere piger; ut sit religiosus affectu, otiosus actu. Non tamen potest piger esse,  qui mandata Domini custodit. Qui ergo timet, custodit. Ergo eius est custodire, qui timeat. Sanctus itaque hoc dicit: ego autem hoc mihi usurpare non possum; quanti enim sunt qui timeant Deum, et non illis compatior? [b 1Kb] Querunt opem, et ferre nolo: misericordia indigent, sumptu non adiuuo. Quisquis autem hec facit, ipse potest dicere se timentium Christum esse consortem.

57.  Misericordie tue, Domine, plena est terra: iustificationes tuas doce me. Quomodo misericordie Domini plena est terra, nisi per passionem Domini nostri Iesu Christi, quam futuram preuidens, quasi promissam Propheta concelebrat? Prophetis enim ea que uentura sunt preuidentibus maris est, ut quasi iam decursa memorentur que posterioris  etatis sunt. Plena est ergo terra misericordie Domini; quia omnibus est data remissio peccatorum. Super omnes sol oriri iubetur. Et hic quidem sol quotidie super omnes oritur. Mysticus autem sol ille iustitie omnibus ortus est, omnibus uenit, omnibus passus est, et omnibus resurrexit: ideo autem passus est, ut tolleret peccatum mundi. Si quis autem non credit in Christum, generali beneficio ipse se fraudat: ut si quis clausis fenestris radios solis excludat, non ideo sol non ortus est omnibus, quia calore eius se ipse fraudauit: sed quod solis est, prerogatiuam suam seruat: quod imprudentis est, communis a se gratiam lucis excludit. Super omnes pluuia est, et hoc diuine misericordie deputatur; quia pluit super iustos et iniustos.  Aut certe sic interpretandum, quod misericordie diuine plena sit terra; quia Domini est terra, et plenitudo eius . . . . ipse super maria fundauit eam, et super flumina preparauit illam . Etenim per Ecclesiam in omnes gentes diffusa est misericordia Domini, in omnes gentes diffusa est fides.

58. Fortasse dicas: Qua ratione non dictum est, misericordie Domini plenum est celum? Quia sunt etiam spiritales nequitie in celestibus: sed non  ille [a 1Kb] ad commune ius indulgentie Dei, remissionemque pertinent peccatorum, quibus ignis seruatur eternus: et illa que celestium uel potestatum uel ministeriorum sunt, licet auxilio Domini fulciantur; tamen non tanta eius indigent misericordia, quanta ea que sunt inferiora atque terrena; non enim illa carnis inuolucro uestiuntur, in qua est frequentis erroris illecebra. Ideoque in superioribus ait idem Propheta, quia Celum celi Domino, terram autem dedit filiis hominum . Unde et celum purius et defecatius ab omni labe peccati est, longeque semotius ab illo de quo scriptum est: Sicut uolatilia celi . Hoc enim celum uelut medius quidam inter celum et terram erius locus dicitur, in quo sunt etiam spiritales nequitie  in celestibus. Nam in illo non appellatiuo, 1078 sed uero celo, etiamsi diabolum legerimus in conspectu Dei angelorum non defuisse concilio; puto tamen nulla operari tentamenta nequitie. Denique scriptum est quia angeli amauerunt filias hominum ; eo quod terrenis capti detinenatur illecebris princeps mundi istius ac ministri eius, in quibus nequitia spiritalis uenenis quibusdam carnis huius imbuta, et humanis est infecta criminibus. Ideoque Dominus in Euangelio suo ait: Fiat uoluntas tua sicut in celo et in terra . Non eadem est illic iniquitas uicinum possessionis finitimo rure depellere, uiduam hereditatis fraudare compendiis, minores [b 1Kb] consortii iure detrudere, intra lignum denique et quodcumque argenti atque auri  uel eris metallum uelut effigiem quamdam celestem includere potestatem. Hec cum sint maximi plena sacrilegii, in celis uacant, in terris frequentantur. uerbo enim Domini celi firmati sunt . non terra firmata est.

59. Et ideo iustificationes Dei ab ipso Domino uult doceri; quia difficile est in terra magistrum huiusmodi reperire, qui ea doceat, que ipse non uiderit. Ad illum igitur doctorem intimo Propheta contendit affectu; qui solus magister est uerus. Quomodo enim potest homo quasi uerum docere quod nesciat, cum ipse sit mendax? Meritoque ait Dominus, ut nemo super terram uocet sibi quemquam magistrum; quia unus est magister omnium . Et quomodo posset Dauid alium doctorem querere, cum ipse de Deo dixerit: Qui docet hominem  scientiam ? Docet autem Deus, et mentes illuminat singulorum, et claritatem cognitionis infundit, si tu aperias ostia cordis tui, et celestis gratie recipias claritatem. Quando  dubitas, diligenter inquiras; qui enim querit, inuenit, et ei qui pulsat, aperitur. Multa obscuritas est in scripturis propheticis: [c 1Kb] sed si manu quadam mentis tue Scripturarum ianuam pulses, et ea que sunt occulta, diligenter examines, paulatim incipies rationem colligere dictorum; et aperietur tibi non ab alio, sed a Dei uerbo, de quo legisti in Apocalypsi , quod Agnus librum signatum aperuit, quem nullus ante aperire poterat; quia solus Dominus iehsu in Euangelio suo prophetarum enigmata, et Legis mysteria reuelauit: solus scientie clauim detulit, et dedit aperire nobis.

60. Dicunt se Iudei habere clauim scientie, sed non habent; nam si haberent, ipsi ingrederentur,  ipsi agnoscerent penetralia Scripturarum. Nunc autem: ue uobis scribe et pharisei, qui abstulistis clauim scientie, et ipsi non introistis, et intreuntes prohibuistis . Qomodo enim clauim potestis habere scientie, qui scientie negastis auctorem? Et ideo ad ipsum conuersus Dauid ait: Tu me, inquit, doce iustificationes tuas; quia tu es uera iustitia. Tu doce que sapienter dicta sunt; quia tu es sapientia. Tu aperi cor meum; quia aperuisti librum. Tu aperi illud ostium quod in celo 1079 est; quia ipse es ianua. Per te si quis introierit, regnum illud possidebit eternum. Per te si quis intrauerit, non decipietur; quia falli non potest quicumque domicilium fuerit ueritatis ingressus.



SERMO NONUS. [Figure: [Hebrew Text] 2Kb] . Theth.


1. Nona littera Theth, cuius interpretatio est, exclusio. Quid est exclusio? Numquid sicut domo aliquis excluditur, hospitioque deiicitur: ita qui excluditur a Dei regno, bonis illius fraudatur; sicut ille excluse sunt uirgines, que secum oleum non tulerunt; et dum uenit Sponsus, exstincte sunt faces earum, atque in emendo oleo, inflammandisque facibus occupate fecerunt moram, et ingresso iam Sponso, introire cupientes leguntur excluse ? Non arbitror. Nam quomodo diceret [d 1Kb] si a bonis sanctus Propheta esset deiectus, atque exclusus a Dei regno: Iucunditatem fecisti cum seruo tuo? Nec Prophete meritum huiusmodi intellectum uidetur admittere, nec series subditorum.  Audis dicentem: Suauis es, Domine, et in iucunditate tua doce me iustificationes tuas . Audis dicentem: Bonum mihi lex oris tui super millia auri et argenti . Et potes dicere quod  sit exclusus a regno, qui non est exclusus a Lege? Quid ergo intelligemus? Heret interpretatio, et obscuritatem sensus sui sermo uidetur offundere.

2. uocant merita Prophete, uocat eius gratia, uocat subiectorum series, ut altioris intellectus aliquid debeamus eruere; et [a 1Kb] occurrit in tempore quod interdum excludamur in bono. Scriptum est enim: Perfecta caritas timorem excludit foras . Et generaliter quidem caritas excludit timorem. Ut miles qui imperatorem diligit, bella pro imperatore suscepta non metuit: ut seruus amans dominum, quamuis per deuia et prerupta mittatur; tamen omnia pericula domini amore contemnit; ac si quis dominum petat, se ipsum offerre non trepidat: ut qui trans mare positos filios uidere  desiderat, non metuit naufragia, liberorum caritate ingreditur maris fluctus, subit incerta nauigii: sed metum discriminis leuant desideria filiorum. Quam pulchre etiam de martyribus dicitur, qui uere militant Christo, qui persecutiones, ungulas, gladios, incendia non timentes, infestis se regibus obtulerunt. Timorem etenim quem poterant habere penarum, excluserunt amore martyrii.

3. Hunc sensum autem esse interpretationis huius etiam de Threnis Hieremie possumus approbare. Nam et ibi sub hac littera scriptum est: Bonus est Dominus sustinentibus eum, anime que querit eum. Bonum est sustinere, et sperare in salutare Dei. Bonum est uiro cum portauerit iugum graue a iuuentute sua: sedebit singulariter, et silebit; quia tulit  iugum graue . Hec utique quid aliud astruunt, nisi bone exclusionis hanc interpretationem uideri? Quis enim sustinet Dominum, nisi studio caritatis? 1080 Quis est qui sperat, nisi qui quod sperat, optat, et diligit? Quod enim speramus, per patientiam exspectamus. Ergo qui sperat, sustinet: qui sustinet impatientie utique excludit affectum. Quis est qui portat iugum graue a iuuentute sua, nisi qui deliciis renuntiat, luxuriam fugit? Quis est qui singulariter sedet, nisi qui secularibus uoluptatibus abdicatis, molestiarum omnium excludit tumultus? Iste ergo nichil timere poterit, quia caritatis gratia uim timoris absorbuit.

4. Est et alius qui excludatur in bono, ut ille qui Apostolica auctoritate sublatus e medio plebis est;  quia malum opus fecit, traditus est in carnis interitum, ut eius spriritus saluaretur . Ex quo intelligimus quia in bono excluditur, qui iubetur agere penitentiam; ut humilietur, et compungatur corde. [b 1Kb] Hec enim reconciliationis solent esse suffragia.

 5. Denique etiam in Hieremia scripta sub hac littera id uidentur significare. Sic enim legimus de Hierusalem illa terrena: Immunditia eius ante pedes eius. Non fuit memor nouissimorum suorum, et [c 1Kb] cecidit inualide: non est qui consoletur eam. uide, Domine, humilitatem eius; quia magnificatus est inimicus . Et quia sic humiliata est Hierusalem, merito postea ei dicitur: Defecit iniquitas tua, filia Sion . Et omni qui penitentiam egerit, lacrymisque propriis peccata defleuerit, bene dicitur: Defecit iniquitas tua. Alibi quoque sub hac littera dicit Hieremias: Boni erant uulnerati gladio, quam uulnerati fame. Abierunt compuncti [d 39Kb] a natiuitate agrorum . Compungimur igitur, quando nostrorum agimus penitentiam  delictorum: compungimur etiam [e 1Kb] recordatione delictorum. Unde ait propheta Dauid: Que dicitis in cordibus uestris, et in cubilibus uestris compungimini . Qui autem compungitur, utique delectationem excludit erroris: et qui agit penitentiam, excludit pudorem: sequestrat uerecundiam flagitii confitendi; ut recuperande spem salutis inueniat. Meritoque et ipse Dauid ubi cognouit errorem: Peccaui, inquit, Domino . Tantus rex, tantus propheta non erubuit peccatum proprium confiteri; et ideo dictum est ei: Et Dominus abstulit peccatum tuum .

6.  Sublato igitur peccato ait: Iucunditatem fecisti cum seruo tuo. Domine, secundum uerbum tuum. Multa uidentur in hoc seculo iucunda  esse, que non sunt, multa suauia, bona plurima. Luxuries uidetur esse iucunda: sed exhausto fit amara patrimonio. Dulcis libido, cum feruet: sed eadem horrida et exsecranda, cum proditur. Suaues epule, cum sumuntur: sed fetide, cum digeruntur. Bona multa in hoc seculo, dum uiuimus, estimantur; quia usui nobis sunt, ut pecunia, aurum, argentum, possessiones: eadem nichil possunt prodesse defunctis: hic omnia relinquuntur. Quin etiam maiori dolore quis moritur, cum his se fraudari copiis ingemiscit. Non est ergo iucunditas uera, nisi illa que secundum uerbum Dei est; ut quis bonorum meritorum atque uirtutum subsidiis gaudeat se esse munitum.

1081 7. Hac Dauid iucunditate uel bonitate Dei  letatur; quia iugum graue a iuuentute portauit, et sustinuit, atque exspectauit Domini in se gratiam, non preripuit, qui sepe occidendi regis Saul tributa sibi copia, maluit tamen exspectare a Domino deferendi tempus imperii, quam occiso rege preripere. Semper Deus bonus est: ideoque et Paulus ait: uide ergo  bonitatem et seueritatem Dei ; bonitas enim in omnes est, seueritas in paucos. Denique subdidit idem Apostolus: In eos quidem qui ceciderunt, seueritatem: in te autem bonitatem . Si enim non cecidissent, utique uterentur et ipsi bonitate Dei. Nam et tibi ideo bonus est, quia permanes: quod si non permanseris in bonitate, et tu excideris. Non ergo Deus propterea bonus esse desistit, quia tu lapsus es, et indiges seueritate. [a 1Kb] Siquidem et seueritas Dei in bonitatem recurrit; ut unusquisque castigatus pedem referat a peccatis, et ad uirtutum tramitem, bonamque conuersationem recurrat. Denique docet de illis qui ceciderunt Apostolus: Quia si non permanserint in incredulitate, inserentur. Potens enim est Deus iterum inserere illos ;  [b 1Kb] ut quemadmodum deserta uirgulta, ita et homines uelut caudicibus quibusdam uirtutis inserti, bonorum fructus possint ferre meritorum. Accuses necesse est medicum crudelitatis, quia putrefactas uulnerum fibras ferro putauerit exsecandas; quia noxia et serpentia ulcera igni adusserit, ne uirus in ulteriora proserperet: uel quia magister discipulum uerberauerit negligentem, ut metu uerberum indueret diligentiam? Castigare enim amantis est, non exsecrantis; et ideo bonitatis est, non crudelitatis. Recte ergo et Dominus ubique est bonus, et cum remittit flagitia, et cum peccata castigat: Castigat enim Dominus quem diligit .

8. Castigatus est etiam Dauid. Denique ait: Et fui flagellatus tota die . Sed uir sapiens  qui intellexit castigationem illam Domini sibi profuisse ait: Bonitatem fecisti cum seruo tuo, Domine, secundum uerbum tuum; hoc est, etsi illa mihi ad tempus amara uisa est castigatio, mihi secundum carnem, mihi secundum mestitiam corporis; tamen secundum uerbum tuum castigatio illa fructus bonitatis attulit. Illam mihi castigationem intelligo profuisse, illa castigatione me a uitiis esse reuocatum, illa castigatione non diu aliquid in me licuisse flagitiis, per illam castigationem Domini nichil in me aduersario licuisse, nichil morti. Denique, Castigans castigauit me Dominus, et morti non tradidit me , ipse Propheta memorauit. Castigatur enim qui recipitur; qui autem non recipiuntur, non flagellantur. In laboribus enim hominum non sunt, et cum hominibus non flagellabuntur .  Ideoque supra ait: Quam bonus, Isrel, Deus rectis corde ! Ergo bonus omnibus; quia omnes recto uult esse corde. Qui autem cor declinauerit, ipse a se gratiam diuine bonitatis auertit.

9.  Sequitur: Iucunditatem, et disciplinam, et scientiam doce me; quia in mandatis tuis credidi. Iuxta Apostolum bonum intelligimus; quia dixit: uide ergo bonitatem Domini . Iuxta Euangelium 1082 suaue accipimus. Dixit enim: Tollite iugum meum . . . . quia leue est, et onus meum, quia suaue est . Dixit enim, . Unde merito bonitatem Dei ab ipso querit doceri, ne forte quis perfunctorie accipiens bonum Deum esse, in erroribus perseueret, quod per misericordiam Dei sciat impunitatem suis dari posse peccatis; cum etsi indulgeat Dominus, tamen feda est conuersatio in criminibus semper herere. Non ergo bonitas ista uulgaris est: sed que semper discipline exspectet profectum.

10. Ideoque qui intelligit altam Dei esse bonitatem, doceri desiderat etiam disciplinam. Nam plerique auertuntur a studio discipline, dum eam seueram et tristem arbitrantur: sed perspicacior sensu  intelligit, quod disciplina si tristis ad tempus sit, posterioribus fiat iucunda temporibus. Sed est disciplina uel correptio seuerior: est etiam moderatior. Moderatior est, de qua dicit Dominus: Corripiam eos in auditu tribulationis eorum . Est et seuerior que est in ira et furore correptio. Unde refugiens eam correptionem, dicit Dauid: Domine, ne in ira tua arguas me, neque in furore tuo corripias me . Et Hieremias: Corripe nos, Domine, in iudicio, et non in furore . Omnis ergo disciplina, etsi ad tempus habeat amaritudinem, habeat perturbationem; postea tamen pacificos fructus generare consueuit.

11. Sed qui petit doceri bonitatem et disciplinam, debet petere etiam scientiam doceri. Nisi enim habeat  scientiam, molesta est disciplina, molesta correptio. Quid sit scientia, doceat te Salomon, qui ait de Domino Deo nostro: Ipse enim mihi dedit eorum que sunt cognitionem ueram . Et alibi hic idem Propheta ait: Qui docet hominem scientiam . Qui autem petit scientiam, credit mandatis Dei.

12. Aliud est autem in mandatis Dei credere, aliud mandatis credere. Qui enim mandatis Dei credit, cito efficit ut sit in mandatis Dei, et in ipsis conuersetur. Per fidem igitur scientia assumitur, per scientiam disciplina. Quod enim scimus placere Deo posse, in eo nos conuersatio ipsa delectat. Denique scriptum est: Nostra autem conuersatio  in celis est . Precessit scientia, secuta est conuersatio. De mandatis Dei credere diximus. In mandatis autem Dei credere, hoc est in ipsis esse, et credere quia uera mandata sunt. Nisi enim credideris mandatis Dei, eorum utique scientiam, que per mandata Dei docemur, habere non poteris.

13.  Sequitur uersus tertius: Priusquam humiliarer ego deliqui: propter hoc uerbum tuum ego  custodiui. [a 1Kb] Alia editio habet: Priusquam humiliarer, ego nesciui. Unde putant [b 1Kb] aliqui quod hominis anima hoc dicat: Priusquam humiliarer, ut in hoc lutum corporis introirem, tua que non legeram, mandata nesciui. Sed quia Septuaginta uirorum sententias magis sequitur Ecclesia, et hic sensus est planior, et nichil offensionis admittit, quod possit aliquibus scrupulum commouere; ideo accipiamus, humiliarer, ita dictum, eo quod 1083 peccato uideatur humiliatus. Propter peccatum enim tentationes sepe nascuntur. Denique Adam et Eua post culpam utique deiecti sunt . Ergo humilitatis nostre causa peccatum est, uel humiliationis; non enim hoc fugio. Potest enim de aduersis plerumque intelligi humilitas, ut est illud: Bonum mihi quod  humiliasti me; ut discam iustificationes tuas. Et: Nisi lex tua meditatio mea esset, tunc forsitan perissem in humilitate mea . Et: Humiliatus sum ualde . Hic ergo ostendit humilitatem ortam esse de culpa. Et quia culpa precessit, ideo humiliatum se ostendit, hoc est, attritum tentationibus et aduersis, et traditum anxietatibus: quemadmodum et ille qui traditus est a Paulo in interitum carnis, humiliatus utique est; ut postea posset reconciliationem mereri .

14. Sed quamuis humilitas ista, hoc est, uelut quedam deiectio, perturbationis non uirtutis sit; uirtutem tamen sepe generat: et fit non pena, sed remedium delinquentis. Nam si peccatis tuis tribuas  quod humiliatus es, quidquid acciderit, in te retorques, et ex reo incipies esse iustus, qui te ipse condemnas. Iustus enim accusator est sui in exordio sermonis . Nec potes indignum te iudicare humilitate, qui propria errata cognoscis, in quibus erubescendo non utique extolleris, sed humiliaris. uides ergo quia ideo humiliatus es, quia deliquisti, et non seruasti eloquia Dei. Unde serua diligentius, ne pecces; ne iterum quia deiectus es, tristitia absorbearis: et fiat tibi deiectio tua incrementum iniquitatis, que debet correctionis esse occasio. Etenim in tentationibus homo, sicut aurum in conflatorio comprobatur. uides Propheta quid dicat: Priusquam humiliarer, inquit, ego deliqui. Iure ergo tentationibus traditus est, quoniam delinquebat. Delinquebat  autem, quia Dei eloquium non tenebat. uerum inde ordinem emendationis inuenit, unde culpa processerat. Cepit esse subiectus eloquio diuino, et culpa desiuit.

15.  Sequitur uersus quartus: Bonus es, Domine, et in bonitate tua doce me iustitias tuas. Etiam usus discipline secularis accepit, ut unusquisque iudicem suum laudet. Unde Apostolus sequens diuinarum  ordinem Scripturarum, cum diceret causam, ita cepit: De omnibus quibus accusor, rex Agrippa, a Iudeis, de his estimo me felicem, apud te incipiens rationem reddere . Et infra: Credis, rex Agrippa, prophetis? Scio quia credis . Ergo si laudantur homines, in quibus plerumque aliena laudantur: quanto magis unusquisque Dei sibi gratiam conciliare debet, ut dicat: Bonus es, Domine. Nam si hoc dicat homini, ut esse admoneatur, quod forsitan non sit; ut bonitatis etiam ipse predicatione mitescit, terroremque immitis deponit affectus: quanto magis Deo laus sua est deferenda, qui nisi bonus esset, super terram stare quis posset? Proprium autem Dei est ut bonus sit. Denique in Euangelio habes, quia Arbor bona fructus bonos facit  . Fructus eius angeli sunt: fructus eius homines sunt, hoc est, rationabiles, sancti, si Domini precepta custodiunt: fructus eius sunt ii qui nascuntur in terris: fructus eius sunt uirtutes hominum. 1084 Merito ergo arbor bona bonos fructus facit. Prius igitur radix laudetur; ut fructus possit probari. Sed et alibi ait idem Dominus iehsu: Et Pater uester, qui bonus est, dabit bona data petentibus se .

16. Sed quamuis bonus Deus sit, cuius etiam amara plus prosunt  rogatur tamen, ut in bonitate sua doceat nos iustitias suas. Considera medicum utilia apponentem medicamenta uulneribus; ea tamen que mordeant ulceris uirus, aut certe ferro  putrefacta resecantem; cum in eo ipso bonus sit medicus, quia utilitatem operatur egroti, et faciat quod prodesse nouerit: tamen quia eger dolorem aut non uult, aut non potest sustinere propter infirmitatem affectus sui, rogat ut medicus eum quadam bonitate et suauitate sua curet, non asperitatem adhibeat medicamentorum, non ferro incidat uulnerum fibras: aut si aliter non potest, ut cum moderatione faciat, et quadam subtilitate mitiget uim doloris. Et ideo in Euangelii bonitate melius docentur iustificationes Dei, quam in Legis seueritate. Opus autem iustitie iustificatio est. Unde scriptum est quia [c 1Kb] Pharisei se iustificare noluerunt, non baptizati baptismo Ioannis . In eo enim iustificationem non fecerunt; quia noluerunt agere  penitentiam delictorum, quam Propheta in bonitate uult agere; ut ei fiat peccatorum remissio sine atrocitate damnationis, cum remissionis gratia.

17.  Sequitur: Multiplicata est super me iniquitas superborum: ego autem in toto corde meo scrutabor mandata tua. Quanto magis quis Deo seruire desiderat, tanto magis in se excitat aduersarios:  et tamquam athleta fortis coronam iustitie reportare desiderans, irritat in se plurimos et lacessit, qui inuident nostro profectui. Quod etiam in posterioribus euidenter [a 1Kb] ostendit. Cum odio habentibus pacem, eram, inquit, pacificus . Nihil tamen tranquillitas eius proficiebat; ut eos qui pacem oderant, sua tranquillitate componeret, et eorum studia comprimeret. Cum loquebar illis, impugnabant me gratis , hoc est, cum causas impugnandi non haberent, tamen impugnandi studium non deponebant. Ita ergo multiplicatur siue nequitie spiritales, siue homines, et multiplicantur iniquitas eorum super iustum. uerbi gratia, si filium iustus amittat, quod seculi usu sepe contingit: si amittat patrimonium, uel diuersis afficiatur incommodis  rerum, uel corporis infirmitatibus, tunc dicunt superbi: Ubi est iustitia eius? Ubi misericordia? Ecce quia sic mulctatus est: ecce quia ei innocentia sua nichil prodest. Ideoque ad uite huius specimen extrahendum, tres illi sancto Iob specie amici, obtrectatione autem inimici, probitatis atque iustitie eius inuidi, exprobrantes grauia opprobria congerebant; et qui uenerant ad consolandum, insultare ceperunt.

18. Sed iustus his non mouetur, ideoque nec Iob frangebatur. Denique in amissionibus filiorum uel patrimonii dicebat: Dominus dedit, Dominus abstulit . . . . . . sit nomen Domini benedictum . Ergo et in aduersis positi dicamus: Bonitatem fecisti 1085 cum seruo tuo . Potest enim Dominus  in melius mutare que facta sunt, ut Iob sancti habemus exemplum ; et que amissa sunt reddere. Potest quis et amissis filiis, generare meliores. Numquid Deo est difficile meliora donare? Potest etiamsi nichil donet, hoc ipso tamen iusto esse prospectum, si forte futuri improbi rapti sunt, ne mutaret malitia cor eorum. Similiter et de patrimonio, quasi non uideamus plurimos propter opes patrimonii, in periculum salutis esse deductos, plurimis ex diuitiarum abundantia ortam esse causam peccandi. Qui enim non habet quod donet, ascribi ei culpa non potest, quod non donauerit: qui autem habet quod donet, et non dat, utique obnoxius esse incipit peccato.

19.  Sequitur: Coagulatum est sicut  lac cor eorum; ego autem legem tuam meditabar. Subtile cor sanctorum: coagulatum est uero cor superborum. Ut enim lac natura sui purum, speciosum atque sincerum est, sed corruptione coacescit: sic mentis et cordis humani natura pura, sincera, perspicua est priusquam uitiorum admixtione coacescat. Coagulato enim lacte, fit quedam concretio, nec suauitatem habens eamdem, nec gratiam. Ita homines, qui ante sedulitate, gratia, suauitate uerborum,  lactis speciem preferebant, nulla inuidia corruptam; hi si ceperint inuidere, coagulatur in uitium cor eorum, et fit de suauitate amicitie amaritudo maleuolentie, et insuauis quidam horror inuidie. Ergo coagulatum est cor per superbiam, per inuidiam, [b 1Kb] que lenitatem nature, fluentem beneuolentia, malitie concretione uitiarunt. Iniquorum ergo cor coagulatur: iustus autem humiliatur, Legis precepta meditando, qui habet humilitatis magisterium.

20.  Ideoque subdidit: Bonum mihi quod humiliasti me; ut discam iustificationes tuas. Hoc secutus Apostolus: Placeo mihi, ait, in infirmitatibus, in iniuriis, in necessitatibus, in persecutionibus, in augustiis . Cum enim complacet in infirmitatibus, et non frangitur animo,  nec cedit iniurie, discere iustificationes Dei et meruit, et impleuit. Ergo hic, humiliasti me, hoc est, diuersis tentationibus et incommodis exercuisti. Quod aperuit et Symmachus scribens: Profuit mihi quod afflictus sum, ut discerem iustitias tuas. Ergo qui humiliatur, non deiiciat animum, neque frangat; sed magis humiliando proficiat; ut superbum humilitate sua mitiget, insolentes morum seueritate confundat, contumeliosos patientia sua frangat, auaros nonnumquam etiam equanimitate dispendii a iurgii intentione deducat. Sic enim legisti, quia iustificata est sapientia a filiis suis , dum Christus se offert supplicio, dedit iniuriis, non subduxit opprobriis, nec a confusione sputorum auertit faciem suam; et ideo [c 1Kb] omnes patientia sua  instruxit, et liuore sanauit.

21.  Sequitur: Bonum mihi lex oris tui super millia auri et argenti. Non quicumque hoc dicit: immo rarus hoc dicit, id est, qui legem Dei auro atque argento preferat, qui potest propter legem Dei omnia relinquere. Sed nec Christus hunc reperit, nisi de iis quos ipse docere dignatus est. 1086 Petrus hoc dixit, et probauit effectu: quia pluris legem, quam aurum habuit. Ideoque ait: Aurum et argentum non habeo . Non auarus hoc dicit, qui defosso auro incubat. Non dicit pecuniosus, qui quotidiana emolumenta sollicito rimatur affectu, qui quotidie opes aggerat, qui hereditatis tendit aucupia, qui circa egrotantis lectulum indefessas exercet excubias.

 22. Hic aliqui legem oris Dei tamquam legem uerbi Dei accipiunt, ut si dicas legem dextere Dei. Bene ergo et hoc conuenit Petro dicenti: uerba uite eterne habes, et nos relinquemus te ? hoc est, Lex oris tui super millia auri et argenti est. Et possumus tantum deserere bonum, et seculi huius emolumenta captare? Sed et Moyses lex oris Dei potest dici, per quem Dominus locutus est et dedit Legem.



SERMO DECIMUS. [Figure: [Hebrew Text] 2Kb] Iod.


1. Incipit littera apud Hebreos decima Iod, que Latina significatione confessio dicitur, uel certe desolatio. Nec discors ac dissonans uidetur interpretatio. Siquidem qui desolati sunt, citius confitentur; magis enim secundis rebus animus extolli solet; cum autem urgetur aduersis, tunc diuinum implorat auxilium. Nam et in iis que humana sunt, hunc usum esse cognoscimus; ut cui succedunt prospera, animus elatior sit: cui mundi huius infesta sunt, et potentia alicuius aduersa, tunc confugiat, tunc opem querat; ut uel rogando superioris mitiget potestatem, uel se uiribus armet adiunctis; ne  quasi inferior potentioribus uiribus opprimatur.

2. Denique Hieremias sub hac littera sic ait: Manus suas extendit qui tribulatur in omnia desideria eius. uidit enim gentes intreuntes in sanctificationem suam; quibus mandasti ne introirent in Ecclesiam eius . De Hierusalem utique hoc dicit Propheta cuius deplorat erumnam, cuius precessit desolatio ac destitutio; ut postea sequeretur confessio. Castigat enim Dominus omnem filium quem recipit. Recepturus igitur Hierusalem, ante captiuitatis flagellauit erumnis. Nimium enim insoleuerat, et inflato se corde iactauerat; ut caput tenere non posset Dominum Iesum, id est, humilitatem, gratiam, iustitiam, sapientiam, hoc est, uere fidei magisterium non teneret. Et ideo Dominus  castigauit eam, qui moderator omnium nouit quemadmodum unumquemque castiget. Ut enim medicus grauiora uulnera asperioribus medicamentis curare consueuit, leuiora leuioribus: ita et Deus noster grauiora peccata maiore seueritate castigat. Sed ipsa castigatio ad salutem proficit. Dixit enim Dominus: Percutiam, et ego sanabo .

3. Denique de Hierusalem spem cepit Hieremias propheta promittere. Nam in posterioribus sub hac littera ait: Dabit percutienti maxillam suam, et satiabitur in opprobriis. Dabit in sepultura os suum; si tamen est spes patientie . In Euangelio Dominus iehsu docens uirtutem atque insigne patientie, 1087 ait: Qui te percusserit in  maxillam, prebe ei et alteram . uult enim discipulos suos et iniuriarum esse patientes, nec referire facile, [a 1Kb] nedum ferire. Patientia enim humilitatis indicium est. Et ideo quoniam desolata erat ac destituta Hierusalem: Dabit, inquit, percutienti maxillam suam; ut non se subducat iniurie, nec declinet cedis dolorem, sed percutienti maxillam offerat. Utrumque intelligi potest, siue ei qui percutere incipiat, siue ei qui iam percusserit; ut illud Euangelicum compleatur: Qui te percusserit in maxillam, prebe ei et alteram. Et prophetice hoc  positum est, ut doceret Hierusalem, hoc est, plebis Iudaice Ecclesiam non aliter esse seruandam, nisi per Euangelii disciplinam; ut cum ceperit Euangelii precepta seruare, et operibus implere mandatum Domini Iesu, tunc iugum captiuitatis de sue anime ceruice deponat, cum se subdiderit iugo Christi.

4. Et satiabitur, inquit, in opprobriis. Non dixit: Subibit opprobrium; facile est enim unam aut alteram contumeliam sustinere; sed addidit: Satiabitur in opprobriis; quo facilius Dominus moueat misericordiam, opprobriorum complurium deformitate miserabilis. Quod utique ex libro Regnorum potes intelligere. Quippe cum conuiciaretur Semei filius Gera sancto Dauid, uirum sanguinarium appellans,  et malediceret ei, quando fugiebat filium suum Abessalon, parricidalia ad tempus bella declinans, tacebat Rex, et summum patientie insigne prestabat. Etenim cum tentationis sue tempus intelligeret, ut ei parricidale prelium moueretur, magis humilem se uolebat uideri, quo Domini mitigaret offensam; quam exasperandum eius arbitrabatur in sua tentatione iudicium, si forte suas iniurias ultum iret. Unde et ad populi ducem Abessam uindicare cupientem ait: Quid mihi et tibi est, fili Saruie? Ideo maledicit mihi; quoniam Dominus dixit illi, ut maledicat . . . . . Ecce filius meus, qui exiuit de uentre meo, querit animam meam. Si autem modo extraneus maledicit mihi, dimitte illum, ut maledicat; quoniam Dominus dixit illi, ut uideat humilitatem  meam: et retribuet mihi Dominus bona pro maledicto hoc . Quod et prophetico dixit spiritu, et probauit euentu. Cum enim repleta fuerit humilitas, peccatum soluitur. Denique et in Esaie libro habes quia dixit Dominus: Sacerdotes, loquimini ad cor Hierusalem: consolamini eam, quia repleta est humiliatio eius, solutum est peccatum eius; quia accepit de manu Domini duplicia peccata sua . Aduertis igitur quia ubi desolatio, ibi humilitas. Desolationem enim sequitur humilitas iusto ordine, humilitatem patientia, patientiam probatio, probationem consolatio. Quod habes et in Apostolo scriptum: Quia tribulatio patientiam operatur, patientia autem probationem, probatio autem spem, spes autem non confundit; quia  caritas Dei diffusa est in cordibus nostris per Spiritum sanctum , qui utique nostrorum consolator est affectuum.

1088 5. Quod autem ait: Dabit in sepultura os suum ; ostendit quamdam supra modum patientie taciturnitatem; ut tamquam sepeliat os proprium, ne loquatur; et uelut quodam aggere uirtutum obstruat, ne uocem doloris emittat; tantum pondus asserens patientie quam spes foueat; ut uocem ipsam uelut busto quodam ac tumulo sepeliat, ac includat, quam nulla extorquere,  nullaue excitare possit iniuria. Huius quoque littere interpretationem, ut potuimus, explicauimus; ueniamus ad psalmum.

6.  Itaque primus uersiculus est: Manus tue fecerunt me, et parauerunt me: da mihi intellectum, ut discam mandata tua. Magno commendationis exordio usus est, ut opus Dei esse se diceret; quo facilius circa operis sui gratiam fauor inclinaretur auctoris. Grandis enim prerogatiua est etiam in rebus humanis; ut aliquis operibus et beneficiis faueat suis, nec meritum spectet alienum; sed in sue gratie munus intendat; ne uideatur abrogare quod ipse donauit. Itaque etsi de luto corporis nostri substantia sit, et carne induamur, et corpus ossibus intexatur et neruis; tamen quod simus pretiosissimum  opus Dei, nemo dubitauerit. Nam et fabricam ipsam humani corporis si quis considerare uelit, nichil poterit in terra pretiosius iudicare. Est enim homo statu celsus, uultu decorus, cesarie gratus, non in aluum ceterorum more curuatus animantium, sed ipso nature iure sublimis, qui in celum libero spectet obtutu; nulla captiue seruitute ceruicis depressus in terram, sed tamquam proprie conscius libertatis, et locuples sui testis auctoris.

7. uerumtamen in ceteris animantibus membrorum forma laudetur, in quibus preter gratiam corporis nichil est aliud quod requiratur. Homo in eo est pulchrior quod non uidetur, non in corpore quod uidetur: in se habens eternitatis gratiam, et presentium uenustatem. Que enim uidentur, temporalia  sunt; nam que non uidentur eterna . In hoc terrestri hospitio indutus habitatione celesti, cui simul competit et in terris uideri, et Deo iungi. Magnum sane munus, si se ipse cognoscat; et quedam forma iustitie, [a 1Kb] mundo magis quam sibi nasci. Unde et Salomon ait: Grande homo, et pretiosum opus uir misericors: uirum autem fidelem opus est inuenire . Et uere magnus est qui et diuini operis interpres est, et imitator Dei. Homo est enim qui potuit dicere: Imitatores mei estote, sicut et ego Christi . Terram excolit, mari tamquam possessione utitur, celi ornamenta [b 1Kb] gratus miratur assertor. Euanuerat rerum natura, nisi qui ea uteretur, diuina prouidentia esset adiectus.

 8. Denique postquam fecit Deus celum et terram  et maria, posteaquam omnia reptilia, uolatilia, animantia, postea hominem fecit, quem animantibus uiuentibus anteferret: de quo non immerito celesti sententia resultauit: Faciamus 1089 hominem ad imaginem et similitudinem nostram . Cetera dixit, et facta sunt: mandauit, et creata sunt ; ut homo fiat, specialis quidam Dei accedit hortatus; ut tamquam laborantis Dei in huius munere creature significaretur operatio. Deus quidem expers laboris est: sed tamen Scripture uerba quid aliud, [c 1Kb] nisi studiosam tui operationem eius ostendunt? Ergo si Deus maiore quodam studio te creauit, cur ipse tui studium derelinquas? Si Deus in te laborauit, qui laborare non nouit, cur ipse fugitans sis laboris?

 9. Manus tue, inquit, fecerunt me, et parauerunt me . Clamat ad Deum Propheta: Opus tuum, Domine, ne deseras, non derelinquas. Te auctorem conuenio, te teneo conditorem, presidia aliena non quero. In adiumentum accingere, qui accinctus es ut creares. Dic ipse Dauid, quid senseris, cur dixeris: Manus tue fecerunt me? Sed dixisti inferius: Domine, retribues propter me: Domine, misericordia tua in seculum, opera manuum tuarum non omittas ; hoc est dicere: Bestias non fecerunt manus tue, sed dixisti: Producant aque reptilia animarum uiuentium , et produxit terra secundum genus quadrupedia, et reptilia, et bestias terre. Me autem, inquit, fecisti, me tuis manibus figurasti, hoc est, non figurasti bestias manibus tuis,  non reptilia, non uolatilia: Me autem fecerunt manus tue, et parauerunt me.

10. Non mediocre opus est, quod paratum est: cum sapientia unumquodque disponitur et paratur. Denique Sapientia dicit: Cum pararet celos, cum illo eram . Quod de hominibus dicit idem Propheta: uox Domini preparantis ceruos . Que uox Domini Dei est, nisi: Faciamus hominem . Qui sunt isti cerui, nisi inimici serpentibus, qui super aspides ambulant, et uenena non sentiunt? Non uile igitur, non corporale arbitror, quod parauit Deus. Nosce te ipsum, homo: tue anime dicitur in Canticis Canticorum: Nisi cognoueris te formosam in mulieribus . Cognosce te, anima, quia non de terra, non de luto es;  [d 1Kb] quia insufflauit te Deus, et fecit te in animam uiuentem  . Opus es magnificum, Dei generatione inspiratum. Attende tibi, ut Lex dicit , hoc est tibi, id est, anime tue. Secularia te et mundana ne teneant, terrestria non morentur. Ad illum tota intentione festina, ex cuius inspiratione consistis. Grande, inquit, homo et pretiosum opus uir misericors; uirum autem fidelem opus est inuenire . Disce, homo, ubi grandis, ubi pretiosus sis. uilem te terra demonstrat: sed gloriosum uirtus facit, fides rarum, imago pretiosum. An quidquam tam pretiosum, quam imago est Dei, que primo tibi fidem debet infundere; ut in corde tuo refulgeat quedam auctoris effigies: ne qui mentem tuam interrogat, non agnoscat auctorem? An quidquam tam pretiosum, quam humilitas; ut naturam corporis  animeque perspiciens, [a 1Kb] alteri te subiicias, alterum regere 1090 cognoscas? Prona in uitium carnis illecebra misericordiam suadet; quia quod alteri contuleris, tibi soluis: quidquid a te procedit, in terecurrit: et quidquid profueris, tibi proficit.

11. uiuacis anime uigor sensus, rationis, et intellectus capax, atque iudicii; ut digna domus tanto habitatore uideatur, non amittat sue prerogatiuam nature, ne hominis nomen amittat. Scriptura enim eum hominem dicit, qui est ad imaginem et similitudinem Dei: peccantem autem, non hominem, sed aut serpentem, aut equum adhinnientem feminis, aut uulpeculam, aut iumentum uocare consueuit. Nolite fieri sicut equus aut mulus quibus non est intellectus. In camo et freno maxillas eorum constringe,  qui ad te non appropinquant . Et: Dicite huic uulpi , de Herode ait. Generatio uiperarum uocatur a Ioanne plebs hominum . Magnum ergo opus Dei es, homo, magnum est quod dedit tibi Deus; uide ne quod Deus tribuit, amittas magnum illud munus, quod es ad imaginem Dei; et hoc in te puniatur magis. Deus enim non punit similitudinem suam: sed eum punit qui ad similitudinem Dei factus, hoc quod accepit, [b 1Kb] seruare non potuit. Punitur ergo illud quod ad similitudinem Dei esse desistit, hoc est, peccatum tuum. Nam suam Deus non damnat imaginem, nec in illud incendium mittit eternum: sed magis uindicat imaginem suam de eo, qui imagini illi fecit iniuriam; ut per malitiam homo, quod eras, esse desineres,  et fieres mulus ex homine. uindicatur ergo imago, non condemnatur. uindicatur quasi expulsa: non condemnatur quasi rea. Postquam enim peccasti, aliud esse cepisti: illud quod eras, esse desiisti. Quomodo igitur punitur in te, quod in te  non inuenitur? Nam si inueniatur in te imago Dei et similitudo, non supplicio incipis dignus esse, sed premio. Ita imago illa qua ad imaginem et similitudinem Dei factus es, non condemnatur, sed coronatur. Condemnaris autem in eo, quod ipse mutatus es; ut fieres ex homine serpens, mulus, equus, uulpecula. His enim nominibus iam nos Scriptura condemnauit; quia exuti celestis imaginis ornamento, etiam nomen hominis amittimus, qui gratiam hominis non tenemus.

12. In aliquibus tamen codicibus inuenimus: Manus tue fecerunt me, et plasmauerunt me. Nec istud alienum; quia et Iob dixit: Manus tue plasmauerunt me, et fecerunt me . Unde et hic edicitur, ut meminerit Deus quia puluis sumus; ut  uberioris gratie munus infundat, nec infirmum opus deserat. Gubernator fluctuante nauigio plus laboris impendit, quam cum [c 1Kb] secundo remigium labitur fluctu, aut uentorum flatus, suo superante labore, precurrit.

13. Manus tue, inquit, plasmauerunt me. Manus dicit pluraliter, non manum. At uero alibi ait: Ego manu mea solidaui celum . Et: Manus mea fecit hec . 1091 In hominis constitutione uidetur non abundasse, quod toti mundo, ut fieret, abundauit. Celum una firmauit manus, ut scriptum est: et utraque Dei manus hominem figurauit, ut legimus. Celum non ad similitudinem, homo ad similitudinem. Angeli ad ministerium, homo ad imaginem.

 14. Esto ut et angeli ad imaginem. Scriptura tamen de homine locuta est quod sit ad imaginem. Habemus enim aliquid quod fortasse angeli non habeant; ubi enim abundauit peccatum, superabundauit gratia. Nobis est natus Christus ex uirgine. Legimus enim: Puer natus est nobis, et filius datus est nobis . Nobis carnem suscepit: immo potius nos in illa carne suscepit, [d 1Kb] quod Filium hominis in Dei sede constituit. Non lego angelos in Dei sede nisi stantes, nisi ministerium deferentes . Non lego angelos, sed homines consepultos Christo, et in Christo resuscitatos . Denique ait Apostolus: Quia conuiuificauit nos in Christo, cuius gratia estis salui facti: et simul suscitauit, simulque  sedere fecit in celestibus, in Christo Iesu . Filius ergo hominis ad dexteram Dei, non Angelus, non Archangelus, nec Cherubim et Seraphim. Illa laudant: Filius hominis sedet. Filius hominis angelorum ore laudatur, quod angelos malos  uicerit, de nequitiis spiritalibus que sunt in celestibus, triumphauerit: quod fecerit similes angelorum homines, in quibus ante erant contagia mortuorum.

15. uerbo, inquit, Domini celi firmati sunt, et spiritu oris eius omnis uirtus eorum . Homo quoque spiritu Domini perfectionem uite, consummationemque uirtutis accepit. Inspirauit in eum Deus spiritum uite, et factus est homo in animam uiuentem . uita ergo nostra cepit ex inspiratione diuina: sed uita hec secessione anime, corporisque dissoluitur, inspiratio autem diuina non soluitur. Et ideo intellige aliud esse quod figuratum est, aliud quod factum est, uel paratum. Meritoque dupliciter habes scriptum de homine. Primum enim scriptum est: Faciamus hominem ad imaginem et  similitudinem nostram . Et: Dominabuntur, inquit, uel principatum habebunt. Et: Fecit Deus hominem ad imaginem Dei. Secundo autem loco ita scriptum est, quia Accepit Deus puluerem de terra, et plasmauit hominem . Ubi puluis, ibi plasmatio: ubi autem non puluis, ibi non terra, non materia; sed incorporeum, sed admirabile: ibi non materia, sed immateriale. Quod enim secundum imaginem Dei est, non est in corpore, nec in materia, sed in anima rationabili. Ibi operatur, ibi ostenditur homo ad similitudinem et imaginem Dei, ubi iustitie, ubi sapientie, ubi omnis forma uirtutis assumitur.

16. Si intelligas imaginem, uidebis ad imaginem; homo enim non est imago Dei, sed ad similitudinem  factus est. Alius est imago Dei inuisibilis, primogenitus uniuerse creature, per quem facta sunt omnia. Ille non ad imaginem, sed imago: tu non imago, sed ad imaginem. Habes ergo 1092 in tua substantia aliquid de imagine et similitudine Dei, quod sit diuine simile imaginis. Propterea imago ad eum qui est ad imaginem, uenit: et querit imago eum, qui est ad similitudinem sui; ut iterum signet, ut iterum confirmet; quia amiseras quod accepisti. Insufflauerat enim tibi Deus, ut inspirationis sue dono haberes gratiam, quam tibi tua culpa sustulerat. Factus eras in animam uiuentem: audi quid dicat, non in carnem, sed in animam uiuentem. Sed quia peccator signaculum tenere non potuit,  et in crimine positus non habebat que Dei sunt, sed que hominum; propterea uenit Dominus noster iehsu Christus, ut legisti in Euangelio, et a mortuis resurgens cum clausos discipulos reperisset, claustris ingressus est manentibus, et dixit: Pax uobis. Sicut misit me Pater, et ego mitto uos. Cumque hoc dixisset, insufflauit, et dixit eis: Accipite Spiritum sanctum .

 17. uidesne ergo que manus fecerint hominem, aut quem hominem fecerint; illum utique quem secundum Christum induimus: Exspoliantes ueterem hominem cum actibus eius, et induimus nouum, qui renouatur in agnitionem secundum imaginem eius qui creauit eum; ubi non est . . . seruus et liber, sed omnia et in omnibus Christus . Christum ergo induimus, sicut et alibi dictum est: Christum induistis . Accepimus Spiritum sanctum, qui non solum nostra [a 1Kb] peccata dimittit: sed etiam nos facit sacerdotes suos aliis peccata dimittere. Ideo ait Propheta: Tu finxisti me, et posuisti super me manum tuam . Finxit per lutum; posuit per gratiam spiritalem; licet plerique hunc psalmum ex persona dictum Saluatoris accipiant.  Audi quia manus Domini, etiam Spiritus dicitur. Clamat Iob: Spiritus diuinus, qui fecit me . Iste sunt ergo manus que hominem parauerunt, Christus et Spiritus. Ergo Dominus iehsu et corporis auctor est nostri, qui primum fecit hominem ad imaginem, et postea de luto finxit, et uoluit seruare quod fecerat, saluare quod plasmauerat; ut totum hominem saluum faceret, sicut ipse dixit in Euangelio: Mihi irascimini, quia totum hominem saluum feci in sabbato . Quod specialiter [b 1Kb] Ecclesia docet, quia non solum anima, sed etiam caro nostra seruetur: anima per cognitionem Dei, caro per resurrectionem: quorum alterum docuit diuini auctoritate sermonis, alterum proprie resurrectionis exemplo.

 18. Hic est ergo homo gemine substantie. Alia est enim facti substantia, [c 1Kb] alia figurati: ista de Dei Spiritu, illa de limo. Propterea ait Iob: Resuscitabit corium meum , quia quod de limo est, resuscitatur; terra enim in terram redit; quod autem factum est, ut principatum haberet super ceteras animantes, id prestantius esse intelligis. Luti enim etiam bestiis nobiscum commune consortium est; et ideo anime specialis prerogatiua [d 1Kb] donata est. Idem tamen quia ceteris animantibus imperat; ut possit imperare, debet Deo esse subiectus. Docetur igitur seruire; ut ad regnum peruenire mereatur. Qui enim seruit Christo, placuit Deo. Qui seruit Christo, [e 1Kb] placet utique 1093 ueritati, et debet nescire mendacium. Qui seruit iustitie, debet repellere iniquitatem.  Qui seruit immaculato, debet tenere castimonie disciplinam. Qui seruit luci, debet odisse tenebras peccatorum. Ergo quia corpus infirmum est, uisitationem Domini postulemus. Unde Propheta ait: Quid est homo, quod memor es eius; aut filius hominis, quia uisitas eum ?

19. Et nunc in reliqua uersiculi portione ait: Da mihi intellectum, et discam mandata tua. Spiritalem  igitur se esse [a 1Kb] cognoscens Propheta, petit gratiam Spiritus sancti. Etenim intellectum dari a Domino, et inter munera gratiarum primo constitui loco, in Apostolica lectione didicisti; quia unicuique datur manifestatio spiritus ad utilitatem ; et in propheta primo loco sapientie et intellectus spiritalis gratia postulatur . Petitur ergo Dei donum. Deinde uide ordinem: Da mihi, inquit, intellectum; ut discam mandata tua. Intellectus premittitur, ut scientia sequatur. Nam nisi quis intellexerit, doctus esse non poterit. Doctrinam igitur intellectus facit, non memoria. Nihil enim prodest multa legisse, nisi intelligas ipse que legeris. Et in Apostolo post manifestationem Spiritus, sermonem scientie legisti postea substitutum; ut scias intellectum memorie  preferendum, et illum posse habere scientiam, cui ante intellectus affulserit .

20. Simul humilitatem considera. Si Propheta intellectum dari sibi postulat, quis tam arrogans, qui profiteatur in sua potestate esse intelligentiam? Intellectum petit, ut ipse se nouerit, et nature sue possit scire rationem: at illi qui de rerum natura disputant, celi scrutantur plagas, qui se ipsos scire non possunt, putant intelligentiam sine Dei dono posse concedi. Unde et nos humilitatem debemus assumere; ne extollamur, si forte unam aliquam de Scripturis parabolam cognouerimus: aut quia interdum secundum litteram plana legimus; si forte secundum litteram aliquid intellexerimus, doctrine nobis assumamus scientiam. Propheta ille qui accepit Spiritum sanctum,  postquam unctus est in regnum, unctus est in Prophetam, centesimum et octauum decimum psalmum scribens, intellectum sibi dari poscit, ut mandata Dei intelligat: et scit nisi a Domino acceperit gratiam, intelligere eius se mandata non posse. In Euangelio quoque lego, quia proponebat parabolas Dominus iehsu, et apostoli non intelligebant . Denique explanationem proposite parabole postulabant.

21. Ipse Dominus iehsu cum diceret, ut legisti in libro Euangelii secundum Mattheum scriptum: Beati pauperes spiritu ; subiecit in [b 1Kb] posterioribus: Omnis qui audierit mea uerba hec, et fecerit ea, similis erit uiro sapienti . Non ergo qui audit tantummodo, similis erit: sed qui  facit que audierit. 1094 Ergo neque factum sine  auditione, neque auditio sine facto potest esse sapientis: sed qui audit et facit. Audiamus igitur, ut intelligamus: faciamus ut intellexisse nos quod audiuimus, comprobemus.

22.  Sequitur uersus secundus: Qui timent te, uidebunt me, et letabuntur; quia in uerba tua supersperaui. Fortasse aliquibus uideatur hoc esse contrarium, quia iustus dicit: Qui timent te, uidebunt me, et letabuntur; multis enim iustus grauis est, cum uidetur. Denique in Euangelio plerique Dominum Iesum uidere non poterant: sicut Geraseni rogabant eum, ut abiret de regionibus eorum : et alii ei transitum denegabant, [c 1Kb] quando tamen per eos transire nolebat . Unde puto quod sicut illic Iudaice forma  impietatis exprimitur: ita hic Ecclesie gratia reueletur. Prophetat enim totum orbem replendum esse timore diuino; et ideo quasi timentes Deum sanctorum dicit cognitione letari; qui enim uidet iustum, et gaudet, etiam ipse uult esse iustus. Pulchrum est enim ut in aliis delectetur, quod uult in se seruare, [d 1Kb] si sumpserit. Est enim insitum bonis; ut castum, pudicum, prudentem sapiens affectu pio diligat, misericors liberalem; et uirtutes suas in aliis amet. Plerisque enim iusti aspectus admonitio correctionis est, perfectioribus uero letitia est. Quam pulchrum ergo, ut uidearis et prosis? Bonum ergo uir iustus.

23. Propterea denique Paulus apostolus ascendit Heirosolymam, ut iustos uideret: et cum Petro mansit diebus quindecim; ut ex eius aliquid cohabitatione  proficeret . Propterea ipse Paulus et Barnabas, cum Hierosolymam ingrederentur, magnifice excipiebantur ab Ecclesia, ab apostolis, et maioribus natu . Cum autem abire uellent, ne discederent rogabantur: et, ut postea de Paulo legimus, cum lacrymis deducebantur . Nam si est tanta uis in naturalibus, ut animal uisum prosit ictericis; ita ut mortui quoque [e 1Kb] cornu eius animantis prodesse dicatur, si fuerit demonstratum iis, qui huiusmodi inciderint passionem: dubitare possumus quod iusti sanet aspectus? Ergo uile animal irrationabile tantam uirtutem habet, ut sanare possit hominem momento exiguo, quo uidetur: homo iustus, si tamen cum fide ab eo aspiciatur, qui utilitatem ab eo percipere  desiderat, nichil confert? An non uel ipsi oculorum  radii uirtutem quamdam uidentur infundere iis, qui fideliter eum uidere desiderant?

24. Sed quemadmodum iustus letificat cor innocentium, cum uidetur: ita improbi iustorum cognitione torquentur; quia uel tacitis sanctorum moribus arguuntur. Torquet castitas incontinentiam, auaritiam liberalitas, impietatem fides. De hoc quoque parile uilis animantis sumamus exemplum. Nam sicut prodesse diximus mutum 1095 animal, cum uidetur: ita obesse percipimus lupum, si aliquem uidendo preuenerit; uocem enim feruntur amittere, quos prius lupus uiderit. Basiliscus quoque, hoc est, noxius serpens, si quodcumque prior uiderit animal, fertur occidere: et allegatur statim necari, qui potuerit a serpente huiusmodi preuideri. Ipse quoque serpens mori dicitur, si fuerit hominis preuentus aspectu. Ergo si tanta uirtus, uel in oculis serpentis,  uel in oculis est hominis; ut si alter alterum prior uiderit, possit occidere: non est uirtus in oculis iusti, qui repletus uirtutis est gratia; cum presertim tantum operetur fides, ut et illa que fimbriam Domini tetigit, sanaretur , et ille cui intendit Dominus iehsu, statim ex eius oculis gratiam sanitatis hauriret ?

25. Sed qui uidet iustum, debet scire quid uideat: non illum uidet in corpore, non in uestimento, non in patrimonio, non in uultu; sed intus uidet; non, inquam, illum uidet, nisi eius uiderit mentem, nisi eius sermonem intenderit, nisi sensus illius potuerit comprehendere, sapientiam de tractatu eius assumere. Tunc igitur letabitur, cum ista perspexerit,  cum ista cognouerit. Ita ergo et nos sicubi audiuimus iustum, festinemus uidere, sicut illa mulier que audiuit in domo pharisei discumbere Dominum Iesum, et ingressa est, et eius pedes perfudit unguento . Illius imitatores simus; namque Ecclesiam in illa muliere figuratam esse quis dubitet? Sicubi ergo iustus sedeat, sicubi accumbat, festinemus uidere eum. Pretiosum est uidere uirum iustum; ut uideas eum secundum imaginem Dei. Quod foris est, nichil prodest: quod intus est, sanat. Sane et in eo qui foris est illum qui intus est, frequenter aspicimus; ut si uiderimus pauperem,  illum ad cuius similitudinem factus est, honoremus in paupere, de quo ait: Dedistis mihi manducare . . . . . quia quod uni eorum dedistis, mihi dedistis . [a 150Kb] Qui enim coronat imaginem imperatoris, utique illum honorat, cuius imaginem coronauit: et qui statuam contempserit imperatoris, imperatori utique cuius statuam consputauerit, fecisse uidetur iniuriam. Gentiles lignum adorant, quia Dei imaginem putant: sed inuisibilis Dei imago, non in eo est quod uidetur: sed in eo utique quod non uidetur.

26. uides ergo quia inter multas Christi imagines ambulamus? Caueamus ne coronam imagini detrahere uideamur, quam unicuique Christus imposuit. Caueamus ne aliquid detrahamus iis quibus debemus adiungere. Sed quod peius est, non solum non honestamus pauperes; sed etiam dehonestamus, destruimus, persequimur: et ignoramus quod has  Dei imagini congeramus iniurias, 1096 cum factos ad imaginem Dei putamus esse ledendos. Qui enim irridet pauperem, exacerbat eum qui fecit illum. Sed aderit ille qui dicat: Esuriui, et non dedistis mihi manducare: sitiui, et non dedistis mihi bibere . . . . eger eram . . . . et non uisitastis me . Et quanto ista leuiora sunt, quam si dicat: Iniurias mihi fecistis, nudastis me, uerberastis me? Quem si quis interrogauerit: Quando tibi iniurias fecimus, quando spoliauimus, quando etiam uerberauimus? Dicet: Quamdiu uni horum minimorum fecistis, mihi fecistis . Propterea caueamus diligentius, ne cui uel minimo contumeliam irrogemus; ne ipsi Domino in illis minimis contumeliosi fuisse uideamur.

 27. Qua ratione autem dixerit: Qui timent te, uidebunt me et letabuntur, ipse exposuit dicens: Quia in uerba tua supersperaui: hoc est dicere: Intus me uiderunt, intus me tetigerunt, intus me aspexerunt; ubi spem assumpsi de tuis uerbis, ubi tua uerba percepi. Beati ergo qui uident iustum, et letantur; quia sperant in Dei uerba. Quam multi autem sunt qui oderunt iustos, qui perscrutantur Dei uerba, qui iusti sunt: et cum aliquos doctos audiunt impii, eos propter doctrinam uitare consuerunt.

28.  Sequitur uersus tertius; Agnoui, Domine, quoniam iusta iudicia tua: et in ueritate tua  humiliasti me. Qui potest intelligere que sunt diuine prouidentie, utitur eo sermone quo usus est propheta sanctus Dauid; quia omnia iudicio Dei fiunt, ut egrum corpus aliquis habeat, ut salubre, ut diues, ut pauper sit, ut moriatur iuuenis, uel senex. Si quis intendat Scripturis diuinis, intelligit hec fieri iudicio Dei; nichil enim est preter Dei scientiam. Exemplum querimus? Non est absconditum; siquidem Iob numquam amisisset proprias facultates, nisi esset traditus aduersarie potestati. Dedit enim Dominus diabolo potestatem in facultates eius, ut tentaretur qualem, amisso patrimonio, haberet affectum : dedit in filios, dedit in corpus eius ; ut probaretur num defunctorum dolore liberorum, aut cruciatu corporis a constantia  mentis animique descisceret. Dominus quidem nouerat fortem; sed in illo docere atque examinare nos uoluit, utrum imitatores eius esse possemus. Denique et Abraham tentauit, quando filium senis unicum sibi petiit immolari . Sciebat utique mentem Abrahe: sed sciens tentat Dominus, sicut legisti in Euangelio, quia cum interrogasset Dominus iehsu discipulos, quot panes haberent; et illi respondissent, quia quinque tantum haberent panes, ipse ait: [a 1Kb] Quid faciemus inter tantos homines? hoc autem dicebat tentans eos; sciebat enim quid facturus esset . Qui 1097 ergo iustus est, examine iustitie sue credit quia Dei iusta iudicia sunt: uel secundum Grecum, quia Dei iudicia sunt ipsa iustitia.

 29. Sed hoc ut agnosceret, fecit premissa precatio; quoniam intellectum sibi dari poposcit, ut mandata Dei disceret. Accepta est ergo intellectus et cognitionis gratia, agnouit iusta esse Dei iudicia: agnoscere autem perfecti est. Denique aliud est credere, aliud agnoscere. Fides timentis, agnitio est sapientis. Qui enim timet, rationem non querit: sapiens autem et agnitionem eorum inuestigat, quecumque percipere desiderat. Credidi, inquit, propter quod locutus sum : cognouit autem intelligens quod locutus est.

30. In quo ergo iusta iudicia Dei sunt? Quia per labores, et tribulationes, et afflictiones ad celeste premium peruenitur. Sicut enim certantibus athletis corona defertur iusto iudicio hominum: ita  legitime certantibus Christianis diuino iudicio palma decernitur. uincenti, inquit, dabo sedere mecum in sede mea . uita ergo nostra examinatur igne, sicut splendor argenti; ut uirtus certaminibus approbetur. Transiuimus, inquit, per ignem et aquam, et induxisti nos in refrigerium . Per hec igitur uera iudicia tua esse cognoui. Humiliatus enim sum, ut hec uiderem; quia ii qui exaltati sunt corde, oculos ad ueritatem aperire non possunt. Cum autem humiliamur, peccata nostra cognoscimus, et  ipsa humilitate delicta nostra purgamus. Humiliatus sum, inquit, et saluum me fecit . In ueritate ergo humiliatus est, qui humiliatus est ad salutem: nec uane pertulit passionem, qui salutem ueritatis secutus est.

31. Distat igitur inter cognoscere et timere, ut eo reuertamur. Denique Euangelii lectio docere nos debet. Ait enim Dominus ad eos qui credebant ei ex Iudeis: Si manseritis in uerbo meo, . . . . cognoscetis ueritatem, et ueritas liberabit uos . Si manseritis, inquit, cognoscetis. uides quia non a principio potuit cognoscere quicumque Deum timens uerbum eius audiuit. Non solum autem non idem est timor et cognitio; uerum etiam non idem est fides et cognitio. Siquidem etiam Apostolus docuit diuersa  esse munera gratiarum. Alii enim, inquit, per Spiritum datur sermo sapientie, alii sermo scientie secundum eumdem Spiritum, alii fides in eodem Spiritu . Si ergo alii fides datur, alii cognitio; uides quia ubi fides, non statim cognitio; ubi autem cognitio, et fides est et prudentia, nec ab eo possumus diligentiam separare.

32. Habuit ergo cognitionem sanctus Dauid, utpote propheta perfectus; quandoquidem ita perfecte cognouit, ut humiliaretur in ipsa ueritate. Siue ergo in aduersis positus, agnouit probationis gratiam, ea que laboriosa et aduersa sunt, sustinenda: iustum autem esse Dei iudicium; et ideo bene certantes numquam deseri, uel relinqui, et coronam his post labores posse deferri: siue in secundis et prosperis positus,  cognouit etiam [b 1Kb] diuitias regum, diuersosque successus, tentationis causa solere suppetere; ut is qui his utitur, rerum prosperitate tentetur. In eo igitur propheta Dauid laudandus, quia cum ista agnosceret, 1098 humiliabatur; ut humilitate sua, uel prosperorum excluderet tentamenta, uel aduersorum subiret constanti equanimitate tolerantiam.

33. Non ergo magnopere laudabilis esset Propheta, si laudaret iudicia Dei, usus affluentia secundorum. Quid enim magnum facimus, si quando in secundis sumus, laudamus Deum, quando in diuitiis sumus, quando nullis uexamur iniuriis? Illud est magnificum, si subiectus iniuriis, contumeliis, iudicium Dei laudes, si uexatus egritudine, iudicia Dei predices; si te inopia non reuocet, quominus laudes  iustitiam Dei. Ergo semper laudanda sunt iudicia Dei, sicut scriptum est: Exsultauerunt filie Iude propter iudicia tua . Que sunt filie Iude, nisi anime religiose, anime Ecclesie que Iesum Christum Dominum confitentur, que uidentes rationem iudiciorum tuorum, semper exsultant? Qui enim non ex aliquo secundorum prouentu, sed ex cognitione rationis induit letitiam; non nisi in exsultatione perpetua constitutus est.

34.  Sequitur uersus quartus: Fiat  nunc misericordia tua ut exhortetur me, secundum uerbum tuum seruo tuo. Aliqui habent in hoc loco: Consoletur me. Sed etiam in Apostolo legimus exhortationem pro consolatione dictam, et consolationem pro exhortatione . Magna est ergo misericordia Dei, que non solum remissionem tribuit peccatorum; sed etiam certantibus adhibet exhortationis calcaria, ne suscepti certaminis passiones imbelli formidine derelinquant. Non ergo misericordiam, quasi is qui uictus cedat, [a 1Kb] aut ut uenie precator, implorat; sed ut Dei miseratione succinctus, maiora uiribus tanto munere fultus expediat. Egregiam et singularem Prophete spectato uirtutem. Alius enim humiliatus erumnis posceret, ut circa eum tentamenta desinerent,  et sedare Dominus aduersa dignaretur, ne tribulationum procella in eum seuiret; iste autem tamquam athleta fortis et patiens, [b 1Kb] qui exerceri et ungi animam suam tribulationibus nosset, non tristia dimouere, non impugnantia declinare desiderat, non omne illud desinere, quod fatigationem et laborem afferret, exposcit; sed magis in tempore laboris sui aduersus tentationum procellas dari sibi uerbum consolationis exposcit; ut possit forti que ingeruntur mente tolerare, ne aliqua mestitie perturbatione lassetur. In eo igitur obsecrat misericordiam Dei, ne auxilio destitutus expediendi, ceptam militiam derelinquat.

35. Denique adhortationem diuine esse misericordie, euidens testimonium docet; Moysi enim  dicit Deus: Miserebor cui misertus ero, et misericordiam prestabo, cui misericordiam prestitero. Igitur non est uolentis, neque currentis, sed miserantis Dei est . Forte dicas: Ergo non debemus, uel uelle, uel currere; atqui negligentes Deus deserere consueuit. Non ergo hoc dicit; sed quid dicat consideremus. Non uolentis, neque currentis hominis perseuerantia est; non est enim in hominis potestate, sed miserantis Dei est, ut possis complere que ceperis. Denique iterum Moysi dicit: Quia in hoc ipsum te suscitaui, ut ostendam in te uirtutem meam . 1099 Colligitur ergo adhortationem diuine misericordie deputandam. Unde sequitur: Ergo cui uult miseretur, et quem uult obdurat . Hunc miseratus hortatur,  illum non reuocat exsecratus. Et uere misericordia est Dei nostrarum militia passionum, per quam nobis peccata minuuntur. Denique Lazarus pauper, quia in hac uita tolerauit mala complurima, in gremio Abrahe requiem consolationis inuenit; ille autem diues, qui consolationem habuit in seculo, post curricula uite huius fructum quietis amisit. Quem si miseratus esset Deus, castigasset potius in hoc seculo, ut postea non flagellaretur. Denique  Iob licet grauiter flagellatus, et quidem flagellis plurimis inopie, amissionis filiorum, doloribus corporis, opprobriis amicorum; consolatione tamen fruitur eterna.

36. Ergo quanto maiores tribulationes fuerint, tanto uberior consolatio reseruatur. Et tamen ne cadas atque succumbas, quanto maiores tentationes uideris, tanto magis roga uerbum Dei, ut adhortationem tibi afferat: sicut rogauit, et Paulus qui ait: Benedictus Deus et Pater Domini nostri Iesu Christi, Pater misericordiarum, et Deus omnis consolationis, qui nos exhortatur in omni angustia; ut possimus et ipsi consolari eos, qui sunt in omni tribulatione, per exhortationem qua et ipsi aduocamur a Deo; quoniam sicut abundant passiones Christi in nobis, ita per Christum  abundat etiam consolatio . Tanta ui Apostolice petitionis rogat, ut consolationem accipiat a Domino in omni tribulatione, quo non solum ipse induat tolerantiam; uerum etiam alios consoletur, ut et ipsi possint proprie mentis angustias sustinere. Si igitur ipse in omni tribulatione idoneus fueris approbatus, tunc demum dignus eris, qui consolationem accipias in omni tribulatione. Et tamen [c 1Kb] non omnis passio digna consolatione est: sed que passio per Christum est, hec consolationem Christi meretur.

37. Pulchre autem addidit: Secundum uerbum tuum seruo tuo. Ipse enim Dominus pro suo nomine preliantibus auxilium pollicetur dicens: Cum ergo tradent uos, nolite cogitare, quomodo aut quid loquamini:  dabitur enim uobis in illa hora quid loquamini. Non enim uos estis qui loquimini, sed Pater meus qui loquitur in uobis . Ergo ne impares simus certamini, diuinum semper oremus auxilium, ut nobis tribuat adhortationem. Si enim habeamus eum qui nos exhortetur, non facile cedimus.

38. Plerique autem habent: Qui consoletur nos, nec abhorret a uero. Instigantis enim aliquem blanda quedam est exhortatio, que certantem studio laudis accendat, et uelut quadam consolatione demulceat; ne laborum asperitate reuocetur.

39.  Sequitur uersus quintus: ueniant mihi miserationes tue, et uiuam; quoniam lex tua meditatio mea est. Cui lex Dei meditatio est, huic presto  sunt misericordie, ut uiuat in eternum. Quomodo enim beatus quis potest esse sine miseratione diuina? Beatus . . . . . autem qui in Domini lege die ac nocte meditatur . Sed qui meditatur in Lege, eruditur in Lege: et quem Lex 1100 erudierit, Dominus erudiuit, qui locutus est Legem. Ideoque scriptum est: Beatus quem tu erudieris, Domine, et de lege tua docueris eum . Discamus ergo, et nos in Lege meditari, non auocemur secularibus  illecebris, non occupemur impedimentis: sed semper ad legem Dei simus attenti. Scriptum est enim: Os iusti meditabitur sapientiam, et lingua eius loquetur iudicium . Hoc in ueteri Testamento: audi dicentem et in nouo: Prope est uerbum in ore tuo, et in corde tuo . Et maxime hanc meditationem sacerdotibus necessariam ostendit ad Titum scribens, quia debet episcopus amplecti eum, Qui secundum doctrinam est fidelem sermonem; ut potens sit exhortari in doctrina sana, et eos qui contradicunt, arguere . Quod utique sollicite atque intente meditationis est, non perfunctorie lectionis. Et ad Timotheum scribens, ait: Attendite lectioni, exhortationi, doctrine . Lectio enim frequens, nec intermissione aliqua destituta,  doctrine munus operatur.

40. Quod autem poscit ut uiuat, frequenter ostendimus huius corporis uitam uere uite gratiam non habere; sed illam ueram uitam fore, cuius bona unusquisque sanctorum credit se uidere in terra uiuentium. Quod credimus nos uisuros, non presens utique, sed futurum est.

41.  Sequitur uersus sextus: Confundantur superbi; quoniam iniuste iniquitatem gesserunt in me: ego autem exercebor in preceptis tuis. Superius ait idem Propheta: Si reddidi retribuentibus mihi mala . Numquid hic maledicit iis, qui in se iniqua gesserunt? Non utique. uidebat enim caritatem etiam inimicissimis deferendam, cum uenisset Euangelii predicator. Unde arbitror quia quasi  medicus uelit eos ipsos sanare qui leserint; ut iniquitatis sue contemplatione conuenti, de propriis flagitiis erubescant: in quo non solum propheticam incipiunt probare patientiam, uerum etiam emendare suam insolentiam. Pudor enim plerumque corrector est nostri; et dum incipit nos pudere commissi, ne diutius pudeat, deserere que erubescenda sunt, admonemur. Non ergo maledicit Propheta, sed quasi bonus medicus uult illos cognoscere et scire quid fecerint; ut cum se in suam conscientiam receperint, quanta suorum sit colluuies delictorum incipiant erubescere: erubescentes autem possint prioribus renuntiare peccatis. Considera mihi nunc aliquos fornicantes, inequitantes uiduis ac puellis, aliena rapientes; et in his non solum non erubescere, sed  etiam gloriari solere, tamquam uel pulchritudinis, uel potentie sue titulos deferentes: de quibus bene dixit Apostolus, quod eorum gloria in confusione ipsorum ; eo detestabiliores ipsis criminibus suis, quod cum tanta committant, non confundantur. uerum eorum si quis postea ueniat in Ecclesiam, credat in Dominum Iesum, audiat Euangelium, compungatur corde: tunc demum incipiet quam atrocia et grauia deliquerit, agnoscere; et in iis que agnouerit, erubescere.

42. Quid sit autem exerceri in [a 1Kb] preceptis Domini  nostri, quia dixit: Ego autem exercebor in preceptis tuis, in Lege didicisti ? hoc est, si bos aduersarii 1101 ceciderit, uel iumentum; ut non deserendum existimes, sed potius eleuandum. Quod autem ait: Iniuste iniquitatem gesserunt; in quem hoc dicatur considera, nisi in eum qui forte iuste iniquitatem gerat: id est, si lesus per Legem se incipiat uindicare iuxta precepta Moysis, iuste uidetur facere iniquitatem, sed non secundum Euangelii precepta. Et ideo ait: Non ueni uocare iustos, sed peccatores ; quia Iudei ad uindicandum se auctoritate Legis utuntur.

43. Habes hoc et in Apostolo: Sobrii estote, et iuste . Non solum sobrios nos, sed etiam  iuste sobrios esse debere docuit euidenter. Potest autem aliquis et sobrius esse, et non iuste sobrius; ut sobrius sit a uino, et non sit sobrius equitate, atque iustitia; est enim crapula iniquitatis. Potest et aliquis ebrietati et luxurie semper indulgens, dum aliena tamen diripere conatur, eo occupatus studio sobrius esse a uino, et non sobrius a rapinis: nec iste iuste sobrius. Ideo Apostolus admonet, ut sit in nobis iusta sobrietas. Denique addidit: Et nolite peccare . Qui enim peccat, etsi sobrius sit, non potest tamen tamquam iuste sobrius predicari. Nolite, inquit, seduci , hoc est, ne alieni erroris ebrietas uos faciat temulentos. Corrumpunt bonos mores colloquia mala; eo quod ore et labiis infidelium tamquam ebrietas quedam moribus audientis  infunditur. Meritoque addidit: Sobrii estote iuste, et nolite peccare. Ignorantiam enim Dei quidam habent; ut sobrius ille sit, qui non habet ignorantiam Dei, nec titubat ebrietate perfidie: iuste autem sobrius, in quo operum gratia cum fidei sobrietate resplendet.

44.  Sequitur uersus septimus: Conuertantur ad me qui timent te, et qui sciunt testimonia tua. Alius habet, maxime iuxta Grecum: Conuertantur mihi. Si ad me legimus: conuertantur qui timent Deum, de commissis propriis erubescant; uel certe luant supplicia delictorum: conuertantur autem ad Dei seruulum, Propheticamque doctrinam; ut dediscant pudenda committere, et tanti emendatione doctoris exuant mores suos, delictorumque labe detersa,  uirtutum induant disciplinam. Si autem ita legimus: Conuertantur mihi, hoc est, quoniam exercebor in preceptis tuis, mihi conuertantur, mihi autem iam non peccanti, iam non erranti. Conuertantur, inquit, qui timentes te propriis renuntiauere peccatis; ut consortio iustorum Propheta ad uberius prouehatur, et ipse de ea gratia que in ipso est, plurimum conferat audientibus. Conuertantur igitur iam non peccante me, iusti ad iustum. De testimoniis autem puto iam non opus esse repetere, cum ante iam dictum sit.

 45.  Sequitur uersus octauus: Fiat cor meum immaculatum in iustificationibus tuis, ut non confundar. Quanto excelsior est Propheta, uel munere prophetie, uel regni gratia, tanto magis sequitur humilitatem, et docet quid nos debeamus imitari; eo quod Propheta tantum immaculatum cor fieri sibi deposcit. Supra postulauit: Cor mundum crea in me, Deus . Non dixit, fac: sed crea; ut de integro cor eius instauret et mundet. Maior 1102 quidem in hoc sermone ambitus est. Grande enim cor est a Domino creatum, quod recipiat uerbum de celestibus uirtutibus, ac potestatibus. Grande cor quod recipiat ipsum Dominum dicentem: Inhabitabo in illis, et deambulabo in ipsis . Ut hec igitur recipiat, creatorem sibi cordis sui non angelum  fieri, sed ipsum Dominum deprecatur, qui celum creauit et terram.

46. Et bene ait: Immaculatum; quia cor hominis quadam uelut indecentium cogitationum colluuione maculatur. Si cogitatio ipsa polluit, quanto etiam facta ipsa contaminant? Noli extraordinariis cogitationibus aduersa nature contaminare penetralia; ne id inquinamento graui polluas, quod putas habere te mundum. Manus lauas quasi possis crimina eluere, cum mentem tuam [a 1Kb] immundis cogitationibus inquinatam lauare non possis. Et Pilatus manus lauit: sed cor suum lauare non potuit. Mansit scelere pollutus, quamuis manus suas aque infusione lauisset. Audi quia et cogitatio inquinat: Non quod intrat in os, coinquinat hominem: sed quod exit de ore. De corde  enim exeunt cogitationes male, homicidia, adulteria, fornicationes, furta, falsa testimonia, blasphemie. Hec sunt que coinquinant hominem . Si ergo intus coinquinaris, prius munda quod intus est. Si quod intus est mundaueris, et exteriora mundasti: ut si [b 1Kb] aqua turbidum fluat, frustra putes lacum esse mundandum, si fons profluat cenulentus; receptacula enim tersisse nichil proderit, cum in fonte sit uitium. Ipse tibi ante purgandus es, ut fluat omne quod purum est. Cor tuum cogitationum tuarum est scaturigo. In illo fonte uel turbida aqua impuritatis euomitur, uel sincera pietatis unda prorumpit.

47. Didicisti cor esse mundandum, disce quemadmodum mundes. Mundat hunc fontem iustificatio legitima, hoc est, confessio peccatorum. Denique publicanus  ille qui peccata propria fatebatur, iustificatus magis de templo, quam phariseus exiuit; quia ieiunia sua et munera phariseus, atque innocentiam preferebat. Munda ergo aquam tuam, illam aquam de qua dictum est: Aqua alta consilium in corde uiri . Bonam tibi aquam natura dedit, nisi eam ceno tuo polluas: ipsa te diluit, si pura, si simplex, si etiam naturalis sit, si nichil habeat sordidum atque terrenum. Quid mali est, si ea aqua que mundare debeat, polluat? Sed non est aqua tua que  te polluit. Ista aqua aliena est. Denique dictum est tibi: Ab aliena aqua abstine te . Aliena aqua mentitur et fallit, et contrarium nature profluit. Ideo ait: Filii alieni mentiti sunt mihi ; nam si alieni non fuissent, utique non fefellissent. Nemo ergo glorietur castum se habere cor, quemadmodum Salomon dixit : sed qui gloriatur, in Domino glorietur , qui sanctis suis cor mundum creare dignatus est, et immaculatum facere iustificationibus suis. Que sint iustificationes, audisti dicentem: Dic iniquitates tuas, ut iustificeris . Ergo qui iniquitates suas dicit, iustificatur: qui autem iustificatur, non confunditur; quia pudorem peccatorum matura confessione preuenit.



1103 SERMO UNDECIMUS. [Figure: [Hebrew Text] 2Kb] Caph.


1. Incipit undecima littera Caph, que Latina interpretatione significat, Curuati sunt. Sonus interpretationis ipse nos docet, quid sit curuari; qui enim inclinatur in terram, curuari uidetur. Unde ait Propheta sub hac littera: Paulo minus consummauerunt me in terra . Curuatur autem qui agit penitentiam; eo quod ceruicem suam curuet, dum humiliatur ad Dominum, et interiorem magis ceruicem, id est, ceruicem mentis et cordis. Nam de hac ceruice dictum est: Nec si flectas ut circulum collum tuum ; qui enim cor suum non flectit, frustra ceruicem suam flexerit.

 2. Docet etiam Hieremias propheta humilitatem hac interpretatione signari. Ait enim sub hac littera in Threnis: Quia non repellet in eternum Dominus; quia cum humiliauerit, miserebitur secundum multitudinem misericordie sue; quia non humiliauit toto corde suo, neque repulit filios hominum . Bonum ergo curuari, ut humiliemur Domino, et Dominus misereatur. Denique et in superioribus sub hac littera idem Hieremias propheta, ostendens gemitus, et humilitatem plebis, ait: Omnis populus eius ingemiscentes, querentes panem, dederunt desideria sua in escam ut reficiant animam. uide, Domine, et aspice, quia facta est sine honore . Ergo qui anime sue querit refectionem, humilitate curuetur, quo possit citius ad Domini peruenire misericordiam.

 3.  Ideoque tamquam curuatus multo amplius anima ac mente, quam corpore exorsus est Dauid, dicens: Defecit in salutare tuum anima mea, et in uerbum tuum speraui. Non usitatus sermo nos capiat; [c 1Kb] ut tamquam corporee fatigationis defectionem huiusmodi iudicemus. Neque enim hoc solum dixit: Defecit anima mea; sed: Defecit in salutare tuum. Itaque ut de usu capiamus exemplum, si uerbi gratia, dicamus: Defecit ille in illam, uidetur exprimi  hoc uerbo, quod totus in mulieris desiderium cupiditate transierit. Et quidquid est quod uehementer expetimus, nisi eius maturiorem habeamus effectum, id nos uidetur longa quadam intensione lassare. Amor impatiens die nocteque meretricias fores pulsans, si diutius potiendi desideria differantur, ipsa deficit exspectatione, dum sperat: in quo utique non finis amoris, sed incrementum est. Et quidquid est desiderabile, si non contingat desideranti, deficit in illud, et quasi ipsam deponit animam qui desiderat. Si tamen spes propior assurgat, dat uires spes proxima: si autem absentia sit dilecti, eo ipso quod absentem desiderat, qui concupiuit, anime sue patitur defectionem. Itaque quanto longius est istud quod desideratur, tanto magis deficit qui desiderat. Id est ergo  deficere; unumquemque in id totis studiis migrare quod diligat. Illud cogitat, illi adheret, illud personat, quod receperit diligendum, in id quadam anime defectione transfunditur; ut si mater filii exspectet presentiam, quemadmodum exspectabat Tobie uxor filium peregrinantem, deficiens a desiderio, et in angustiis 1104 constituta, et tamquam resoluta uiribus . Quid enim aliud nisi defectum quemdam eius uerba significant? Sed quo magis lassatur affectus, eo amplius amor crescit: et quo diutius abest qui desideratur, eo exspectantis desideria maiore quadam ui amoris ignescunt. Caro deficit, sed cupiditas alitur et augetur.

4. Hinc ergo colligere possumus quid sit: Defecit in salutare tuum anima mea. Etenim spiritui adherens  anima deficit ab eo quod est anima, et fit unus spiritus: quoniam qui adheret Domino, unus spiritus est . Itaque sanctus et timens Deum, nescit aliud desiderare, nisi salutare Dei, quod est Christus iehsu. Illum concupiscit, illum desiderat, a illum totis intendit uiribus, illum gremio mentis fouet, illi se aperit et effundit: et hoc solum ueretur, ne illum possit amittere. Itaque quanto maiore desiderio exercitata fuerit anima cupiens adherere salutari suo, tanto magis deficit. Ergo ista defectio imminutionem quidem fragilitatis, sed assumptionem uirtutis operatur. Denique ipse alibi dicens: Sitiuit in te anima mea ; subiecit infra: Adhesit anima mea post te: me suscepit dextera tua . Qui enim sitit, cupit semper adherere  fonti, nec aliud sibi nisi aquam expetere et contingere uidetur, ut ipso pascatur affectu. [a 1Kb] Suscipiens ergo dextera animam meam, et de suo uirtutem impartiens, facit eam esse quod non erat, ut dicat: uiuo autem iam non ego, uiuit autem in me Christus . Disce autem etiam exemplo defectionem istam nimie esse cupiditatis. Concupiscit, inquit, et deficit anima mea in atria Domini . Ante concupiscens, inquit, et quasi totam se effundens in concupiscentiam, longo fune suspensa defectione  dissoluitur. Denique quomodo deficiat anima in salutare Dei, Hieremias docet. Et factum est, inquit, in corde meo ut ignis ardens, flammans in ossibus meis, et dissolutus sum undique, et ferre non possum. Hoc igitur inflammatus desiderio, ait Dauid: Defecit in salutare tuum anima mea, et in uerbum tuum speraui .

5. Recte speraui dixit in uerbum; ante enim spes precedit, et ideo sequitur defectio. Sperauit autem in uerbum quod predicatum est esse uenturum, quod potest intelligi de Deo uerbo. Aut certe in uerbum sperauit, qui uerbo celesti credidit, quo Domini nostri Iesu Christi annuntiatur aduentus, uel quo eius gloria declaratur. Ergo Propheta considerans que legerat, et cernens quod cum adesset corpori, uelut  quibusdam ligatus uinculis huius uite, aberat a salutare Dei, concupiscebat, desiderabat, deficiebat, et toto dissoluebatur affectu; ut totus illius fieret quod desiderabat, sicut etiam in posterioribus ipse dicit: Effundo in conspectu eius orationem meam, tribulationem meam ante ipsum pronuntio, in deficiendo ex me spiritum meum . Defecit enim eius spiritus, immo ab eo deficit spiritus suus, qui se ipsum negat, ut adhereat Christo. Unde semite eius cognoscuntur a Domino; quia non sunt carnis, sed Christi semite.

6. Etenim requirentium Deum uia Christus est. Et nos igitur illud concuspiscamus eternum, illud salutare Dei: non concupiscamus pecuniam, 1105 quam auarissimi concupiscunt, non concupiscamus  aliene uxoris decorem, non ambitionis exagitemur desiderio, non seculari intendamus glorie, non fallacis circumscriptionis studiis occupemur, non proximum circumuenire iniquitate cupiamus, non postremo partes uulpium simus in terrene uoluptatis interiora demersi, tamquam exsules eternorum, et de illa superne spei presumptione deiecti. Attollat igitur se anima nostra deficiens uiribus suis; ut adhereat salutari Dei, qui est Christus Dominus iehsu, quod interpretatione dicitur Domini salus. Ipse est enim salus, ueritas, uirtus atque sapientia. Qui igitur deficit sibi, ut uirtuti adhereat, amittit quod suum est, accipit quod eternum est.

7.  Sequitur: Defecerunt oculi mei in uerbum tuum, dicentes: Quando consolaberis me?  [b 18Kb] Supra est , hic : ibi in salutare deficit anima, eo quod concupiscit eum, cuius Passione seruata est: hic in uerbum Domini prophete oculi defecerunt. Et uideamus ne quemadmodum illic adherens Christo anima deficit in unum spiritum, et fit unus spiritus: ita et deficiant oculi, ut fiat una mens. Oculi enim mentis isti sunt oculi, scilicet interioris hominis, non hi oculi qui ministerio funguntur obtutus. [c 1Kb] Est enim oculus et mens, carnis: sed ille cecus est oculus, qui non uidet que diuina  sunt, qui frustra mente carnis inflatus est. Est et alius oculus, sensus Christi, quo Ecclesia uidet Christum; sicut ipse dicit ad Sponsam: Corde nos cepisti uno ab oculis tuis . Merito uno oculo Christus uidetur; quia non uidetur oculo carnali: aut quia duos oculos habens Ecclesia, moralem et mysticum, fidei oculo plus uidet Christum. Mysticus enim oculus acutior est, moralis dulcior.

8. Et fortasse isti oculi sunt, quibus Paulus uidebat eterna, ubi cepit corporalia non uidere. Denique qui Christum non uidebat, priusquam oculos amitteret, uidit eum posteaquam uisum amisit oculorum. uidit enim qui dixit: Quis es, Domine ? uidebat utique Christum, quem etiam Dominum fatebatur. Et infra: Domine, inquit, quid me  uis facere ? Non ergo uidebat eum, cuius exspectabat imperium? Quibus igitur oculis uidere Paulus plus cepit, nisi iis quos nobis ipse monstrauit, dicens: Orabo spiritu, orabo et mente ? Denique ut scias quia uidit orando: Factum est, inquit, reuertenti mihi in Hierusalem, cum orarem in templo, pauorem habui, uidi illum dicentem mihi: Festina, et exi citius de Hierusalem; non enim recipient testimonium tuum de me . Isti ergo oculi in uerbum Dei deficiunt, et dicunt: Quando consolaberis me? Istis oculis prophete dicebantur uidentes; quia per reuelationem ea que erant abscondita, mente cernebant.

9. Quid est oculos deficere? De corporalibus dicamus, ut intelligamus de spiritalibus. Nonne quando  aliquem desideramus, et speramus adfore, eo dirigimus oculos, unde speramus esse uenturum? Itaque contenti diu quotidiana exspectatione 1106 deficimus. Sic Anna circumspiciens in uiam, sollicitis aduentum filii explorabat excubiis . Sic Dauid propheta, [a 1Kb] currentem de prelio, positis in turre exploratoribus, interrogare de salute filii pater sedulus gestiebat . Sic tenere uxor etatis de specula littorali, indefessa exspectatione uiri prestolatur aduentum; ut quamcumque nauim uiderit, illic putet coniugem nauigare, metuatque ne uidendi gratiam dilecti alius anteuertat, nec ipsa possit prima dicere: uideo te, marite; sicut Anna dicebat ad filium: uideo te, fili, amodo libentius moriar ; mortis uidelicet dolorem  exoptati conspectus suauitate non sentiens. Ergo ut illa que aduenienti uiro se optat offerre, ablegatis omnibus domesticis occupationibus, semitas uiantis aut pedum uestigia legit: sic Propheta curis exutus secularibus, interiorum oculorum in uerbum Dei peruigil custos usque ad defectionem sui intendebat obtutus, corpus suum redigens seruituti, et animam  suam ad humilitatis patientiam aranee modo tabescentis erudiens. Desiderabat enim sicut ceruus fontes aquarum, et sitiebat in Dominum Deum suum, cupiens eius uidere presentiam, et apparere ante faciem Dei; nimioque desiderio et uehementi cupiditate deficiens, tunc se habiliorem iis que de Domino poposcerit, impetrandis prophetica gratia presumebat. Et nos igitur intendamus cor nostrum, ut possimus intelligere series Scripturarum, et uerbum nobis uenire a Domino postulemus, atque intellectum dari. Si quis de longinquo uerbum Dei obtutu mentis aspexerit, nondum planum atque distinctum, is uelut quibusdam oculis interioribus uerbi nauigium appropinquare anime sue cernit. Quo autem expressius uidere ceperit, eo magis quasi ad portum ueritatis  festinat accedere, ut sit proximus inuehende.

10. Defecerunt ergo oculi Prophete in uerbum Dei, dicentes: Quando consolaberis me? Si oculi isti significati sunt, quibus cernimus et uidemus, dicere debuerunt: Quando consolaberis nos; hoc est, non singulariter, sed pluraliter? Sed quia oculus mentis et oculus carnis unus oculus fiunt, et tunc homo consolatione fulcitur, cum caro et mens diuersa non cupiunt, sed unum desiderant, unum requirunt; ideo intenti ad eum, qui ait: Ego et Pater unum sumus , isti quoque oculi unum se esse confitentur; quia uno atque eodem desiderio officioque funguntur.

11. Deficiebat ergo in uerbum Propheta. Nos autem otiosos nos putamus, si uerbo tantummodo studere  uideamur: et pluris estimamus eos qui operantur, quam eos qui [b 1Kb] studium cognoscende diuinitatis exercent. Dicunt enim plerique: Ecce homo et opera eius. Quasi uero qui uerbo studeat, non operetur; cum maius opus istud quam cetera sint. Si enim opus iustitia est, si opus temperantia, si opus fortitudo: utique opus est etiam sapientia; iste enim quatuor principales uirtutes habentur. Nam si operatur Christus secundum quod iustitia est, utique operatur secundum quod 1107 uerbum est. Et operabatur cum esset in principio apud Patrem. Denique per ipsum omnia facta sunt ; ut scias operatorem omnium esse, et opus nostrum esse Christum Iesum. Etenim secundum quod uerbum est, uerbum inquirentibus, grande opus uerbum est.  Unde cum Martha festinaret circa ministerium, Maria autem uerbum Domini audiret: ea que audiebat, ei que ministrabat, meruit anteferri. Dicenti enim Marthe: Domine, non est tibi cure, quod soror mea reliquit me solam ministrare? Dic ergo illi ut me adiuuet. Respondens, dixit Dominus: Martha, Martha . . . . Maria bonam partem elegit, que non auferetur  illi . Ita uerbum cognoscere maius opus esse quam ministrare, diuine auctoritate sententie definitur.

12. Sed fortasse dicat aliquis dictum esse ab Apostolo: Quia non in sermone regnum est Dei, sed in uirtute . Scriptum non nego, sed in quo sermone, cognosce; nempe quem inflatus effuderit, qui audientibus sermo prodesse non possit, qui sine ostensione sit spiritus atque uirtutis, hunc sermonem Paulus non dignatur cognoscere; uult enim magis uirtutem sermonis [a 1Kb] agnoscere. Denique nolebat talem suum esse Apostolus sermonem, qui in infirmitate ueniebat, ut alios faceret fortiores: in timore et tremore; ut timentes nichil metuerent, nisi Dominum Iesum: trementes pacem eius tranquillitatemque  seruarent. Audi ergo qualem Apostolus sermonem habebat. Et sermo, inquit, meus et predicatio mea non in persuasione sapientie uerborum, sed in ostensione spiritus et uirtutis ; quia fides non in forensi sermone [b 1Kb] sapientie, sed Dei uirtute firmatur. Ergo in sermone sanctorum uirtus est, in sermone autem forensi isto ac philosophico uanitas mundi. uirtutem autem esse in sermone sanctorum etiam iste Propheta te doceat, qui ait: Dominus dabit uerbum euangelizantibus uirtute multa ; hoc est, ut multa possint uirtute Euangelium predicare. Probatum est ergo quod in Euangelii predicatione sit uirtus: predicatio autem Euangelii, sermo sanctorum est: ita dubium non residet, quin in sermone sancto sit uirtus.

 13.  Sequitur uersus tertius: Quoniam factus sum tamquam uter in gelicidio, iustificationes tuas non sum oblitus. uox ista, uox iusti est, qui mortificauerit suum corpus; recte enim uter dicitur iustus, qui exspoliatus, non nudus inueniatur: uter namque de exuuiis fit animantis mortui. Igitur et nos peccato moriamur, ut uiuamus Deo. Repleti spiritus iucunditate, et suauitate letitie, erimus exuuie spiritales, carentes infirmitate corporea, et integro mentis sinu infusam nobis diuinorum mysteriorum gratiam reseruantes. De his utribus dicitur, quia uinum nouum in utres nouos mittunt , qui uolunt utrumque seruare, et corpus, et gratiam. Non effluat igitur tuus hic uter, non rimosus sit, non  terreno inueterascat situ; ne uinum nouum ueteres utres rumpat, quo scindantur utres, fundatur gratia. Non iterum sole iniquitatis et nimia ui caloris arescant, sed feruentium uiscerum cupiditates diuerse niuali quodam frigore temperentur. Frigescat estus libidinis, 1108 et quodam continentie gelu, ieiuniorumque restinctus, [c 1Kb] matutina oratione perfletur; quando sicut ros, ita super terram nostram Dei uerba descendunt, sicut imber super gramen, et sicut nix super fenum. Nescit utrem bonum ista nix ledere,  nix que diuini splendore fulget eloquii. Nix hec refrigerat, non adurit: fecundat sata, non internecat. Nix hec preceptio continentie est, que calorem facit corporeum frigere, et omnem nature interioris restinguit ardorem. Et forte ideo cum resurrectionis sue demonstraret gloriam, uestimenta eius erant candida sicut nix: ut non solum ipse alienus estimaretur a contagione peccati, uerum etiam quicumque resuscitatur, congelatis coniugii cupiditatibus, resurgere frigidus uideretur. In resurrectione enim neque nubunt, neque uxores ducunt, sed erunt sicut angeli Dei in celo. Boni ergo utres frigidi, hoc est, in gelicidio constricti pruinis, non libidinis calore resoluti.

14. Utrem autem corpus hoc dici, licet ex pluribus  locis, tamen etiam inde intellige, quod Adam et Eua ubi imaginem deposuere celestis, quam ante portabant, imaginem terreni hominis induentes, tunicas dicti snut uestiti esse pelliceas, corporales enim eos de spiritalibus fecerat culpa commissa . Nec illud absurdum ad intelligendum, quod ita se dicat factum Dauid sicut utrem in gelicidio; eo quod in asperitate licet positus glaciali, mortificauerit tamen corpus suum; ne sentiret hiemis illius asperitatem, quam Saluator dicit grauem futuram esse fugientibus . Sicut enim glaciem non sentit uter, quia pellis est animalis mortui; ita mortuus peccato Propheta frigus peccati sentire non poterat: uel certe quod non frangatur necessitatibus, nec resistat caro menti; sed mollior  ductu, anime se inflectat imperiis, et in hoc mundi gelicidio non arescat: uel quia corpus afflictionis sumus, et mortem Domini Iesu semper in nostro corpore circumferre debemus. Hic est uter qui castigat corpus suum, non ut ille incrassatus et obesus populus, qui sedit manducare et bibere, et surrexerunt ludere . Hic est uter qui inebriat non uino, sed spiritu: in quo non botryo amaritudinis, non draconum furor, non furor aspidum, sed poculum inebrians quam preclarum est! In hoc ergo gloriatur Dauid, quia factus est sicut uter in gelicidio, operationem peccati non sentiens.

15. Et bene peccatum gelicidio comparatur. Sicut enim gelicidium ad nullum usum utile est, ad nullam operationem; sic culpa nulli prodest usui,  nulli operationi: et ideo sicut gelicidium declinanda est, ne noceat et adurat. Bonum ergo mihi fieri sicut utrem in gelicidio; ut possim non obliuisci iustificationes Domini, ut earum liquore perfusus refrigeret omnis feruor interne cupiditatis. Non ergo uacuum, sed plenum hunc utrem esse oportet, plenum spiritus, plenum iustificationum; ut peccata mea ipse confitear, ut luxuriam carnis mee comprimam; moriendum est enim mundo, ut uiuamus Deo. Si autem uiuamus carni, mors utique est carnis prudentia:  uiuere 1109 non possumus Deo; quia inimica est Deo carnalis ista sapientia, et uita secularis.

16.  Sequitur uersus quartus: Quot sunt dies serui tui? Quando facies mihi de persequentibus me iudicium? Potest sic accipi: Quot sunt dies serui tui, quasi dicat: Quanti sunt dies humani, quantum tempus, quantum spatium? Cur inuidetur tam breui uite; ne tranquillo cursu istius seculi perfruamur? Cur in breui spatio tam multi persequentium nos laquei tenduntur? Adsit iam iudicium in quo pena est perfidorum, in quo persecutoribus digna impietatis sue pretia redduntur. uel sic: Quousque insultare poterunt, quousque inquietare, qui nos diuersis modis querunt affligere? Non serus erit terminus; etenim quasi Propheta celeritatem  transcurrende istius uite non annorum, sed dierum estimatione subducit, dicens: Quot sunt dies serui tui? Et bene dies dixit; ut non solum moras annuas prophetica uisione transcurreret: uerum etiam splendidum sibi uite huius curriculum uirtutum lumine declararet. Meritoque securus ait: Quando facies mihi de persequentibus me iudicium? Mihi, inquit, iudicium de persequentibus facies, non de me persequentibus iudicium dabis; quoniam non resurgunt impii in iudicio. Sed mihi, inquit, da iudicium; ut cum remuneras innocentiam, fidem prouehis, misericordiam coronas, impii persecutores [a 1Kb] meritorum premiis propheticorum iudicentur.

17. Non absurdum etiam illud, ut quia breues dies et pauci sunt istius uite, non diutius gratiam suam  Dominus circa Prophetam suum differat: sed ipsi iudicium de persequentibus faciat. Nam hic quoque iudicium est de persecutoribus; siquidem qui non credit in Christo, iam iudicatus est. Iudicium autem hoc est, quod dedit seruulis suis Dominus iehsu dicens: Habebitis potestatem calcandi super serpentes, et scorpiones, et super omnem uirtutem inimici . Et uerum iudicium, in quo torquetur inimicus, sicut ipse confessus est dicens: Quid . . . . uenisti ante tempus torquere nos ?

18. Hoc ergo deposcit uirtutum stabilitate fundatus Propheta, ut subiiciatur sibi non homo, sed ille qui locum sibi in homine uindicauit. Unde et Apostolus ipsum magis in hominis peccato putauit esse damnandum, ipsum subiiciendum, de quo ait: Canterat  Deus Satanam sub pedibus uestris cito . Ex hoc ergo persecutore iudicium sibi fieri gestit; ut fidei Prophetice uestigiis aduersarius conteratur, et comminuat eum sub pedibus suis Propheta [b 1Kb] sicut puluerem: et in hac corporis sui militia constitutus, quamuis dies uite breues sint; triumphum tamen de aduersario adipiscatur, quo reformati hominis in ueterem gratiam, quem ante delictorum  uinculis tenebat astrictum, et feruentis libidinis lassabat estu, libertatem ingemiscat, potestatem sentiat. Subiectus est igitur aduersarius secundum Dominisententiam. Etenim Dominus iehsu ueniens in hunc mundum per uirginis partums ubiecit anime nostre omnes contrarias potestates; ut fide tua, uerbotuo, conuersatione tua, et operibus conterantur. 1110 Si ergo non conteris aduersarium, tua culpa est, qui permissa non uteris potestate. In nobis est igitur, ut aut subiiciatur aduersarius, aut resultet. Si enim actus noster displiceat, incipit aduersarius superbire: si autem bonis inhereamus operibus, exerceamus studia castitatis, iustitie, continentie, calcamus serpentem, et scorpionem. Calcamus enim illum pedibus castitatis; [c 1Kb] conterimus et scorpionem, ne possit excutere:  calcamus continentie uestigiis, uerecundie, iustitieque gressibus. Possumus ergo et in hac breui uita triumphum de aduersariis habere perpetuum.

19.  Sequitur uersus quintus: Narrauerunt mihi iniusti exercitationes, sed non sicut lex tua, Domine. Bene optat iudicium sibi fieri de persequentibus, qui non solum opera iusti impedire, uerumetiam fidem superflua narratione subuertere conati sunt. Etenim quasi fabule cuiusdam nenias narratas sibi dicit , hoc est, superfluas loquacitates. Narratores enim superflui, sicut hirundines, disputationis suauitatem natiue loquacitatis continuatione corrumpunt, ut Aristotelis sententia est.

20. Superflua igitur loquitur hereticus, qui non loquitur ueritatem, non loquitur secundum legem.  Qui autem fundatus in lege est, nouit a ueris falsa discernere; spiritalis eruditione doctrine, heretica ab Euangelicis dogmata separare. Ideoque ne multi decipiantur, iubetur a Domino tacere peccator: Peccatori enim dixit Deus: Quare tu enarras iustitias meas ? Conticescat igitur perfidia, que tramitem ueritatis tenere non nouit, que Dei precepta non seruat. Cur enim per os suum assumunt peccatores Euangelium ueritatis, in quorum ore ueritas non est? Omnia autem precepta Dei ueritas, Christus autem ueritas. Non ergo est Christus in disputationibus perfidorum, qui dicit perfido: Os tuum abundauit nequitia, et lingua tua concinnauit dolum ; lingua enim que uult astruere mendacium, dolum utique nectit assertis. Sed huiusmodi  fur est, et cum fure concurrens. Multi enim fures sunt, qui uerbum Dei non ad utilitatem suam furantur et rapiunt, sed ad fraudem; et patrimonium quoddam celestium Scripturarum in sua furta detorquent, adulterina sibi compendia colligentes, dolo magis quam ueritate quesita. Sed hi sunt qui miscent aquam uino, tamquam caupones pessimi, adulterantes sermonem Dei, et insincerum proferentes  quidquid perfido et tamquam ebrio ore deprompserint; et ideo aliena loquuntur a lege. Unde eos bene Propheta refugit atque reprehendit: sciens quid prescripto legis acceperit.

21.  Recte ergo ait sequenti uersiculo: Omnia precepta tua ueritas: iniuste persecuti sunt me, adiuua me. Quasi bonus miles bella non refugit, nec conflictus quamuis grauium preliorum bellator pauescit assuetus; sed fidelis et prouidus aspirare sibi diuinitus orat auxilia, et pie deuotionis fidelia sibi adiumenta deposcit. Ideoque non petit ut persecutiones quiescant; sed in persecutionibus se postulat adiuuari. Sciebat enim quod omnes 1111 qui uolunt pie uiuere in Christo Iesu, persecutiones patiuntur. Mauult ergo persecutiones pati; ut pie uiuere  in Christo possit. Et bene non unam persecutionem, sed multas persecutiones dixit, nec expressit uocabula persequentium; quia multi persecutores, non solum quos uidemus, sed etiam quos non uidemus. Persequuntur nequitie spiritales, persequitur hereticus, Iudeus, gentilis. Omnes ergo sub persecutoribus, qui uolunt pie uiuere; quia ubi multi persecutores, nullum a persecutoribus uacat tempus pie uiuere gestienti. Et fortasse cum persecutiones non patimur, tamquam condemnati habemur; quia nequaquam pie uiuere uelimus in Christo. Nam utique cum sit definita sententia, quod Omnes qui uolunt pie uiuere in Christo Iesu, persecutiones patiuntur , uidetur is qui persecutiones non patitur, abdicatus, quod non sit pie intentionis in Christo; deuotionem etenim fidei  prelia persequuntur. Si desint certamina, uereor ne deesse uideatur, qui certare desideret. Omnia, inquit, precepta tua ueritas . Que precepta nisi illa: Si me persecuti sunt, et uos persequentur? Hec precepta Dauid, anterior licet Incarnationis sacramento, iam tamen audiebat in spiritu: et quasi Christi discipulus non subtrahebat se passionibus, sed certaminibus offerebat: sciebat hoc sibi ad gloriam fructuosum, hoc ad custodiam salutis tutum, ut frequentibus exercitiis iusti pietas confirmaretur. Cito enim fides inexercitata languescit, et crebris otiosa tentatur incommodis. Remissas excubias callidus, insidiator irrumpit: assuetum autem bello uirum externa fraus instruit, et ad gloriose prouehit palmam uictorie. Pax ergo fidei corruptele materia  est.

22. Quam pulchre nobis persecutionis processere tempora. Intentus erat sicut mendicus intime ad Deum mentis affectus: illi adherebat, nec ullas cogitationes obstrepentes sibi precantis animus sentiebat: totis uisceribus fundebatur oratio, et quidam miscebatur sermo cum Domino; quotidiana meditatio habebat iam contemptum periculi, et usum calcande mortis receperat. Quod amisimus exercitium tentant otia, quos bella non fregerant. Periculosa igitur et pacis otia. In pace plures persecutiones esse ceperunt. Nullus erat tempore persecutionis  adulator, qui callida mentxem adulatione tentaret. Non uacabat animo corporis delectatione dissolui, et huiusmodi que secundis rebus excitari solent, admittere passiones. Ideo Apostoli cum cederentur, includerentur, exsultabant quod illis iniuriis [a 1Kb] eterne glorie meritum lucrabantur, qui digni fuerant pro Christi nomine iniurias sustinere . Non illis erat cura de patrimonio, studium de potestatibus et honoribus, non de prelatione, que etiam iustos exagitare consueuit; sed ille se preferri putabat, qui esset pluribus uerberibus [b 1Kb] flagellatus.

23. Merito ergo Dauid occasiones expetit triumphandi, et certandi copiam pro deuotionis eruditione non metuit, qui nouerat persecutiones iniquorum proficere ad incrementa uirtutis. 1112 Non  enim dixit: Quia persecutiones patior, adiuua me; sed: Iniuste, inquit, persecuti sunt me, adiuua me. Potest enim quis et persecutiones pati, sed non iniuste; quia est etiam iusta persecutio, si oderimus obscenos, si infesti simus iniustis, si iniquos uelimus opprimere, ne pluribus noceant, si auarum fraudis sue compendiis exuamus, si exsecremur insolentiam superborum. Qui autem pro fide, pro iustitia, pro castitate persecutionem patitur, bene is dicit: Iniuste persecuti sunt me, adiuua me.

24.  Sequitur uersus septimus: Paulominus consummauerunt me in terra: ego autem non dereliqui mandata tua. Non superfluo diuinum quesiuit auxilium, qui sciebat sibi aduersus fortes esse certamen, pluraque sibi prelia preparata dimicaturo  nunc aduersus nequitias spiritales, que sunt in celestibus, nunc aduersus calorem sanguinis, et innumeras corporis huius illecebras, quarum nexu uario et diuturna colluctatione lassatus pudendo corruisset certamine; nisi fidei se radice tenuisset. Discamus cauere quem gerimus, hic nobis hostis domesticus, hic inimicus grauis est nostri ipsius usus corporis. Inflammatur uino, ardet libidine, decore mulieris occursantis accenditur, spe alitur, desperatione uritur, illecebris exuritur, non euaporat effectu, timore turbatur, metu frangitur, luxuria mollitur, lasciuia dissoluitur, labore afficitur, sollicitudine fatigatur, passione conteritur. Miraris si inter tot aduersarias passionum uices se etiam iustus tenere uix possit, cum impares simus etiam singularum certamini? Quem  uel sola libido non uindicet, quem non subiuget auaritia, quem formido non quatiat, quem luxuria non eneruet, quem lasciuia non emolliat, quem non supplantet ebrietas?

25. Quasi conscius igitur carnalis infirmitatis, et explorator persecutionis hostilis, dicit: Paulominus consummauerunt me in terra. In hac utique terra, in qua Adam primus corruit, et pudenda prolapsione deiectus, totius gressum future posteritatis inflexit . In hac terra, in qua Cain munera fraterna dolens suis esse prelata, ruina est stratus inuidie. Denique uox fraterni sanguinis clamauit a  terra . In hac terra Ne sanctus quem totius orbis diluuia in tantis procellis et fluctibus peruigilem probauerunt, ubi tamen otioso curas laxauit corpore, somnum ebrietatis [a 1Kb] offendit, contumeliam paterne pietatis incurrit , docens periculosa otia secure esse uirtuti. In hac terra Lot reuerendi parentis imitator, quem non luxuriantis Sodomitane plebis decolorauit impuritas, non flamma Sodome ardentis inuoluit, ueniabilis quidem ignorantie, pudende tamen commixtionis non euasit incestum . Uritur iste flammis mulierum, quem sulphurea flamma non ussit.

26. In hac terra etiam Dauid propemodum consummatum se esse dixit. Siquidem pene motos pedes  suos et gressus suos paulominus sensit effusos: quia diuitias seculares et successus corporalium prosperorum loco beatitudinis estimauit peccatoribus abundare. Propter quod etiam flagellatus est; sed flagella iusto remedia salutis sunt. 1113 Castigat enim Dominus omnem filium quem recipit . Unde etiam Dauid conuersus ad Domini caritatem, atque in eius eruditus preceptis, non ignorans quod caducis caduca fortuito quodam deferantur euentu, et quia non diuitiarum abundantia, sed uirtutum gratia uite probabilis merita pensantur, dilexit magis quam dereliquit mandata Dei, quibus solis potuit ingruentes nequitias spiritales, et insurgentes huius corporis appetitus in hac tam fragilis nature infirmitate superare. Magna igitur uirtus, que sub tantis persecutionibus  constituta, et pene oppressa; tamen suum non est oblita presidium, nec mandata Domini dereliquit.

27.  Ideo quia solum sibi Deum profuisse cognouit, preces ad Dominum dirigens, ait uersu sequenti: Secundum misericordiam tuam uiuifica me: et custodiam testimonia oris tui . Quam uiuificationem sui postulet, supra diximus; quia non id precatus est quod habebat, sed quod desiderabat, id est, ut uiueret in eternum, intelligens uite beatitudinem in hoc fluctuanti et infido nobis corpore esse non posse, cuius imbecillitas propositum anime derelinquat. Opus est ergo misericordia Dei, ut continua et perpetua sit in hoc corpore uiuificatio; ut quotidie iustus Deo uiuat, peccatoque moriatur. Si  enim culpa moriatur in nobis, erit uita Deo uiuens, et custodia preceptorum celestium perseuerans, quam utique ille custodit, qui uiuificatur a Domino.

28. Denique uiuificari se ante poscit a Domino, et postea custodiam testimoniorum celestium pollicetur; non enim communis hec uita custodit celeste mandatum, sed illa que munere fulcitur eterno per operationem gratie spiritalis. Possumus etiam sic  intelligere: quia iam Propheta que erant Legis agnouerat, optat aduentus Dominici misericordiam, ut accipiat precepta, quibus Lex adimpleatur; ut non solum adulterium sciret esse uitandum, sed etiam concupiscentiam adulterii declinandam. Os enim Patris iehsu Dominus locutus est in Euangelio, eum qui uiderit mulierem ad concupiscendum eam, in corde suo adulterium perpetrasse . Quantum Euangelio profecerunt studia castitatis, quo non solum turpioris facti, sed etiam studii degeneris ablegatur opprobrium!

29. Qui sunt autem de quibus dicit quod paulominus consummauerunt eum in terra, nisi persecutores? De quorum uno ait Dominus iehsu: Ite, dicite uulpi illi , hoc est, de Herode. Et  alibi cum se fraudulenter interrogari aduerteret, dixit: uulpes foueas habent, et uolucres celi nidos ubi requiescant ; eo quod fraudulenter in terrestrium passionum quibusdam latibulis demorentur. Unde etiam Samson binas uulpes sibi nexuit, ad quarum caudas alligauit faces, et dimisit eas per messes Allophylorum ; per hanc figuram significans quod improbi ac fraudulenti homines, et maxime heretici, liberam linguam habeant ad latrandum, sed exitus impeditos: [b 1Kb] aut litigiosa principia, finem uero fraudis sue incendio deputatum. Ideoque et trecentas uulpes dimisit, eo quod perfidi 1114 crucis quidem se predicatione commendare desiderant, sed mysterium eius tenere non possunt, qui hac predicatione composita  et falsa atque simulata urere magis fructus conantur alienos; cum utique uera crux Domini non exurat aliena merita, sed fecundet. Meritoque scriptum est in Canticis canticorum: Prendite nobis uulpes pusillas exterminantes uineas; ut uinee nostre floreant . Quo ostenditur, quod uel Dominus iehsu, uel Ecclesia, fraudulentorum dolos a uineis suis exterminandos esse precipiant; ne pusillulis uineis noceant, [c 1Kb] quia adultis iam uitibus nocere non possunt. Hereticus enim imperfectum tentare potest, non potest supplantare perfectum.



SERMO DUODECIMUS. [Figure: [Hebrew Text] 2Kb] Lamed.

1. Lamed littera duodecima incipit, cuius interpretatio,  cor, uel ut alia interpretatio habet, seruo. Unde uidetur admonere, uel prudenter hec intelligenda, uel sollicite seruanda precepta. Nam hoc primus statim uersiculus admonet. Cor etenim sibi mundum creari in superioribus hic Propheta, ut legimus , postulauit. Cor sibi prudens dari orauit a Domino filius huius Salomon. Qui ergo habet cor mundum, qui habet cor prudens, ipse intelligit seriem subditorum uersuum, atque uirtutem  . Unde et alibi inuenimus [a 24Kb] cor solum, id est, uel singulare, uel quod nulla illecebra huius seculi impediat, et carnis possit interturbare sapientia. Qui autem habet cor, seruat mandata Dei: quemadmodum legisti de Maria, que conseruabat omnia Domini Saluatoris in corde suo uel dicta, uel gesta .

2. Circumcidamus ergo cor nostrum: nichil corporeum, nichil uile queramus: uile autem omne terrenum. Nihil ergo terrenum, nichil seculare, nichil corporeum, nichil leue atque mutabile in eloquiis constituamus celestibus. Eloquia enim Domini, eloquia casta ; ut his mysteriorum celestium immaculata et pudica sinceritas spiritali interpretatione resplendeat. Non adulterina quadam opinione  misceamus terrena diuinis, et illud inuiolabile sacramentum prophetice uisionis, aut perennis oraculi nature nostre estimatione uiolemus. Ideo enim addidit: Argentum igne examinatum, purgatum terre, probatum septuplum ; ut tamquam boni nummularii spiritu examinemus prophetici sermonis argentum, secernentes Domini pecuniam, atque ab omni labe terrena salutaris fontis infusione purgantes; ut Christo digna sentire uideamur, qui ait: Nolite thesaurizare uobis in terra, ubi erugo et tinea exterminant . . . . sed thesaurizate uobis in celo .

3. Thesaurus tuus est fides, pietas, misericordia: thesaurus tuus Christus est. Noli eum estimare de terris, hoc est, de creaturis; quia Dominus totius  creature est. Maledictus, inquit, homo qui spem habet in homine : sed mihi salus per hominem uenit. uide tamen quid Scriptura uetus dixerit: Et homo est, et quis cognoscet eum ? Ille igitur homo non humana mihi, sed diuina potestate 1115 omnia peccata donauit, Deus in corpore Dominus iehsu, mundum reconcilians sibi, quem redimebat a culpa.

4. Thesaurus noster pretiosus intellectus est. Si terrenus intellectus fuerit, si fragilis, heretica eum tinea, et impietatis erugo consumet. Leuemus ergo et erigamus sensus nostros, nec impossibile iudicemus, ut hec humani corporis infirmitas ad cognitionem mysteriorum celestium prouehatur; cum iam ad nos Dominus iehsu, in quo absconditi erant  scientie sapientieque thesauri, diuina sua miseratione descenderit; ut clausa reseraret, aperiret latentia, reuelaret occulta. ueni ergo, Domine Iesu, aperi nobis et istius prophetici sermonis ianuam; multis enim clausa est, etsi prima specie aperta uideatur.

5.  In eternum, inquit, Domine, permanet uerbum tuum in celo. uides etiam in te permanere debere, quod etiam in celo permanet ac  perseuerat. Serua ergo uerbum Dei, et serua in corde tuo, et ita serua, ne obliuiscaris. Serua legem Domini, et meditare; ne iustificationes Domini de tuo corde labantur. Docet te littere interpretatio, ut serues diligenter. Docet te Propheta in subditis, dicens: Nisi quia lex tua meditatio mea est, tunc forsitan periissem in humilitate mea. In eternum non obliuiscar iustificationum tuarum . Legis ergo meditatio facit, ut tempora tribulationis, tempora quibus humiliamur aliquibus aduersis, sustinere et tolerare possimus; ut neque humiliato nimis, neque deiecto frangamur affectu. Denique Dominus non frangi nos humilitate usque ad desperationem uult, sed usque ad correptionem.

6. Unde et Hieremias propheta sub hac littera in  Threnis ait: Ut humiliaret sub pedibus omnes uinctos terre, et declinaret iudicium uiri contra faciem Altissimi, ad condemnandum hominem, cum iudicatur, [b 1Kb] Dominus non dixit . Et infra: De ore Altissimi non exibunt mala . Humilitas ergo que a Domino est, plena iustitie, plena est equitatis; quia non exeunt mala de ore Domini. Denique qui humiliabatur a Domino, dicebat: Humiliatus sum, et saluum me fecit .

7. Ergo sicut prudenter considerandum est, quando humilitas a Domino sit causa probationis, quando etiam ipsa ab homine inferende humilitatis impressio, que tamen ipsa solet patientia et magnanimitate tolerari: ita etiam sapienter considerandum quid sit, in eternum in celo uerbum Domini permanere:  uel sicut aliqui codices habent, in seculum, quia Grecus posuit, quod diuerse interpretati sunt translatores: alii in eternum, alii in seculum. In seculum ergo permanet, Domine, uerbum tuum in celo. Et quomodo ipse dixisti: Celum et terra transibunt: uerba autem mea non preteribunt ? In seculum permanet uerbum, non ultra seculum et secula; secula enim temporis sunt. Celum ergo et terra, id est, istius mundi opera preteribunt, et tempora permanebunt. Alius qui spiritalis est, et diiudicat 1116 uerba legis: In eternum, inquit, Domine, permanet uerbum tuum in celo. Aeternitas enim uerbi manentis opinionem uerbi pretereuntis excludit. Quomodo autem permanet uerbum in celo, si ipsum celum preterit? Et quomodo  possunt stare culmina, si cedant fundamenta? Aut quomodo potest permanere habitator in habitatione sua, nisi et habitatio perseueret? Sed forte illud occurrat, quia scriptum est: Erit celum nouum . uerum nec sic absolubile; quia nec in hoc potest permanere quod preterit, nec illud potest dici mansisse, quod ceperit. Tinea intellectum tuum scindet, si putes uerbum sicut celum, uel incipere, uel preterire.

 8. Unde si uirtutem prophetici sensus cognoscere uolumus, primum in his que uisibilia et sensibilia sunt [a 1Kb] ethicum consideremus; ut ex eo que sunt intelligibilia manifestemus. Si uerbum Dei in celo permanet, imitemur celum ubi permanet uerbum, permanet ordo solemnis celestium statutorum, et beneficiorum Domini crebre uices solemnibus muneribus perseuerant. Supernis nempe uel pluuiis, uel calore, uel fotu eris huius infunditur terris atque alitur larga fecunditas. Celo annus labitur per dies, ac menses, et tempora autumni atque hiemis, ueris quoque et pure digestus estatis. De celo uite tue imaginem cape. Etiam quando non germinas fructum, sere tamen semen ad fructum. Sunt semina que de celo sunt, et seruntur in terris. Est etiam  superna uindemia; unde ait Propheta: Serite uobis ad iustitiam, uindemiate ad fructum . Et quando non florent opera tua, foue tamen semina tua, ne lasciuiendo luxurient. Quod luxuriat in flore sermonis, tenuatur et hebetatur in fructu. Fructus ipsos usque ad maturitatem decoque.

9. Imitatores etiam ipsius celestis simus elementi: non semper sole feruet ardenti, frequenter nubibus texitur, pluuiis uehementibus inhorrescit, iactis niuibus tegit terram. Non ergo sit in te quoque diuturna lasciuia, succedant mesta senilium curarum tempora, et tamquam incana maturitas agrum hunc tui corporis reprimat. Utilior sepe tristitia est, que comitem solet habere grauitatem. Numquid ulla in ipso est sole preuaricatio? Nonne quotidianos  cursus suos seruat? Numquid [b 1Kb] continuos nouit luna defectus, et commissi munus deserit ministerii? Iisdem nempe uicibus annus redit, eodem statu reparantur tempora, iisdem obsequiis reformantur. Sol diem illuminat, tempora statuta custodiens. Fulget splendoribus luna nocturnis, et lux eius in tenebris micat. Stellarum nitentium rutilat globus, solemnique statione et conuersione ac demutatione funguntur. Lex una diuersis, constitutorum semel uices cursuum custodire, nec fines transire prescriptos. Manet ipsa immutabilis demutatio, et conuersio uertere ordinem suum nescit. Una omnium obedientia, discretis muneribus indiscretam prescripte constitutionis tenere concordiam.

1117 10. In celo ergo permanet uerbum quia  satanas de celo cecidit: non habebat in celo locum, propterea cecidit. Quo cecidit nisi in terras? Ideo hic adulteria, homicidia, ebrietates abundare ceperunt. Inde exclusus acrior ad nos uenit, et tentationes solito asperiores tamquam iratus exercet. In celo igitur permanet uerbum; quia inde deiectus est diabolus: in terra non permanet; quia huc totus aduenit. Et uide utrum hic permanere uerbum  possit in nobis, ubi tantos laqueos diabolus aspersit, qui dum esset in celo, nec ibi uerbum poterat permanere. Denique quia et ipse uerbum non tenuit, cecidit e celo.

11. In celo ergo uerbum permanet, et quod secundum uerbi dispositionem regitur et gubernatur. Sed quia et ipsum celum preterit, ideo non dixit in secula permanere, sed in seculum: quamquam pretereat, ut fiat nouum celum, et noua terra, nouum testamentum; ut facie ad faciem gloriam Domini uidere possimus.

12. uerumtamen quia et in celo fuit uitiis locus  uidetur  utique non de elemento dictum, sed de uirtutibus Potestatibusque celestibus. Sunt enim sancte uirtutes in celo, in quibus nichil lubricum atque terrenum sit. Sunt etiam in terris celi, qui enarrant gloriam Dei. Qui sunt isti celi? Audi dicentem: Sicut portauimus imaginem illius terreni, portemus et imaginem huius celestis . Isti igitur sunt celi, qui etiam in terris positi audent dicere: Nostra autem conuersatio in celis est . Isti sunt celi, in quibus fides, grauitas, continentia, doctrina, uita celestis est. Nam quemadmodum terra dictus est, qui lapsus ex illa preuaricatione celestis gratie, et in hec terrena uitia deiectus, preuaricationis sue se uinculis ligauit: ita e contrario celum dicitur, qui uitam angelorum custodia integritatis exercet,  et corpus suum continenti sobrietate moderatur, mentem quoque suam miti tranquillitate componit, pecuniam pauperibus misericordi liberalitate dispensat. Est ergo et in terris celum, in quo possunt uirtutes esse celestes. Celum mihi thronus , ego magis iusti affectum quam elementum intelligo. Illum puto celum, ad cuius animam uenit Christus, et pulsat ianuam, et si aperuerit, ingreditur. Nec solus ingreditur; sed etiam cum Patre, sicut ipse ait: Ego et Pater ueniemus, et mansionem apud eum faciemus .

13. uides igitur quod uerbum Deus et otiosum prouocat, et dormientem excitat. Qui enim uenit, et ianuam pulsat, uult semper intrare. Sed in nobis est quod non semper ingreditur, non semper manet.  Pateat aduenienti ianua tua, aperi animam tuam, expande gremium mentis tue; ut uideat diuitias simplicitatis, thesauros pacis, suauitatem gratie. Dilata cor tuum, occurre soli lucis eterne, que illuminat omnem hominem. Et illud quidem uerum lumen omnibus lucet: sed si quis fenestras suas clauserit, eterno lumine se ipse fraudabit. Excluditur ergo et Christus, si tu mentis tue ianuam claudas: etsi possit  intrare, non uult tamen importunus irruere, non uult inuitos cogere. Ortus ex uirgine processit ex aluo, uniuersa totius orbis irradians, ut luceret omnibus. 1118 Capiunt, qui desiderant fulgoris perpetui claritatem, quam nox nulla interpolat. Soli enim huic quem quotidie cernimus, nox tenebrosa succedit; sol autem iustitie numquam occidit, quia sapientie non succedit malitia.

14. Beatus ergo ille, cuius pulsat ianuam Christus. Ianua nostra fides est, que totam domum, si fuerit robusta communit. Per istam ianuam Christus ingreditur. Unde et Ecclesia dicit in Canticis: uox fratris mei pulsat ad ianuam . Audi pulsantem, audi introire cupientem: Aperi mihi, soror mea Sponsa, columba mea, perfecta mea, quia caput meum  repletum est rore, et crines mei guttis noctis . Considera quando maxime pulsat ianuam tuam Deus uerbum, cum repletum est caput eius rore nocturno. In tribulatione etenim et tentationibus positos uisitare dignatur; ne quis forte succumbat uictus erumnis. Repletur ergo caput eius rore, uel guttis, quando corpus eius laborat. Tunc ergo uigilandum; ne cum Sponsus uenerit, recedat exclusus. Si enim dormias, et cor tuum non uigilet, discedit antequam pulset: si cor tuum uigilet, pulsat, et aperiri sibi ianuam poscit. Habemus ergo anime nostre ianuam, habemus et portas de quibus dictum est: Tollite portas principes uestras, et eleuamini porte eternales, et introibit rex glorie . Est ergo et celum in his, in quibus porte sunt  eternales. Si has fidei tue portas uelis attollere, intrabit ad te rex glorie, triumphum portans proprie passionis. Habet etiam iustitia portas. Nam etiam de his legimus scriptum, dicente Domino Iesu per Prophetam suum: Aperite mihi portas iustitie . Et infra ait propheta Dauid: Lauda, Hierusalem, Dominum: lauda Deum tuum, Sion; quoniam confortauit seras portarum tuarum .

15. Est ergo anima que habet ianuam, est que habet portas. Ad hanc ianuam uenit Christus et pulsat, pulsat et portas. Aperi ergo illi: uult introire, uult Sponsam inuenire uigilantem. Noli bono amatori facere moras, cito recedit: et tu somno corporis tui uideris exclusisse pulsantem. Excludis enim  eum, cum desidiosus es, cum piger, cum somnolentus, his repagulis Christus excluditur; etsi castus, etsi sobrius sis, caue ne negligens sis. Maiorem Christo facit iniuriam, qui aduenientem repellit.

16. Nonnunquam etiam, si moraris, mittit manum suam per fenestram, sicut ait Sponsa: Frater meus misit manum suam de prospectu, et uenter meus conturbatus est super eum. Exsurrexi ego aperire fratri meo. Manus mee distillauerunt myrrham: digiti mei myrrha pleni . Primum ergo tamquam a prospectu mittit manum suam, quando Deus esse operibus estimatur. Unde ait: Si mihi non creditis, uel operibus credite . Deinde augetur amor, et intimis uisceribus conceptus inolescit.  Inde intelligibili utero, in quo est receptaculum uerbi, seminibus eius infusis, plenitudinem eius corporaliter inhabitantem haurire anima nostra desiderat. Non enim turbatur uterus feminarum, nisi que fuerint aluo graues.

17. Surgit igitur anima, ut aperiat Dei uerbo, sed dum se expandit atque aperit; ut opera mundi huius uerbi receptione mortificet, sicut ille qui ait: Mortificationem Domini Iesu in corpore nostro circumferimus . Ergo dum aperit, transiuit Sponsus. 1119 uult enim semper queri, frequentius inueniri, et si clausam inuenerit ianuam, pulsat, et si per moram fuerit exclusus, recedit. Sed cito redit, et iterum pulsat; ut uel postea sponsam inueniat preparatam. Potest quidem et sic accipi:  Frater meus transiuit , sicut legimus, quod penetrauit dilecte intima medullarum, et quemadmodum ad Mariam dictum est: Et tuam ipsius animam pertransibit gladius; ut reuelentur multorum cordium cogitationes . Denique addidit Sponsa animam suam exisse in uerbo eius, quod fit quando anima peregrinatur a corpore, et Deo presens est .

18. Explanauimus igitur, ut potuimus, quid esset: In eternum, Domine, permanet uerbum tuum in celo. Possumus tamen et sic intelligere, quia in celo magis permanet in eternum, ubi Angeli et Archangeli, Cherubim et Seraphim; quoniam homines quamuis sancti sunt, tamen affectus eorum sepe mutatur. Nunc gaudemus, continuo meremus, irascimur,  ingemiscimus. In ipsa penitentia non uult nos satis constritari Apostolus, ne tristitia absorbeamur . Ubi ergo iracundia, ubi tristitia grauis, non permanet ibi uerbum. Denique de solo Domino Iesu dictum est a Ioanne quia uidit . . . . . . . . Spiritum sanctum descendentem de celo sicut columbam, et manentem super eum . Nam et prophete non semper prophetabant, sed cum infunderet his gratiam Spiritus prophetandi. Denique nec Dauid presciuit quid annuntiaret Nathan missus a Domino, et utique inferior Nathan propheta cognouit quod Dauid prestantior nesciebat . Et alius dixit propheta: Celauit me Dominus . Unde et plerique accipiunt in celo permanere Dei uerbum, in Potestatibus celestibus, in quibus non  sunt affectuum uarietates. Aliqui autem de ipsa accipiunt Trinitate, que sola immutabilis sit; et ideo in celo permanet uerbum, id est, in Patre, quia uerbum dixit: Ego in Patre, et Pater in me .

19.  In generationem et generationem ueritas tua. Multi sunt qui dicuntur dii, sed non sunt. Ergo in gentibus mendacium est; in Ecclesia ueritas. Hanc tamen ueritatem habuit primo Synagoga, que habebat eloquia Dei; est enim ueritas et in ueteri Testamento, que fuit ante in populo Iudeorum. Notus enim in Iudea Deus . Deus autem ueritas est, ergo in Iudea ueritas. Fuit igitur ueritas in patribus, Moyse, et Iesu Naue, in Samuel, in Dauid. Elia, Eliseo, et in illis septem millibus uirorum  qui non curuauerunt genua Baal. Sed quia posterior soboles Iudeorum a patrum moribus deuiauit, recessit ab illis ueritas, et ad Ecclesiam uenit. Recessit enim ab illis, quando dixerunt de Domino Iesu: Tolle, tolle, crucifige eum ; tradiderunt enim ueritatem, et elegerunt iniquitatem. Omnes ergo alie generationes ueritatis exsortes, omnium hereticorum generationes non tenent ueritatem: sola Ecclesia ueritatem pio affectu possidet; quia generatio Iudeorum, que ante eam possidebat, amisit. Populus ergo Iudeorum prior fidei generatio, et ideo infantior et infirmior, qui lubrico adolescentie stare non 1120 potuit; populus autem Christianus fidei secunda generatio; ideo robustior, et uenerabili maturior senectute. Illa generatio Legis,  hec gratie. Unde et alibi ait: In generationem et generationem annuntiabunt ueritatem tuam .

20. Sequitur uersus tertius: Fundasti terram, et permanet. Dispositione tua permanet dies. Quomodo fundauerit Deus terram Scriptura nos docuit, dicente Propheta: Deus sapientia fundauit terram, parauit autem celos in intellectu . Terra ergo tamquam fundamentum est, in qua consistimus; licet [a 1Kb] ipsam in hemicyclo celi esse, et is qui foris est sermo concelebret, et Scriptura significare uideatur, dicente Iob: Suspendens terram in nichilo . Includitur ergo orbe celesti; et ideo sol noctibus non uidetur, quia gyrando inferiore inuenitur orbis parte celestis. Sed non est cura sanctis  axem celi, et elementorum spatia philosophico more, numerosque describere  quia sancti spiritalibus semper intendunt, et uite eterne profutura uel cognoscere gestiunt, uel docere.

21. Denique hunc locum pulchre nobis aperuit Ecclesiastes spiritalem esse, non materialem, dicens: Que abundantia homini in omni labore suo quo laborat sub sole? Generatio uadit, et generatio uenit, et terra stat in seculum ; hoc est, que abundantia spiritali homini laboranti sub sole iustitie? Et subiecit: Generatio uadit, et generatio uenit. uadit generatio, quia diuites eguerunt et esurierunt . Qui ante abundabant gratia, postea tamen propter perfidiam suam egere ceperunt. Qui autem  pauperes erant populi nationum, iam per fidem Christi satiantur et abundant, sicut scriptum est: Edent pauperes, et saturabuntur . Audierunt enim dicentem: Abundantes . . . [b 1Kb] in omni uerbo  , non in pecuniis utique, non in auro et argento, sed in omni uerbo, inquit, et cognitione . Et alibi ait: In diuitiis simplicitatis . He diuitie sunt salubres; nam copie seculares salutem afferre non possunt. Qui autem habuerit abundantiam spiritalem, huius terra fructifera stat in seculum, bene fundata radice uirtutum, uel anima bonos utique germinans fructus, uel caro nullis cupiditatibus mobilis ad prolapsionem.

22. Hanc terram circuit sol iustitie salutaris, de quo scriptum est: Et oritur sol, et occidit, et in locum suum trahit. Ipse oriens illuc uadit ad austrum, et gyrat ad aquilonem: [c 1Kb] gyrando gyrat Spiritus, et in gyros eius conuertitur Spiritus . Oritur sol iustis, occidit autem iniustis: oritur tranquillitati pie mentis,  occidit iracundie. Unde ait: Sol non occidat super iracundiam uestram . Hinc potest colligi quia iisdem oriatur et occidat, quorum et uitia sepeliat, et illuminet gratiam. Mortuus est enim peccato, ut Deo uiueret; hoc est, peccato sumus in illo mortui, ut Deo in perpetuum uiueremus. uide ipsum mysterium prenuntiatum. Et oritur, inquit, sol, et occidit, et in locum suum trahit. Hoc est quod ait Dominus: Cum exaltatus fuero . . . . . omnia traham ad me ipsum . Traxit enim ad se omnium studia, ut uel peccata nostra crucifigeret, uel bonum 1121 ingenium ad iustitiam prouocaret. Aduerte quemadmodum trahat ad se: Pater . . . . . uolo ut ubi ego sum, et isti sint mecum . Et ad latronem ait: Hodie mecum eris in paradiso .  Aduerte quomodo omnia trahat. Exaltatus est cruce, et totus credidit mundus.

23. Ipse oriens, inquit, uadit ad austrum, et gyrat ad aquilonem. Ille utique oriens, qui ait: Oriens nomen est mihi : qui semper oritur piis, numquam occidit. Ipse oriens populo Hebreorum ad austrum iuit, ad molliorem populum, luxuria magis feruentis corporis lubricum, quam impietatis immanitate predurum: aut certe ad nobiliorem plebem, que erat genus electum, uindicans sibi patriarcharum prosapiam. Sed quia perseuerabat in uitiis, nec emendabat errorem: ideo sol iustitie gyrauit ad gentes, que ante eloquiis celestibus defraudate, [d 1Kb] immanes et ignobiles habebantur; aquilo enim grauis uentus, ut populus nationum. Sed qui erant  graues ante perfidia, nunc super aquilas leuiores facti sunt fide, atque pietate, posteaquam uenit qui diceret: [e 1Kb] Ab aquilone adduc . Et in Euangelio: uenient ab Oriente et Occidente, et ab  Aquilone, et Austro, et recumbent cum Abraham in regno Dei . Et ecce sunt nouissimi, qui erant primi: et sunt primi, qui erant nouissimi . Denique et ipse Psalmista ait: Mons Sion, latera aquilonis, ciuitas regis magni ; hoc est, qui erant aquilonis latus, populus factus est Regis eterni, qui solus est magnus Dominus.

24. Sed forte dicas: Quomodo in Canticis est: Exsurge, aquilo; et ueni, auster . Plerique enim accipiunt quasi proiiciatur aquilo, et inuitetur auster. Quod si ita accipiunt: exturbatur ab Ecclesia perfidie glacialis asperitas: Ne fiat fuga nostra hieme, uel sabbato , et inuitatur australis uerna temperies. Aut certe: Exsurge,  aquilo, hoc est, surge, qui dormis, et exsurge a mortuis . Populus nationum, qui diu ante dormisti, euigila aliquando, et illucescet tibi Christus. Postremo omnes inuitantur ad Ecclesiam, et Synagoge populus, et gentilium: sed prius Synagoge; quia priores ex Iudeis apostoli crediderunt, per ipsos postea nationum populi congregati sunt.

25. uide ergo uenientem solem nostrum ad austrum, postea gyrantem ad aquilonem. Hierusalem, Hierusalem , quoties, inquit, uolui congregare filios tuos, sicut gallina pullos suos, et noluisti! Ecce relinquetur uobis domus uestra deserta . Gyrauit igitur se ad gentes: gyrando autem gyrauit  Spiritus Dei, et in gyro suo conuersus est; ut fieret Deus omnia, et in omnibus. Ideo sanctus celum dicitur, quia uicinior eum claritas solis semper illustrat. Habet splendorem suum domesticum; ut tenebras noctis non sentiat. Ideo Ecclesia et celum dicitur, et mundus, quod habeat sanctos angelis et archangelis comparandos, habeat etiam plerosque terrenos. Dicitur et orbis terrarum, qui est fundatus super maria, et super flumina preparatus. Denique quasi orbis terrarum dicit Ecclesia: 1122 Nolite aspicere me, quoniam fusca sum; quia non respexit me sol ; eo quod uelut pruinis hiemalibus, geluque constrictam gentilis erroris congregationem gentium Sol iustitie diu indignam estimauerit,  quam serena uultus sui luce lustraret. Nonne tibi uidebatur hiberni rigor temporis, quando notus erat in Iudea tantummodo Deus? Nunc autem plenitudo lucis effulget estiue, quando omnia et in omnibus Christus. Nonne terra Domini, et plenitudo eius? Et uere orbis terrarum in Ecclesia, in qua non Iudeus tantummodo aut Grecus, non Barbarus aut Scytha, non seruus aut liber: sed omnes in Christo unum sumus. Sol omnibus fulget, dies omnibus lucet.

26.  Ideoque ait: Dispositione tua permanet dies. Nam nisi ita accipias, quomodo permanet dies; cum post breue momentum diei sequatur  occasus, et fiat noctis successio? Sed sunt quibus semper dies est, illis utique quibus Christus adest, qui dicit: Ambulate, dum lucem habetis . Hic est dies quem uidit Abraham, dies remissionis peccatorum , de quo legis: Hic est dies quem fecit Dominus, exsultemus et letemur in eo . Sunt ergo sancti, quibus sol numquam occidit: quia Dominus lux eorum est, sicut scriptum est: Et erit illis Dominus lumen eternum .

27. Et expressit causam permanentis diei, atque subtexuit: Dispositione tua permanet dies; quoniam uniuersa seruiunt tibi. uidetur itaque significare futurum illud, quando Nox non erit amplius, et non indigebitur lucerne, uel solis lumine; quoniam Dominus  illuminabit eos . Qui sint illi supra ait, dicens: Et serui eius seruient ei , hoc est, Domini facient uoluntatem. Nunc enim non omnes seruimus: Cum autem tradiderit regnum Deo et Patri . . . . tunc subiecta erunt omnia ei , qui sibi uniuersa subiecit, acquirens omnium fidem per unigeniti passionem. Subiectio igitur mentium facit sedulam seruitutem. Ergo cum omnes crediderint in Dominum Iesum, tunc uniuersa Deo seruient; ut sit Deus omnia, et in omnibus: nunc autem non omnes serui Dei; quia plerique serui peccati. Qui enim peccatum facit, seruus est peccati . Dominus autem non uult cum aliis consortium habere dominatus. Permanet ergo dies immutabilis. Potuit ergo dicere, permanebit: sed  prophetis futura pro presentibus presto esse uidentur in spiritu.

28.  Sequitur uersus quartus: Nisi quia Lex tua meditatio mea est, tunc forsitan periissem in humilitate mea. Lucebat Propheta ut dies, cui meditatio Lex erat; etenim oleum luminis accipiebat ex Lege. Denique ne corpore mortis lux diei posset exstingui, ambulabat in Lege, ideo ambulabat in lumine. Alioquin, inquit, periissem in humilitate mea. Humilitas non semper uirtutis est, sed etiam afflictionis; hoc est, non semper uoluntaria, sed que etiam ex necessitate suscipitur, quando aliqua afflictione tentamur. Alioquin nemo perit in humilitate, que magis seruare consueuit. Ergo quando in afflictionis tempore sumus, et quatimur aduersis, meditatio  nobis in lege sit; ne imparatos procella tentationis affligat. Athleta nisi 1123 exercitio palestre prius fuerit assuefactus, non audet subire certamen. Ungamus igitur oleo lectionis nostre mentis lacertos. Sit nobis tota die ac nocte exercitii usus in quadam celestium Scripturarum palestra, artusque animorum nostrorum salubris spiritalium ferculorum esca confirmet; ut cum aduersarius assistere ceperit, et [a 1Kb] puluere nos sue tentationis asperserit, stemus intrepidi, nitamur non ut in incertum, nec ut era cedentes. Melius percutimus uerberati, si percutienti maxillam alteram prebeamus,  si uindictam non requiramus: sed ei qui dixit: Mihi uindictam, et ego retribuam , causam uindicte integram reseruemus. Cedimus erias potestates, si nos ipsos castigare nouerimus. Castigabat carnem suam Paulus, ut aduersarios uerberaret: et seruituti redigebat corpus suum, ut dominaretur inimicis . Exerceamur igitur indefesso meditationis usu, exerceamur ante certamen; ut simus certamini semper parati: et cum frequentior aduersarii ictus ingruerit nunc inopia, nunc rapina, nunc orbitate, nunc corporis egritudine, nunc merore animi, nunc terrore mortis, et acerbitate penarum; dicat unusquisque nostrum, qui potuerit sustinere ac perpeti: Nisi quia lex tua meditatio mea est, tunc forsitan periissem in humilitate  mea.

29. Quanta simul coaceruata sunt; ut in illa afflictione Iob sanctus periret? Sed quia patriarcharum moribus informatus, oraculorumque celestium, et naturalis legis erat [a 1Kb] institutione formatus, ideo in tentationibus tantis perire non potuit. Denique cum amisisset tam amplas subito facultates, carissimos filios, quasi is cui meditatio quotidiana esset in lege diuina, ait: Nudus exiui de utero matris mee, nudus ibo eo. Dominus dedit, Dominus abstulit: sicut Domino placuit, ita factum est: sit nomen Domini benedictum . Perfusus etiam corporis totius ulceribus, cum tentaretur uxoris alloquiis, qui meminisset Adam sic esse deiectum, dum proprie credidit uxori, respondit: Sicut una ex insipientibus  mulieribus locuta es . Quod si illam quasi sapientem uoluisset audire, ipse sapiens non fuisset. Tentatus etiam diuersis alloquiis amicorum , cum fidei stabilis, immobilisque patientie premia meruisset a Domino, nonne dicebat: Nisi quia Lex tua meditatio mea est, tunc forsitan periissem in humilitate mea?

30. Quam grate hoc dicit hodie, qui in martyrio plurima flagella sustinuit, equuleo et ungulis, plumbo, laminis ardentibus, gladio comprobatus? Potuit enim perire, nisi meditatus in Lege, grauiora presentibus futura supplicia credidisset.

31. Quanta sanctus Ioseph pertulit, quam acerba, quam dura! Primo fratrum odia , degeneris seruitutis erumnas, parentibus defraudatus,  ablegatus exsilio, negotiatorum uernula, et Aegyptii ignobilis uile mancipium. Que potuit nobilis prosapie puero grauior esse tentatio, quam ut tanto familie splendore deiectus, seruiret apud  Aegyptios? Est consolabilis seruitus, seruire 1124 uel iustis. Aequitate domini leuatur iniuria seruitutis. Tanto igitur genere deiectus, satis gratum habebat, [b 1Kb] si ministro regio suum obsequium probaretur. Ne hoc quidem satis fuit ad tentationis acerbitatem: redit aduersarius ad suas artes, notasque uires suas omni fraude commouit; ut per mulierem laqueos innoxie necteret conscientie. Concitauit in eum libidinis stimulis uxorem domini sui , que adulterinos a seruulo concubitus flagitaret; ut si acquiesceret, crimen impleret: si recusaret, incideret offensam, [c 1Kb] nexum calumnie non euaderet. Denique trusus in carcerem , et innocens inter noxios estimatus, ab eo amplius cepit urgeri, cui fidem suam cum periculis prestitisset. Sed quia  contumelie uirum frangere nequiuerunt, mutata est tentatio, [d 1Kb] longe asperior specie prosperorum. Plurimos enim supplantauerunt secunde res, quos supplicia acerba non fregerant. Producitur e carcere nutu regio, interpretatur somnium, eligitur ut honore prestantior esset omnibus Aegyptiis, regi secundus, esurientibus populis alimenta diuideret . Obiiciuntur ei fratres, qui eum ad seruitutis iniuriam non fraterno amore uendiderant: ut uel contumelie et appetite salutis dolore tentatus excuteret germanitatis affectum . Sed uir iustus oblitus est contumeliam, cumulauit gratiam; eoque se magis fratrem uoluit exhibere, quo fratres ipse non fuisset expertus . Denique hoc munere [e 1Kb] et  fratres recepit, et patrem pia fraude quesiuit. Quid igitur aliud melius diceret sanctus Ioseph, quam istud ad Dominum: Nisi quia lex tua meditatio mea est, tunc forsitan periissem in humilitate mea?

32. Fertur prophete cuidam  cum mole imminentis urgeretur exitii, dixisse diabolum: Dic quia non a Domino locutus es que dixisti, et omnium in te mentes affectusque mutabo; ut qui indignantur iniuriam, absolutionem conferant. Sed ille gratius iudicauit pro ueritate supplicium, quam pro adulatione beneficium. Quod utique non fecisset, nisi meditatione Legis fuisset exercitatus.

33. Sit ergo nobis quotidiana lectio pro exercitio, ut que legimus, meditemur imitari. In hac desudemus  uirtutum palestra; ut cum iucrepuerint tentamenta, [g 1Kb] non tamquam inexercitatos, non tamquam expertes spiritalium ciborum, et attenuatos ieiunio lectionis, tentationum tempus inueniat. Quod si  [a 1Kb] athleticis epulis pastam animam nostram potuerit inuenire: si sit Euangelicus succus in nobis: si apostolicis escis maturitas nostre mentis toros, anime robusta solidauerit: si frequenti meditatione memoria tenax preceptorum celestium parata ad tempus exempla deprompserit, nulla tentationum poterit nos perturbare congressio.

34.  Sequitur uersus quintus: In eternum non obliuiscar iustificationum tuarum; quoniam in ipsis uiuificasti me. Lex secundum Apostolum pedagogus 1125 est paruulorum, donec ad perfecte fidei maturiorem quamdam ueniamus etatem . In Lege autem mandata sunt, iustificationes, testimonia, iustitie, precepta. uiuificamur ergo in Lege; unde et ait Apostolus: Lex autem non est  ex fide: sed qui facit illam, uiuet in ea . Sed quia idem supra ait: Quoniam in Lege nemo iustificatur , intelligis utique quia iustificatio Legis species est et imago, non ueritas. Secundum ueritatem ergo ad perfectionem nemo iustificatur in Lege, secundum speciem iustificatur. Ergo sanctus Propheta, qui adhuc in Legis iustificationibus uiuebat, [b 1Kb] uidebat autem fulgorem Euangelii; quasi memor ueteris discipline, Legi tamquam pedagogo utili gratiam reseruabat. Considera aliquem excedentem ex ephebis in diuitiis et honoribus constitutum, pedagogo suo honorificentiam reseruantem, cuius officiis informatum se esse cognosceret: ut maturiorem regere posset etatem.

35. Monet siquidem etiam ipsa Lex, ut his qui  nobis aliquando profuerint, nequaquam esse debeamus ingrati . Nam sicut habemus in ueteri Testamento, pascha celebratum est in Aegypti finibus, cum adhuc sub rege Pharao positi patres nostri deplorarent misere seruitutis iniuriam: et postea liberati rursus [c 1Kb] in terra repromissionis pascha celebrarunt : superius ad commonitionem, posterius ad recordationem. Si quis ergo interroget Hebreum qua ratione in Aegypto, pascha celebratum est, respondebit: Quia regi Pharao adhuc seruitutis uinculo obnoxii tenebamur, ille agnus patrum populum liberauit, ille agnus uocauit ad libertatem, ille agnus maris profunda solidauit; ut Aegyptum transire possemus. Quoties ergo pascha celebramus, meminisse debemus ueteris seruitutis,  et noue libertatis: quid fuerimus, et quid acceperimus. Non enim potest plene quis intelligere quid acceperit, nisi meminerit ante quid fuerit.

36. Non ergo obliuiscamur quia Dominus iehsu, agnus Dei, mundi hostia, soluit nos grauium nexibus delictorum, quibus Pharao ille teterrimus non unius Aegypti, sed seculi istius princeps uinculo seruitii grauis nos tenebat astrictos. Non obliuiscamur in  eternum; ut cum uenerimus in illam uere terram repromissionis, ubi est regio uiuorum, meminerimus quanta hic nobis Pharao dirus intulerit, quot perpessi in hoc seculo simus, quibus tandem erepti malis; et agamus gratias eripienti nos Domino Iesu, qui perturbatorem omnium fecit esse captiuum.

37.  Sequitur uersus sextus: Tuus sum ego, salua me, Domine; quoniam iustificationes tuas exquisiui. Facilis uox, et communis uidetur, sed paucorum est. Satis rarus est enim qui potest dicere Deo: Tuus sum. Ille enim dicit, qui adheret Deo totis sensibus, qui aliud cogitare non nouerit. Ille hac uoce utitur, qui potest dicere: Ostende nobis Patrem, et sufficit nobis . Numquid hac  uoce utitur auidus pecunie, honoris, potestatis? Multis non est satis Deum scire, et quidem pluribus. Tanti populi, 1126 tante nationes, tanti diuites paupertatem putant Domino seruire: et qui supra omnes est, illis exiguus et angustus est: illis non est satis Dei filius, in quo sunt omnia. Denique ille diues in Euangelio, cui dictum est: Si uis perfectus esse, uende omnia que habes, et da pauperibus , Deum sibi non sufficere iudicauit. Denique et contristatus est , quasi quod plus esset relinquere iuberetur: quod minus esset eligere. Ille ergo dicit: Tuus sum, qui potest dicere: Ecce omnia reliquimus, et secuti sumus te .

38. Apostolorum itaque uox ista est, nec omnium tamen apostolorum. Nam et Iudas apostolus fuit, et  in conuiuio Christi inter apostolos recumbebat. Dicebat et ipse: Tuus sum, sed uoce, non corde. uenit, et introiuit in eum Satanas , et cepit dicere: Non est tuus, Iesu, sed meus est. Denique ea que mea sunt, cogitat; que mea sunt, in pectore suo uoluit: tecum epulatur, et mecum pascitur: a te panem accipit, a me pecuniam: tecum bibit, et mihi tuum sanguinem uendit: tuus est apostolus, et meus est mercenarius.

39. Non potest dicere secularis: Tuus sum; plures enim dominos habet. uenit libido, et dicit: Meus es; quia ea que sunt corporis, concupiscis: in illius adolescentule amore te mihi uendidisti; in illius concubitu meretricis pretium pro te annumeraui. uenit auaritia, et dicit: Argentum et aurum quod  habes, seruitutis tue pretium est: possessio quam tenes, iuris tui emptio, uenditio libertatis tue est. uenit luxuria, et dicit: Meus es; unius diei conuiuium, pretium tue uite est: ille sumptus epularum, [d 1Kb] tui capitis licitatio, tui est summa contractus, et quod peius est, caro emptus es, uilior cibo es tuo; pretiosior est unius diei mensa tua, quam totius temporis uita. Inter calices te redemi, inter epulas  acquisiui. uenit ambitio, et dicit tibi: Plane meus es. Nescis quod ideo imperare aliis te feci, ut mihi ipse seruires? Nescis quod ideo potestatem in te contuli, ut mee te subiicerem potestati? An ignoras ipsi Domino Saluatori dictum esse ab huius mundi principe, cum ei ostendisset omnia regna mundi: Hec omnia dabo tibi, si procidens adoraueris me . Ante ergo ipse subiicitur, qui alios uult habere subiectos. ueniunt omnia uitia, et singula dicunt: Meus es. Quem tanti competunt, quam uile mancipium est!

40. Quomodo ergo tu qui huiusmodi es, potes Christo dicere: Tuus sum? Respondebit tibi ille: Non quicumque dicit mihi: Domine, Domine, intrabit in regnum celorum : non quicumque  dicit mihi: Tuus sum, meus est. Meus plane es, si uocem non redarguat conscientia, si sermonem tuum animus aut opera non refutent. Ego non nego meum esse eum, qui ipse se non neget, aut certe si pro me se ipsum sibi abneget. Nolo habere seruulum pluribus dominis seruientem. Nam quomodo meus est, si mihi dicat uerbo: Tuus sum, et operibus neget, et factis se diabolo adiudicet et obstringat? Non est meus quem libido succendit; quia mea est castitas. Non est meus quem cura spoliandi minores 1127 exagitat; [a 1Kb] quia mea integritas est. Non est meus quem ira mobilis inquietat; quia mea tranquillitas est. Non est meus uini crapula temulentus in lucem, ambitione glorie secularis ebrius, qui in periculum non possit sobrie moderationis seruare uestigium.  Pax sum ego, litigare non noui. Quid mihi ad eum de quo ueniat diabolus, et dicat: Meus est; nam mihi sua colla curuauit, mea in illo plura reperio: nomen sibi tuum uindicat, et meum munus?

41. Non est ergo Christi, nisi qui est alienus a crimine: non est Christi, nisi qui potest semper se Christi seruulum demonstrare. Nam si quis mutabilis est, [b 1Kb] ut ego aut merore mutor, aut indignatione, uenit ira, et dicit: Meus est: ante horam meus erat, spero quod iterum meus fiat. uenit tristitia, et dicit: Meus est: ante horam in mea possessione fuit, in meo iure: erigere animum pre merore non poterat, nec oculos leuare: et si triste aliquid acciderit, ad me illico reuertetur. Quis ergo est Dei, nisi qui potest dicere: Nihil mihi conscius sum ?  Ideo dicebat Paulus apostolus Iesu Christi, quia nulli alii obnoxius tenebatur. Ego autem nunc Dei mei sum, nunc tristitie, nunc iracundie, nunc uerbi otiosi; et ideo qui plures dominos habet, non potest uni dicere: Domine Iesu, tuus sum. Unde arbitror etiam de huiusmodi dominis dixisse Paulum: Nam etsi sunt qui dicantur dii siue in celo, siue in terra . . . . nobis tamen unus Deus Pater, ex quo omnia, et nos in  illo: et unus Dominus iehsu, per quem omnia, et nos per ipsum . uerbi igitur totus erat apostolus Paulus; ideo dicebat: Quoniam experimentum queritis eius qui in me loquitur Christus . Ille ergo dicebat: Christi sum; et respondebat ei Dominus: Meus es. Qui uere dicit: Tuus sum, audit a Domino: Meus es. Denique de ipso Dominus ad Ananiam, cum mitteret eum ad sanandum Paulum, ait: uade, quoniam uas electionis est mihi . Et quia perseuerauit Christi esse, quasi impleto certamine, coronam meruit inuenire iustitie.

42. Recte ergo propheta Dauid dixit: Tuus sum, qui semper in Domino mansit. Et qua ratione dixerit: Tuus sum, addidit: Iustificationes tuas exquisiui,  hoc est, nichil aliorum quesiui, sed id solum quod tuum est desideraui. Alii querunt monilia pretiosa, ego solas iustificationes tuas quasi quedam serta iustitie: alii domum ad domum, uillam ad uillam iungunt, quasi soli habitare possint in terra hac, et elementum uolunt occupare commune, alii possessionem eris ipsius uindicare: mihi in tuis iustificationibus omne patrimonium est. Nescio possidere nisi quod tui iuris est. In tuis eloquiis spiritalis mihi cura refulsit argenti. Mihi portio Deus est. Tuus sum ego; quia pars mihi hereditatis non in auro, non in argento est, sed in Christo Iesu.

43.  Sequitur uersus septimus: Me exspectauerunt peccatores, ut perderent me: testimonia tua intellexi. Potest uox ista conuenire martyrio, in  quo positus sanctus iam de iudicio persecutoris egressus dicat: Me exspectauerunt peccatores, ut perderent me, 1128 hoc est, adhibuerunt omnia genera penarum, omnes artes persuasionum: sed de proposito abducere nequiuerunt. uicit fides uite huius illecebram, corporisque cruciatum. Exspectauerunt peccatores, ut de me triumphum referrent: sed gratias Christo, qui mihi dedit de persecutoribus triumphare. Redite uicti, qui sperabatis uos esse uictores: redite deiecti, qui ueneratis superbi. Ubi est, mors, uictoria tua? Ubi est, mors, aculeus tuus ? Non tua iam, sed nostra [c 1Kb] cepit esse uictoria; quia in te uincimus, in qua antea uincebamur. Bene ergo dicit martyr: Me exspectauerunt peccatores, ut perderent me. Post momentum, immo in corpore adhuc situs,  uidet deducentium choros, angelorum gaudia. Qui enim super unius peccatoris conuersione letantur, quanto magis in passione iustorum! uidet gloriam et ait: Me exspectauerunt iusti, ut deducerent me. uidet Dominum Iesum, et ait: Me exspectauit Christus, ut coronaret me.

44. Aliter qui uult intelligere: Multi, inquit, peccata persuadere, [d 1Kb] atque extorquere conati sunt  mihi; alius adulterium, alius hominis necem, alius oppressionem uidue uel pupilli, alius aliud: et putabant me suis retibus esse capiendum. Exspectauerunt me, ut perderent contagione peccati; sed ego non illecebris peccatorum mentem a studio diuine cognitionis auerti, nec intentionem meam, Domine, a mandatorum tuorum serie declinaui: sed intellexi testimonia tua. Si enim non intellexissem, peccatores me utique illi perdidissent. Que intellexi utique sensu, etiam operibus secutus sum: neque enim nudus intellectus est, sed quem etiam facta testantur. Denique Beatus qui intelligit super egenum et pauperem. . Ille utique intelligit super pauperem, qui largitur pauperi. Nam quid prodest misereri inopis, nisi alimoniam eidem largiaris?

 45.  Sequitur uersus octauus: Omnis consummationis uidi finem; amplificum mandatum tuum ualde. Non possumus in omnibus uim Greci sermonis exprimere; maior in Greco plerumque uis et pompa sermonis est. dicitur Grece, quod nos Latine et finem dicimus et consummationem; autem et consummationis ipsius finis est, sicut finis Legis est Christus ad iustitiam omni credenti . Habes scriptum: Ecce ego uobiscum sum . . . . . usque ad consummationem seculi . Consummatio ergo seculi finis seculi est; finis autem omnium Christus. Consummationes autem multe. Est consummatio, quando resurrectio est ad salutem. Consummatum quoque opus dicitur perfectum opus. Consummata malitia dicitur, id est,  plena, cui nichil desit ad studium et artem nocendi. Est consummatio hominis, et multe consummationes, donec ad perfectum ueniat.

46. Legimus ergo et consummationem seculi, legimus et finem. De consummatione seculi supra posuimus exemplum, quam sequitur resurrectio: Sicut enim in Adam omnes moriuntur: ita et in Christo omnes uiuificabuntur . Post resurrectionem 1129 consummatio: Unusquisque autem in suo ordine; primitie Christus, deinde ii qui sunt Christi, qui in aduentum eius crediderunt; deinde finis, cum tradiderit regnum Deo et Patri, dum euacuauerit omnem principatum et potestatem . Ergo consummationem seculi sequitur finis iuxta Apostolum. Unde colligitur quod sequatur finis omnem consummationem.

 47. Mundus in maligno positus est, ut dixit Ioannes : ergo et seculum in maligno est, mundus plenus peccati. Consummauerat malitiam suam mundus, sicut consummauerat Saul, cuius uidens consummatam malitiam Ionathas filius in Dauid prophetam, eidem nuntiauit ut declinaret et fugeret . Est ergo consummatio malitie, consummatio peccatorum. uenit Agnus Dei, qui tulit peccatum mundi, qui est Christus iehsu, finis Legis, principium et finis, et remissio peccatorum. Hunc finem consummationis uidit Propheta in spiritu, qui  consummatum seculi aboleret errorem: uidit sanguine eius diuersa omnium peccata mundari. Bene ergo dixit: Omnis consummationis uidi finem; hoc est, uidi consummati adulterii remissorem, uidi consummate luxurie atque lasciuie, consummate crudelitatis atque seuitie, omnis postremo flagitii per crucem suam delicta donantem.

48. Est etiam consummata uirtus, consummata sapientia, consummata iustitia, sed habet finem. Finis omnium uirtutum Christus, qui finis est Legis ad iustitiam omni credenti . uides quia finis est fidei? Bene ergo ait: Omnis consummationis uidi finem.

49. Nunc quia consummationis finem agnouimus, agnoscamus quid sit: Latum mandatum tuum ualde  . Legimus quod angusta sit porta per quam ingrediantur, qui eterne uite fructum adipiscuntur. Rara enim uirtus et difficilis passionum tolerantia. Plures sunt qui seculi huius spatiosa sectentur, qui dicant: Angusta et arcta nobis est uia, que ad Dominum ducit, conterimur in illa, relinquamus eam. Quomodo ergo dicit Propheta latum mandatum Dei, et ualde latum? Ideo quia anguste uie latum mandatum necessarium est. Denique hic ipse Propheta ait: In tribulatione dilatasti mihi . Et iterum: In tribulatione inuocaui Dominum, et exaudiuit me in latitudine .

50. Hec latitudo mandatorum celestium cor Prophete dilatabat et Apostoli. Denique et ipse dicebat: Os nostrum patet ad uos, o Corinthii, cor nostrum dilatatum  est . Dispensando enim celestia mandata, cor suum dilatauerat: et quod ante persecutionis perfidia coarctabat, hoc Christi amplificauit gratia. Et qua ratione latum mandatum? Ne nos coarctemur angustiis mandatorum. Unde ait: Non angustiamini in nobis . Si hoc Paulus, quanto magis Christus, qui clausa reserauit? Ergo dicit: Nolo coarctetur in me populus meus. In angusto uirtutum tramite debet latitudo precepti mei uiantibus esse solatio; ne quis deficere possit, aut conteri.

1130 51. Ambulemus ergo in Dei mandato; quia satis latum est. Est enim latum mandatum sapientie, que in exitu canitur, in plateis autem fiducialiter agit; enim Greci sermonis est, que Latine  dicitur latitudo. Dilatemus igitur cor nostrum; ut recipiamus Apostolice uim sententie, que ait: Capite nos . Recipiamus ergo eius sermones in cor nostrum: induamus uiscera misericordie, benignitatem, humilitatem, patientiam. O homo, quam latus es, si ad amplitudinem preceptorum celestium sinum mentis tue expandas! Quam latum mandatum est caritatis! Diligite, inquit, inimicos uestros . Omnes utique in affectu caritatis inclusit, qui non exclusit inimicos. Quis enim uidetur exceptus, cum recipiatur inimicus? Unde Apostolus, Si fieri, inquit, potest . . . cum omnibus hominibus [ln 1Kb]  pacem habentes . Non potest hoc Iudeis dici, non gentibus, ut cum omnibus pacem habeant. Illi uix suos diligunt: Christiano etiam inimicos non licet non amare. Christianum cum dico, perfectum dico; in Christo enim plenitudo diuinitatis est, cuius nomen usurpas. Qui uocabulum geris, interpretationem uocabuli perfectionemque cur refugis? Audi latum mandatum: Benedicite eos qui persequuntur uos . . . . . et nolite maledicere . Iste ipse qui latum dicit esse mandatum, probauit supra dicens: Illi quidem detrahebant, ego autem orabam . Quid orabas, Dauid, dicito nobis ipse. Sed dixisti; legi enim dicentem: Maledicent illi, et tu benedices .



SERMO DECIMUS TERTIUS. [Figure: [Hebrew Text] 2Kb] Mem.


1. [a 1Kb] Mem littera tertia decima significat in alio interprete uiscera, in alio ex ipsis: et utrumque non discordat a textu. Nam statim primus uersus internorum uiscerum caritatem exprimit, que utique ex intimis procedit medullis, et quodam nexu caloris implicatur ossibus.

2. Denique in Threnis Hieremie textus littere huius hoc continet: Ex alto suo misit ignem in ossibus meis . Bonus ergo Deus qui nobis immittit unde diligentes eum, meritum sub conspectu eius inuenire possimus. Quem mittat ignem, ipse nos doceat: Ignem ueni mittere in terram, et quid uolo,  nisi ut accendatur ? Bonus ignis quem desiderat omnium Saluator accendi: cum presertim ipsum Deum legerimus ignem esse , qui nostra peccata consumat, intimisque pectoribus nostris sue diuine cupiditatem cognitionis infundat, atque ardeat in nobis cor nostrum, cum legimus diuinarum seriem Scripturarum; si forte aliquid quo aperiantur prophetice lectionis occulta, intellectu assumimus spiritali. Hoc igne Cleophas cor suum dicebat ardere, cum ipsi et socio eius Christus Scripturas aperiret . De hoc igne dixit Dominus in libro [b 1Kb] Ezechiel: Ecce proficiscar in Ierusalem, et exsufflabo in uos ignem ire mee; ut tabescatis a plumbo, et ferro, et reliquis materialibus . Profunda in uerbis usitatis  uidemus mysteria. Totum hoc spiritale. Quibus precibus emereamur ut ueniat 1131 Dei uerbum, intret in Ecclesiam, fiat ignis consumens; ut exurat fenum et stipulam, et quidquid est seculare, consumat: graue plumbum iniquitatis, quod in plerisque est, liquefiat igne diuino, et ferreus quidam peccati rigor superno mollescat incendio: meliorentur uasa  aurea et argentea; ut omnis sapientium sensus, omnis sermo prudentium, flagrantium passionum calore decoctus, incipiat esse pretiosior. Bonus ignis caritatis, quo corpus omne Ecclesie in mutuam adolescit gratiam. Bonus ignis dilectionis, quo unusquisque sanctus ad reuerentiam sui auctoris accenditur. Sed qui Deum diligit, non perfunctorie diligit: sed diligit legem eius, precepta custodit, iustificat cor suum, non dictorum sonora predicatione, sed studiosa imitatione factorum. Doceat igitur nos Deus quemadmodum a sanctis suis diligatur.

3.  Sic inquiens Propheta subiungit: Quomodo dilexi mandatum tuum, Domine: tota die meditatio mea est. Diligentis circa studium cognoscende Legis hec uox est, que instruit perfectionem  hominis, quam totus hic psalmus informat. Et quoniam maximum mandatum in Lege esse cognouit, ut diligamus Dominum Deum nostrum ex toto corde nostro, et ex tota anima nostra, sui imitatione nos quoque, quos erudire studet, uult esse perfectos, dicens: Quomodo dilexi mandatum tuum, Domine. Hoc ipso caritas crescit affectu, quod ipsum testem aduocat, cui munus dilectionis impenditur: nec speciem, sed plenitudinem caritatis tali conuentione testatur. Hac usus est Petrus: Tu scis, inquit, Domine, quia diligo te . Sed qui diligit Dominum, legem eius diligit, sicut Maria diligens Filium, omnia uerba eius in corde suo, materno conferebat affectu . Diligens te, feci uoluntatem tuam, scriptum est . Ideo commisit  et Christus Petro, ut pasceret gregem suum , et Domini faceret uoluntatem; quia caritatem eius agnouit. Qui enim diligit, ex uoluntate facit que sibi sunt imperata: qui timet, ex necessitate. Itaque Dominus operationes seruulorum suorum spontaneas probat potius, quam coactas. Ideo ex seruis liberos facit; ut magis uoluntatum nostrarum munera, quam necessitatum obsequia conferamus.

4. Non potest dicere Marcionista: Quomodo dilexi Legem tuam, qui Legem non suscipit. Non potest dicere Iudeus, qui Legem spiritalem ignorat: et litteram Legis nudam, non sensum Legis intellectumque meditatur. Solus ergo dicit Christianus,  qui multum iam Legis cognitione profecerit, qui non penam Legis pauido corde formidet: sed diuina mysteria ueri Hebrei, ueri sabbati, uere remissionis [c 1Kb] intrepido rimetur affectu. uere ergo diligit, qui sine tristitia, sine timore, uoluntario potius studio quam coacto precepta conseruat.

5.  Alius uersus: Super inimicos meos  [a 1Kb] intelligere me fecisti mandata tua; quia tu es. Cito probauit diuturne meditationis effectum, quando intellexit super inimicos suos Domini mandatum. Sed quos habet inimicos Propheta, qui aut sui 1132 populi uiros legitima debet caritate complecti, aut alienigenas euangelica predicatione inuitare ad Dei gratiam? Fere consortem nature sue diligunt: quomodo dilectionem conformis sui Propheta respueret? Esse igitur iustam aliquam causam oportet, qua ii quos significat, iure uideantur inimici. Ea que sit possumus inuestigare, si meminerimus quia alibi idem iste dixit: Et super inimicos tuos tabescebam, et iusto odio oderam illos . Istos ergo Euangelica auctoritate suos inimicos dicit esse, qui inimici sunt Dei. Nam si is qui non relinquit  parentes propter Dei nomen, non est Deo dignus: quanto magis qui diligit eius inimicos, acceptus Deo esse non poterit? Quos ergo inimicos habet? Si gentiles: [b 1Kb] quomodo, quos prophetico credituros spiritu preuidebat? Denique ut benedicant et ipsi Dominum, in superioribus adhortatus est . Et que magna laus super eos intelligere, qui metalla et saxa uenerando, similem rigorem stuporis attraxerint?

6. Quos igitur habet inimicos, nisi hereticos? Ipsi enim sunt impugnatores fidei, ueritatis inimici. Quos, nisi Iudeos? Ipsi enim grauiores inimici, qui ex amicis facti sunt inimici. Super eos intelligit, qui Legem spiritalem esse intelligit. Quid ergo prodest Lex, si finem Legis ignores, si mysterium nescias, si  sacramenta non noueris? Iudeis ex ouibus agnus occiditur pro celebritate paschali: nobis pro redemptione mundi unigenitus Dei, partus uirginis immolatur. Quid proficiunt Iudei, quod sanguine agni domos et postes suos illiniunt? Nihil utique; quoniam ligna his aut saxa prodesse non possunt. Nobis proficit omne mysterium, qui abhorrere credimus a gratia spiritali; ut habitationes nostras sanguine pecudis cruentemus, ora nostra cruore tingamus: sed corpora nostra [c 1Kb] sacramento crucis Dominice consecramus, et confessione mortis Domini nostri Iesu Christi sanctificamus oris alloquia. Corde enim creditur ad iustitiam: ore autem confessio fit ad salutem . Quid prodest quod Hebrei aurem seruuli pertendunt subula, et preputia sui circumcidunt  corporis? Non intelligunt penitus quid Lex diuina discernat. Signa sunt ista, non ueritas. Sed ille intelligit, qui cor suum spiritali circumcisione castificat; ut colluuiem omnem corporee labis emundet. Ille intelligit, qui subulam et aurem, mentis uigore transcendit, et illam animam quam pertransiuit gladius ad reuelanda cordis occulta, perpetue  premio libertatis attollit: uel examinandis sermonibus sollicite seruiens, quoscumque uirtutis sue aure susceperit, mysterio sanctificat spiritali. Azyma sibi Iudeus quotannis facere consueuit, et nescit se malitie esse fermentum. Sed qui intelligit quid sit uetus expurgare fermentum, ne totam massam corrumpat; ueterem hominem cum actibus suis expurgat, ut fiat noua conspersio ueritatis. Iudeo ista dicta sunt, et Christianus audiuit; quia dum aurem suam ille subula pertundit, audire non potuit: uulneratam aurem gerens, non Legis, sed stultitie sue subula 1133 cruentauit aurem suam. Ille audiendo que spiritaliter reuelantur, perforauit aurem suam ferro; maluit enim in ferrum quam in uerbum credere. Ideo seruit, ideo liber esse non meruit, ideo  nec completi temporis ei gratia suffragatur; quia plenitudinem temporis non recepit, quo Filius Dei missus est ad salutem, et uenit ad redemptionem, factus sub Lege, natus ex uirgine, uictor mortis, largitor resurrectionis. Manet ergo uulnus illi, cui Christus non surrexit. O uulnus quod sarciri non possit, nisi forte relinquat subulam, et sumat sibi [d 1Kb] gladium quem pro Christi nomine non refutet, uel quo corporalia a spiritalibus, umbram a ueritate distinguat: sumat Dei uerbum, gladium bis acutum, et ex illo diuino ore doceatur mandatum Domini, prescriptum Legis agnoscere, quod non temporalis habeat obseruantiam celebritatis, sed salutaria et sempiterna remedia succo gratie spiritalis infundat.

7. Tota ergo die in Lege meditare: non perfunctoria  tibi debet esse transcursio. Si agrum emere uelis, si mercari domum, prudentiorem adhibes, et quid iuris sit, diligenter consideras: et ne in aliquo forte fallaris, tibi ipse non credis. At nunc tu ipse emendus es tibi: de tuo pretio tractatur, considera quid sis, quod nomen habeas, quid acquiras tibi, non agrum, non pecuniam, non gemmarum monilia: sed Christum Iesum, cui nulla possunt pretia, nulla ornamenta conferri. Adhibe tibi consiliarios Moysen, Esaiam, Hieremiam, Petrum, Paulum, Ioannem, ipsum magnum consiliarium Iesum Dei Filium; ut acquiras Patrem. Cum his tractandum, cum his tota conferendum est tibi, tota meditandum die; sicut meditabatur Dauid, et hec erat illi sola meditatio. Non secularibus animus traducebatur illecebris, non pecuniaria  coaceruandi patrimonii cupiditate flagrabat: non proferendi limitis, excludendique finitimi anxius curarum estus studio meditationis intentum reflectebat affectum; quidquid poterat temporis dies habere, hoc totum sola sibi in Lege meditatio uindicabat.

8. Sed etiam hoc parum est diligenti, qui uelit ad beatitudinis gratiam peruenire. Beatus enim die ac  nocte meditatur in Lege. Angustior dies est meditatione doctrine. Non tantus dies in tempore, [a 1Kb] quantus meditator in Lege. Unde uide ne illud magis uideatur significare, quod ei qui in Lege meditatur, semper dies est, et lumen sine defectu, quod nulle tenebre noctis interpolent. Alioquin quomodo negligentiorem in processu operis declararet, quem diligentiorem in ipsis operis sui Propheta principiis esse uoluisset? In die ergo meditator Legis, et Euangelii predicator.

9. Et fortasse illi [b 1Kb] qui nouum non recipiunt Testamentum, in nocte legerunt, et ideo nescierunt neque intellexerunt. Unde Saluator, ne etiam nos legeremus in tenebris, admonet dicens ambulandum in die, quia non offendit qui in die ambulat ; 1134 uidet enim gratiam lucis. Qui autem ambulat in tenebris, scopulum offensionis incurrit.

10.  Sequitur: Super omnes docentes me intellexi; quia testimonia tua meditatio mea est. Doctrinam profitentur scribe Iudeorum; quia Legem et prophetas ipsi priores habere meruerunt. Sed illi profitentur docere, sed non docent. Ei autem populo qui ex gentibus credidit, competit dicere: Super omnes docentes me intellexi; quia illi non intellexerunt. Respondet Iudeus: Unde habuisti intelligere? Scriptum est: Interroga patrem tuum, et annuntiabit tibi: seniores, et dicent tibi . Ego sum Pater tuus, me interroga. Sed etsi interrogauero, non respondebitis mihi, dixit iehsu : [c 1Kb] et  ex illo respondere non possunt, et ex illo supra illos intelligo qui non intelligebam; quia testimonia didici, que ille non nouit. Didici: Qui sequitur me. . . . tollat crucem suam . Didici: Diligite inimicos uestros . Et ideo optat anathema esse Paulus pro fratribus genere, inimicis fide .

11. uideretur inconueniens esse uerecundie prophetali huiusmodi usurpatio; eo quod presumpserit dicere quod super omnes docentes intellexerit, cum uel Legem Moyses acceperit a Domino, et populo eius instituta tradiderit , Aaron, sacrificiorum omnium decurso ritu, sacerdotalem docuerit disciplinam , iehsu Naue significauerit quemadmodum circumcisio possit  iterari , Samuel unctionis prophetice pariter ac regie sacramenta monstrauerit . uideretur, inquam, incongrua presumptio, nisi premisisset superiora, quibus non immerito super docentes intellexisse se comprobaret.  Debuit hanc assumere confidentiam, qui docebatur, a Domino: et mandatum quod docebatur, Domini erat, et ipse Dominus qui docebat . Merito super omnes intellexit, quem docebat ipsa Sapientia. Unde et alibi ait: Beatus quem tu erudieris, Domine, et de lege tua docueris eum .

12. Ostendit igitur quod diuinum est homines docere non posse: et ideo qui docere presumunt, nesciunt; sed agnoscit discipulus qui docetur. [d 1Kb] In quo preter donum scientie quod de Spiritu sancto fuerat consecutus: moralis quoque suauis locus est, quod multi docentes sunt qui quod non intelligunt, docere se dicunt: et plurimi sunt discipuli qui studio suo assequuntur et industria quod non didicerunt a magistris. Denique ante nos quidam interesse dixit inter  docentes atque doctores; fortasse hoc arbitratus quia doctores sunt aliorum iudicio ad hoc munus electi: docentes autem qui propria usurpatione hoc sibi munus assumpserint. Sed cedant necesse est ei doctores quoque, quem testimoniorum meditatione celestium doctrina Dei docentis imbuerit.

13.  Sequitur: Super seniores intellexi; quia precepta tua exquisiui. Nec hoc quidem difficile, ut is quem Dominus docuerit, super seniores intelligat; [e 1Kb] siquidem Dei gratia ad doctrinam et maturitatem 1135 etatis progrediatur senilis. Cum enim etas senectutis uita immaculata sit, utique doctrina uite immaculate senilem prestat etatem . Denique excusanti Hieremie quod iuuenis esset, responsum est: Noli dicere: iuuenis sum ; eo quod non estimaretur iuuenis definitione diuina, qui canam haberet prudentiam, que sanctificationis celestis gratia reluceret.

14. uerumtamen non mihi uidetur se ipsum laudare Propheta, et preferre senioribus, cum legerit: Non te pretereat narratio seniorum: et ipsi enim didicerunt a Patribus . Nam et alibi dixit Sirach Sapientia: Ubi sunt senes, non multum loquaris . Sed nouit quibus se preferat senioribus, inueteratis scilicet in peccato, et ueterno impietatis, atque senio perfidie delirantibus. Isti sunt seniores plebis de quibus dictum est qui Dominum Iesum Pilato presidi tradiderunt: Conuenerunt enim sacerdotes, et scribe, et seniores, ut ait Marcus . Et iterum: Fecerunt sacerdotes  concilium cum senioribus; ut eum traderent . Et aduersum apostolos in Actibus eorum, quod seniores Isrel conuenerint, Petrus sanctus, et Lucas Euangelista testantur . Non ergo senili derogauit etati: sed uoce populi senioris  indocibilem Dei uetustum illum dierum Iudeorum fore populum prophetauit, qui quod in iuuentute sua non acquisierat, et in senectute inuenire non potuit. Namque a principio frequentibus Dominum exasperauit offensis. Cuius igitur gratiam cum esset iuuenis, non potuerat emereri, huius aduentum senex non meruit agnoscere, donum tenere non potuit. [a 1Kb] Sensus autem in canitie, indicium senectutis in sensu est, et ueterani consilii scientia intellectus maturitate, non uite longeuitate prefertur.

15. Exquiramus ergo mandata Dei; ut super seniores intelligamus. Fugiamus uiam lubricam peccatorum; ut possimus precepta custodire celestia. Hoc enim declarant sequentia. Super seniores intellexit Iacob iunior frater; quia cum senior frater  Esau prerogatiuam sibi benedictionis priuilegio etatis exposcit, reliquit epulas mitiores, dum querit agrestes . Profecto illo in uenationem, iunior frater uestimenta eius accepit, et mihi tradidit populo nationum, materno usus consilio . Illam ergo sapientie stolam quam habuit antea populus Iudeorum, induit me Rebecca. Stola eius bona Lex et prophete. Hac stola ille populus est nudatus, nos induti sumus. Induit nos mater illa Hierusalem, que in celo est. Accedimus ergo ad Patrem, offerimus illi epulas mitiores, patientie cibos, misericordie lenitatem, intellectus suauitatem. Accipio benedictionem, preripio fratri seniori gratiam spiritalem. uenit ille, irascitur: non inuenit quod accipiat. Mater occurrit, et pio nos  hortatu informat. Residet penes me stola illa bonis intexta mandatis.

16.  Ab omni, inquit, uia maligna prohibui pedes meos; 1136 ut custodiam uerba tua. uere dignus qui super seniores intelligeret; quandoquidem diuino est honoratus spiritu, ut seniores doceret non solum intellectus ueritatem, uerumetiam peccati fugam, culpeque cautelam. Itaque cum fragilitas humana prona sit, ut ad imum affectibus, [b 1Kb] et currente uestigio feratur in uitium, docet quemadmodum uie istius lubricum et itineris huius anfractus uiantem implicare non possit. Prohibui, inquit, pedes meos a maligna uia, hoc est, ab istius seculi uanitate; quia seculum in maligno positum est. Dubium quidquid est, et ancipitis [c 1Kb] effectus, hoc malignum est; ut lux dubia, maligna dicitur: ita malignum est quidquid admiscet malitie tenebras ueritati. Reuoca  ergo ab istius mundi lubrico pedes animi tui, et mentis  incessum. Prohibe, inquam, resiste cupiditatibus, obsiste motibus qui uidentur irruere, sicut bestie atque iumenta; ut teneros fructus, et noua ruris huius nostri culta depascant.

17. Prohibui, inquit, pedes meos. Non utique corporis pedes prohibent, qui mentis pie plerumque obsequuntur arbitrio. Neque enim prohibendi sunt, cum prodeunt ad Dei templum, uidue opem ferre festinant, impium preuenire, supplantare aliquem fraudulentum. Alius igitur est pes qui iure prohibetur. Quis ille sit, ipse Propheta nos doceat: Non ueniat, inquit, mihi pes superbie . Est etiam pes iniquitatis, qui cito labitur, et stare non potest, sicut pes perfidorum est, de quibus scriptum est: Ibi ceciderunt omnes qui operantur iniquitatem,  expulsi sunt, nec potuerunt stare . Prohibe ergo pedes tuos, ne cadas; sunt enim non solum criminum, sed etiam infirmitatis pedes. Et uidendum ne cadas. Et uidearis tibi forsitan bene stare: sed dicit tibi Paulus: Et tu qui stas, uide ne cadas . Diligenter attende uiam tuam, ut audias: Tu autem hic sta mecum. Stans enim cum Deo, lapsum timere non poteris. Stans cum Deo poteris dicere: Eruit. . . . pedes meos a lapsu : sed ita eruit Dominus pedes tuos ab omni lapsu, si cognouerit quod tu prohibeas pedes tuos a lapsu. Ideo hoc meruit Dauid, ut Deus a lapsu pedes eius erueret; quoniam pedes suos ipse prohibebat, ne precipiti atque incauto peccatorum laberentur uestigio: unde et potuit uerba custodire diuina. Non  enim custodire quis poterit, nisi potuerit prius stare. Cum autem custodierit, ipsi incipit Dei uerbum ferre custodiam. Prohibitos pedes suos a uia maligna bene dicit, qui Christum uiam esse nouit.

18.  A iudiciis tuis non declinaui; quoniam tu legem posuisti mihi. Exposuit quid esset a uia maligna prohibere pedem; a iudiciis utique non declinare diuinis, et firmum atque immobile perseuerantis innocentie tenere uestigium, non deflectere gradum, nec de curriculo auertere discipline, sed semitis non solum ueteris in Sina, sed 1137 etiam noue Legis insistere secundum Euangelii claritatem.

19. Est etiam Euangelii lex, de qua dicit in superioribus hic propheta: Constitue, Domine, legislatorem super eos: sciant gentes quoniam homines sunt . Aduentum utique Domini intelligimus  [d 1Kb] prophetari, et uocationem gentium que ante in lutum quoddam corporis huius uidebantur infixe, uoluptati  corruptionis sue tamquam feci, et libidini inherentes; quia Dominum nescierunt. Et ideo iratus: Auertantur, inquit, peccatores in infernum ; ut non uiderent descendentem et ascendentem animam Domini Iesu, et conuerterentur ad Dominum, qui conuerti cum uiuerent, noluerunt. Sed de illis dicit gentibus, que obliuiscuntur Dominum .

20. Scierunt ergo et obliti sunt: tamen prophetica benignitate orat, ut exsurgat Dominus, non preualeat homo; ut cogitationes terrene, et motus omnes feruentes huius corporis conquiescant. Iudicentur gentes; quoniam tunc cognoscitur Dominus, cum timentium conuertitur affectus, grauis terrore iudicii: Et discant gentes quoniam homines sunt, luti corruptione  resolubiles, et limo durescente formati: quod ante qui Legem non acceperant, nesciebant . Unde Propheta quasi et ipse turbatus terrene fragilitatis contemplatione, ait: Ut quid, Domine, discessisti longe ? Bene timet, qui hominem se esse cognoscit: sed quia plus timet nobis, qui sumus ex gentibus peccatores, precatur ne longe fiat a suis gentibus; ut qui longe eramus, incipiamus esse propiores, et sciamus quia homines sumus, ad imaginem scilicet et similitudinem Dei facti, [a 1Kb] quibus per uirginis partum etiam Christus conformis est factus. Recte ergo et ad infirmitatem accipitur, et ad gratiam: Sciant gentes quoniam homines sunt: altero per commune quoddam atque carnale consortium bestiarum: altero per imaginem Dei, et carnis  Dominice sacramentum dignitas esse cepit, que ignobilitas uidebatur.

21. Merito ergo non declinauit a iudiciis Dei populus nationum, qui potest dicere: Quoniam tu legem posuisti mihi. Non per Moysen, non per prophetas, sed ipse per te, Iesu, legem posuisti mihi, hoc est, Euangelium. Ideo non declinaui a uia; quia te aspexi, te cognoui, tua itinera secutus ueram cognoui uiam.

22.  Itaque predicationem audiens Euangelii quam propheticus spiritus precinebat, ait: Quam dulcia faucibus meis uerba tua, super mel et fauum ori meo! Et bene dulcia, quibus predicatur remissio peccatorum, uite perennitas, resurrectio etiam defunctorum, que perpetue mortis et acerbe  amaritudinem temperarunt. Per hec mortem cepimus non timere, qui cepimus dicere: Ubi est, mors, uictoria tua ? Et bene faucibus dulcia; eo quod intimis infusa uisceribus gratia spiritalis sit.

23. Super mel et fauum, inquit, ori meo dulcia. Et ideo quia dulcia nobis uerba tua esse ceperunt, dicis ad Ecclesiam: Fauum distillant labia tua, Sponsa . Quid sit fauus, doce nos, Salomon? Tu 1138 enim dixisti: Faui mellis, sermones boni  . Et uere bonus fauus, quem manducat Ecclesia, multorum prophetarum uelut apum spiritali ubertate congesta mella redolentem. Hoc est mel de quo ait: Manducaui panem meum cum melle meo: bibi uinum meum cum lacte meo . Mysticus sermo celestium Scripturarum sicut panis est, qui confirmat cor hominis, uelut fortior cibus uerbi. Suasorius autem ethicus, dulcis, et mollior; eo quod ethica predicatione mentis interna [b 1Kb] mulcentur: amara febribus, id est, penitentia delictorum, miti corda sermone dulcescunt. Stillant mel labia predicantis, quando collisa duris casibus uel ruinis, lapse anime membra refouentur.

24. Est etiam uis feruentior uerbi, sicut uini. Est etiam in lactis specie sermo lucidior. Edite, inquit,  proximi mei, et bibite, et inebriamini  Bona ebrietas, que ad meliora atque iucunda facit quemdam mentis excessum; ut immemor sollicitudinum animus noster uino iucunditatis hilaretur. Bona mense spiritalis ebrietas. Denique: Poculum inebrians quam preclarum est ! Sed et alibi habes: Riuos eius inebria, multiplica generationes eius ; eo quod ebrietas terre cum infusa fuerit imbre celesti, suscitare semina, fructus multiplicare consueuerit. Itaque uerbum Dei quod sicut pluuia descendit de celo, ubi uenas terre nostre, uel anime ac mentis inebriauit predicatione diuina, excitauit uirtutum studia diuersarum, fructusque fidei et caste deuotionis adoleuit; meritoque ei dicitur: uisitasti terram, et inebriasti eam  . Susceptione etenim corporis uisitauit, ut sanaret infirmos: inebriauit gratia spiritali, ut anxios iucunditate mulceret.

25. Recte ergo Sponse dicitur: Fauum distillant labia tua, Sponsa: mel et lac sub lingua tua . Os enim iusti distillat sapientiam: de ore iusti suauitatis et misericordie mella procedunt: in ore iusti nullus dolus, nulla fallacia, nulla est amaritudo peccati. Audit Ecclesia uerba iusti, audit plebs Dei precepta sapientis, delectatur alloquii suauitate, moralis disputationis iucunditate mulcetur, dicens: Quam dulcia faucibus meis uerba tua, super mel et fauum ori meo! quia mel apum ad horam delectat, sed cito sapor eius euanescit, et plerumque uiscera uitiosa leduntur; uerborum autem moralium  etsi pungunt mella, non ledunt. Cognosce tamen cui illa credantur; scriptum est enim: In aurem insipientis nichil dicas; ne quando irrideat prudentes sermones tuos . Euomet enim, et reiiciet sermonem tuum stultus, qui eius non potest sentire suauitatem.

26.  Sequitur: A mandatis tuis intellexi: propter hoc odio habui omnem uiam iniquitatis. Consequens huic uersiculo est: Concupiscens sapientiam,  serua mandata . Sed nemo potest seruare, nisi qui intelligit. Denique redduntur quotidie omnia uerba Legis a quibusdam senioribus Iudeorum, et nemo eorum potest custodire mandatum. Neque enim arborem dixerim custodire fecunditatem nature, que luxuriat in foliis, uanescit in fructu: nec terram illam dixerim custodire fructus suos, que filicem inuisam parit 1139 agricolis, edere frumenta non soleat: nec pastor custodire uidetur pecus, qui eligere pabula profutura non nouerit, lupos cauere, canibus uallare ouilia sua, nesciat potum, cum opus sit, ministrare. Nam producere tantummodo sine ulla cura mutum pecus, tantumdem est quantum Scripturas legere tantum populum Iudeorum. Ubi sint spiritalis pascua sacramenti, ubi  littera occidat, ubi intelligibiles incursent lupi, ubi sit requies refectionis, ubi spes resurrectionis, qui sint canes qui pro gregis possint latrare custodia, populus et ipso grege magis mutus ignorat.

27. Itaque si dicat: Mandata custodio; respondetur ei: Tu uero odisti disciplinam, et proiecisti sermones meos post te. Si uidebas furem, simul currebas cum eo, et cum adulteris portionem tuam ponebas. Os tuum abundauit nequitia, et lingua tua concinnabat dolos. Sedens aduersus fratrem tuum detrahebas . Non est hoc custodire mandata, sed preuaricari: statutis facere contraria, non est intelligere, sed ignorare. Quomodo possunt uerba Dei dulcia esse in faucibus tuis, in quibus est amaritudo nequitie? Quomodo mel et lac sub lingua tua? cum  dolum lingua tua componat: ut aliud pectore concipias, aliud forensi sermone pretendas, ut decipias incautum: cum tihi Petrus apostolus dicat, ut deponas omnem malitiam, et fucum simulationis abiicias, dicens: Sicut nunc geniti infantes, rationabiles, et sine dolo, lac concupiscite . Ostendit enim nobis quid sit mel et lac habere sub lingua; ut non maledicere maledicentibus, sed benedictionem referre nouerimus: nesciamus odisse nisi uiam iniquitatis; ut facere quod exsecramur, reluctanti caueamus affectu. Ideo Paulus cauebat in carne sua malum; quia oderat . Ideo Ioannes monet in epistola sua ne diligamus seculum: Quia omne quod in seculo est, concupiscentia est carnis, et concupiscentia oculorum, et iactantia uite .

 28. Est ergo in nobis ut et bene aliquid oderimus, et bene aliquid diligamus. Sicut enim bene [a 1Kb] amare possumus seruos Dei, et bene diligere possumus inimicos nostros secundum uerbum Domini : ita bene odisse possumus inimicos Dei, odisse iniquitatem, odisse perfidiam, odisse turpitudines, odisse mundi istius uanitates. Odio igitur esse debent que  seculi sunt; ne securis affectibus et otiosis blanditer conciliatricula uoluptatis irrepat illecebra. Facile capit oculos petulantis forma meretricis, nisi eos odia premant iusta, et impuritatem indignatus auertat affectus. Inflat plerumque homines, et [b 1Kb] tumido resupinat fastidio nobilitatis iactantia, et rerum affluentia secularium; nisi pudeat in te aliena magis, quam propria laudari. Christus cum diues esset, pauper factus est: in paupere, non in diuite te redemit. Confitentibus Dei filium imperabat tacere; ut operibus magis quam sermonibus Deus agnosceretur; et tu nobilem te dicis, qui es factus e terra? Dauid rex dicit: Memento, Domine, quia puluis sumus : 1140 et tu in hoc caduco atque limoso genere gloriaris, et diuitem te putas,  qui cras potes esse mendicus; cum uita tua non in abundantia tua, sed in Dei sit misericordia? Cui honor, gloria, laus, perpetuitas a seculis, et nunc, et semper, et in omnia secula seculorum. Amen.



SERMO QUARTUS DECIMUS. [Figure: [Hebrew Text] 2Kb] Nun.

1. Nun littera hebrea est quarta decima cuius interpretatio est, Unicus: uel in alia interpretatione: Pascua eorum. Ecce ipse Hebreorum littere testificantur Dominum Iesum esse unicum Patris Filium, uerbum Dei. Denique primo statim uersu Dauid de unico Filio Dei dicit: Lucerna pedibus meis uerbum tuum, et lumen semitis meis. Unde intelligimus ideo per litteras Hebreorum psalmum hunc esse digestum;  ut homo noster tamquam paruulus, et ab infantia per litterarum elementa formatus, quibus etas puerilis assueuit, usque ad maturitatem uirtutis excrescat. Littere autem singule uelut tituli sunt eorum uersuum, qui sub iisdem litteris ascribuntur, seriem et continentiam declarantes, sicut hic unicum significat littera, et de unigenito Dei Filio, atque eius eterni luminis claritate psalmi huius portio prophetat.

2. Nec sane ab ista abhorret etiam illa in alio reperta codice littere huius [c 1Kb] interpretatio. Que sunt enim pascua nostra, hoc est, fidelium, nisi Christus? In cuius pascuis se locatum Propheta letatus est, dicens: In loco pascue ibi me collocauit . Ipse enim nos pascit, et reficit. Bona pascua diuina  sacramenta sunt. Carpis illic nouum florem, qui bonum odorem dedit resurrectionis. Carpis lilium, hoc est, splendorem eternitatis. Carpis [d 1Kb] rosam, hoc est, Dominici corporis sanguinem. Bona etiam pascua libri sunt Scripturarum celestium, in quibus quotidiana lectione pascimur, in quibus recreamur ac reficimur; cum ea que scripta sunt,  degustamus, uel summo ore libata frequentius ruminamus. His pascuis grex Domini saginatur.

3. [a 1Kb] Bona etiam Christi pascua, qui pascit in liliis, in splendore sanctorum: bona pascua etiam montes conuallium. Nam et in his pascitur Christus, sicut capreolus, aut hinnulus ceruorum. Montes sunt conuallium, sicut luminaria istius mundi sedula humilitate fulgentes, qui uirtutum diuersarum prestant cacumine, et supra mundum meritis suis eminent. Isti sunt de quibus dicitur: De hoc mundo non sunt, sicut et ego non sum de hoc mundo ; quia supra mundum sunt qui Christum sequuntur. Conuallis autem mundus est: ideoque disposuit in conualle fletus; eo quod in hoc mundo fletus sint lacrymeque. Et prouidens Dominus disposuit in hoc  mundo Testamentum suum; ut magis hic fleamus peccata nostra, quam flenda seruemus.

1141 4. Pascua nostra etiam isti uersiculi sunt, de quibus hodie tractaturi sumus, in [b 1Kb] quibus Dauid dicit: Pascebam oues patris mei, ostendens ueram lucernam, docens humilitatem . In pascuis talibus uerus Dauid, uerus humilis, et manu fortis, qui non rapinam arbitratus est esse se equalem Deo, sed semetipsum exinaniuit; et homo natus per uirginis partum humiliauit se usque ad mortem, oues Patris sui diuina predicatione pascebat; cum secundum Scripturas suum probaret aduentum , cum quinque panibus et duobus piscibus hominum millia multa saturaret. 

5.  Hec ergo nostra sunt pascua,  hec eorum qui possunt dicere: Quam dulcia faucibus meis uerba tua ! Hec eorum pascua, qui dicunt: Lucerna pedibus meis uerbum tuum, Domine. Pascitur enim os nostrum uerbo, cum loquimur mandata Dei uerbi. Pascitur et oculus noster interior lucerne spiritalis lumine, que nobis in hac mundi nocte prelucet; ne sicut in tenebris ambulantes, incertis titubemus uestigiis, et uiam ueram inuenire nequeamus. Intelligibilis igitur pedum gressus, intelligibilis et lucerna; quia uerbum Dei lucerna est. Nonne hoc in principio erat uerbum apud Deum: quomodo ergo lucerna est? Nonne hoc erat uerum lumen, quod illuminat omnem hominem uenientem in hunc mundum: quomodo ergo lucerna dicitur? Esaias clamat: Populus qui sedebat in tenebris, lucem uidit magnam : quomodo  hic dicitur lucerna?

6. Sed uideamus ne forte idem uerbum Dei aliis magna lux sit, aliis lucerna. Mihi lucerna, angelis lux est. Petro lux erat, quando astitit ei angelus in carcere, et lumen circumfulsit eum . Paulo lux erat, quando euntem ad persequendum populum Christianum circumfulsit eum lux de celo,  et audiuit dicentem sibi: Saule, Saule, quid me persequeris ? Et magna quidem lux. Denique lucerne Pauli lumen euanuit, ubi diuine splendor lucis emicuit.

7. Et uere lucerna est mihi Christus, quando isto nostro ore recensetur. Lucet in limo, fulget in uase fictili thesaurus ille, quem habemus in uasis [c 1Kb] fictilibus. Mitte oleum, ne deficiat tibi; quia lumen lucerne est oleum, non oleum terrestre, sed illud oleum misericordie celestis et gratie, quo ungebantur prophete. Oleum tuum humilitas est, quo ceruicis nostre dura mollescunt: oleum tuum misericordia tua est, quo etiam collisa scopulis peccatorum fouentur corpora. Hoc oleum uulnerato illi a latronibus, descendenti ex Hierusalem Euangelicus  ille Samaritanus infudit, qui uidens eum, misericordia motus est, et alligauit uulnera eius, infundens oleum et uinum. . Hoc oleum sanat egrotos; misericordia enim a peccato liberat. Hoc oleum lucet in tenebris, si opera nostra luceant coram hominibus. Hoc oleum lucet in Ecclesie solemnitatibus. Denique quibus oleum non defuit, nec lumen fidei defecit; sed cum lampadibus in locum nuptiarum introire meruerunt: que autem in uasis suis oleum non 1142 tulerunt, hoc est, non habuerunt fidem, non prudentiam, non misericordiam, anime in hoc constitute corpore, merito infidelitatis excluse sunt . Ideo et tu habeto semper lucernam ardentem, uel lucentem facem. Si enim neque lucerna, neque lampas tua luceat, stulta uirgo diceris,  nec introibis in thalamum Sponsi tui superioris: sed remanebis in tenebris cecitatis, quasi qui oderis lucem; ne opera tua flagitiosa prodantur: Omnis enim qui male agit, odit lucem. . Habeto fidem, habeto prudentiam, ut semper habeas in uasis tuis oleum misericordie, deuotionis gratiam; quia prudentes acceperunt oleum in uasis suis cum lampadibus suis. Ungite, o homines, lampades uestras: cum ieiunatis ungite caput uestrum. Infundamus mentibus nostris oleum; ut corpus nostrum lucidum sit. Luceat tibi semper lucerna uerbum Dei: luceat et lucerna corporis tui oculus tuus. Conscientia tua lucens, bene in hoc corpore lucerne lux est; quia ipsa est oculus tuus. Sit purus oculus tuus. Si conscientia tua munda sit, munda est caro tua: si autem tenebrosa est conscientia tua, etiam  corpus tuum conscientie tue nocte tenebrosum est. Lucerne ergo et nos sumus toto operti corpore, uix aliquid exiguum habentes unde lucere possimus.

8. Denique et Ioannes lucerna erat, sicut dixit Dominus de eo: Ille erat lucerna ardens, et illuminans . Bona lucerna, que lumen accipiebat a Christo; ut lucere posset in hoc seculo:  merito ardens, merito illuminans; quia erat nuntius Christi, illuminans predicatione fidei pectora singulorum. Sed et istis lucernis dedit, ut lux mundi essent, dicens ad apostolos: uos estis lux mundi . Ergo si gloria sanctorum nunc sicut lucerna, nunc sicut lux mundi fulgebat in hoc seculo, quid dicimus de uerbo Dei, quod et lucerna est pedibus meis?

9. Et fortasse ubi non sunt tenebre, non est lucerna uerbum Dei, sed supra lucernam; quia lux est. Tenebre iis non sunt qui uident lucem. Denique, tunc iusti fulgebunt sicut sol in regno patris sui . Et fortasse secundum Legem lucerna est uerbum Dei, secundum Euangelium lux magna est. Iudeis lucerna est, et lucerna sub modio.  Lucet Lex, sed non uidetur; quia operta eorum doctrina est et [a 1Kb] cogitatione uitiorum, et cecitate perfidie: populo autem ex nationibus lux est. Denique, populo qui sedebat in regione umbre mortis, lux orta est eis . Aperi igitur fenestras tuas; ut splendor tibi magne lucis intreat. Paratum fac candelabrum tuum; ut lux tua non operiatur integumento corporis tui, et mensura terrene huius fragilitatis: sed supra mensuram corporee infirmitatis anime tue uirtute prefulgeas. [b 1Kb] Aut si ad mensuram teneris, uide ne super efficiant ipse mensure, ne supereffluant: sed bonis seminibus sint contente. Non sit otiosus sermo tuus, non ferietur et uacet uerbum tuum; ne fiat lucerna sub modio. Potens est Deus qui super candelabrum constituat lucernam  tuam; ut luceat omnibus qui in domo sunt, 1143 ut qui ingrediuntur lumen uideant. Candelabrum principale nostrum est. Pone sermonem in principali tuo, et omnibus luceat qui ingrediuntur in Ecclesiam. Accipe et aliud candelabrum. Considera os tuum, considera et sermonem tuum. Nonne os tuum candelabrum est, et uerbum tuum lucerna est, cum de ore tuo profertur? Hec lucerna semper tibi luceat, hoc est, uerbum tuum luceat, et numquam exstinguatur.

10. Queris ut doceam quomodo non possit exstingui? Scriptum est: Lumen iusti semper inexstinguibile est: lumen autem impiorum exstinguetur. . Hoc lumen erat lucerne, que lucebat in tabernaculo Testimonii, et hodie que lucet in Ecclesia,  uir sapiens. Hic est oculus Ecclesie, qui non  dicit manibus, hoc est, [c 1Kb] operantibus, sed non acutis ad intelligendum: Non estis mihi necessarii. Ergo super candelabrum lucebat, qui dicebat: Nostra autem conuersatio in celis est. . Nam et Dauid tota mente iam conuersabatur in celo, et adhuc tamen dicebat: Lucerna pedibus meis uerbum tuum. Aut fortasse quasi bonus magister mihi preire cupiebat; ut lumen sequi discerem, et illius pedibus ambularem. Ostendit ergo mihi [d 1Kb] hanc lucernam sequi discere in istius ignorantie, in istius operimenti corporei tenebris constituto; ut Christum sequens, nullum lapidem offensionis incurram. Errabat Petrus in tenebris ignorantie, negabat Christum esse moriturum; quia adhuc non uidebat moriturum et resurrecturum esse pro nobis. Conuersus ad eum  Dominus ait: uade retro post me . Ostendit illi lucernam quam deberet sequi, post me, dicens. Secutus uerbum Dei confirmatus est: postea cepit inherere Christo, timens ne iterum aliquo laberetur errore. Nonne et ipse qui dicebat: Lucerna pedibus meis uerbum tuum, ad hanc lucernam festinauit, cum diceret in mari: Domine . . . . iube me uenire ad te super aquam ? sed quia non sequebatur lucernam, motus est, atque titubauit, [e 1Kb] nature uehementioris mole turbatus.

11. Sequamur ergo lucernam hanc: et sicut in nocte ambulemus ad lumen. Multe fouee, multi scopuli in istius seculi caligine non uidentur. Prefer tibi lucernam quam Propheta monstrauit: uide quo debeas transferre uestigium, contuere ubi pedem ponere  mentis interne: per singulos cura sit gressus: nulli credas tuum, nisi preeunte lucerne istius luce, processum. Nam ubi putas quod luceat, gurges est; uidetur lucere sed polluit; et ubi putas solidum esse uel siccum, ibi lubricum est. Sed et si lucerna [f 1Kb] tibi, iter longius sit. Sit ergo fides tibi itineris tui preuia, sit tibi iter Scriptura diuina. Bonus est celestis ductus eloquii. Ex hac lucerna accende et tu lucernam; ut luceat interior oculus tuus, qui lucerna est tui corporis. Multas habes lucernas, accende omnes, quia dictum est tibi: Sint lumbi uestri precincti, et lucerne uestre ardentes . Quia multe sunt tenebre, multe sunt lucerne necessarie; ut meritorum nostrorum in tantis tenebris lumen eluceat. Istas 1144 lucernas Lex significauit semper lucere debere  in tabernaculo Testimonii, non illas quas Iudei  accendunt quotidie . Ille sub umbra lucent, et exstinguuntur quotidie; quia quod faciunt, non uident: quod legunt, nesciunt, accipientes secundum litteram quod precipitur secundum spiritum. Tabernaculum enim Testimonii corpus hoc nostrum est, in quo Christus aduenit, per amplius et perfectius tabernaculum, sicut scriptum est; ; ut per sanguinem suum intraret in sancta, et conscientiam nostram ab omni opere mortuorum et labe mundaret; quo in corporibus nostris, que suorum testimonio et qualitate factorum cogitationum nostrarum abscondita et occulta testantur, lucernarum modo luceat nostrarum lux clara uirtutum. Iste sunt lucerne ardentes, que die ac nocte in templo Dei lucent. Si templum Dei in corpore  tuo seruas, si membra tua membra sunt Christi, lucent uirtutes tue, quas nullus exstinguit, nisi eas tuum crimen exstinxerit. Hoc lumine caste mentis et pie deuotionis solemnitatis nostre festa resplendeant.

12. Luceat ergo semper lucerna tua. Arguit Christus etiam eos qui utuntur lucerna; si non semper utantur, dicens: Sint lumbi uestri precincti, et lucerne ardentes . Non ad horam exsultemus in lumine. Ad horam exsultat, qui audit uerbum in Ecclesia et gaudet: egressus autem obliuiscitur quod audiuit, et negligit. Iste est qui sine lucerna in domo sua ambulat; ideoque in tenebris ambulat, qui opera tenebrarum facit, in comessationibus et ebrietatibus, in cubilibus et impudicitiis, in contentionibus et emulationibus, indutus uestimenta diaboli,  non Christum. Hec fiunt quando uerbi lucerna non lucet. Numquam ergo negligamus uerbum Domini ex quo nobis omnium origo uirtutum est, uniuersorumque operum quidam processus. Si membra corporis nostri sine luce operari recte non queunt , quanto magis ad uerbi lumen dirigenda sunt anime nostre uestigia, atque mentis incessus! Sunt et manus anime que bene tangunt, ut tetigit Thomas Dominice resurrectionis indicia , si uerbi presentis nobis lumen luceat. Hec lucerna accensa sit in omni uerbo, in omni opere. Ad hanc lucernam gressus noster forensis internusque moueatur.

13. Sed iam progrediamur ad cetera, et fiat pedibus meis lucerna uerbum Dei, et semitis meis lux.  Pedibus lucerna satis est ad ambulandum, semitis non est satis ad illuminandum: idem uerbum tamen et pedibus lucerna est, et semitis lux est; quia idem unigenitus Dei filius et delinquentibus aduocatus, et remunerator est fortibus, peccatorum remissor, premiorum largitor.

14.  Itaque cui lucerna fuerit uerbum Dei, huic quocumque pergit, lucent semite, sicut lucebant sancto Dauid; et ideo quasi in lumine ambulans dicit: Iuraui, et statui custodire iudicia iustitie tue.  Humiliatus sum usquequaque. uox ambulantis in lumine est cum auctoritate dicere: Iuraui, 1145 et statui. Qui enim statuit, non mouetur, non metuit ne cadat, quia plus est statuere, quam stare. Stat igitur Dauid mentis statione fundatus, nec timet ne in his mundi huius tenebris possit errare; si enim metueret, non iuraret: si trepidaret, utrum diuina posset custodire iudicia, non cum iurisiurandi statueret sacramento. Nemo bene iurat, nisi qui potest scire quod iurat. Iurare igitur, indicium scientie, testimonium conscientie est. Et bene iurat, qui ad lucernam uerbi pedes suos dirigit, qui lucem in semitis suis cernit. Lux tibi preeat, si iurare disponis, id est, cognitio ueritatis precedat; ut uinculum sacramenti tibi non possit nocere. Ubi religio sanctior, ibi fides  ueritatis est plenior. Denique ideo Dominus, qui uenit docere paruulos, imbuere nouos, [a 1Kb] firmare perfectos, ait in Euangelio: Non iurandum omnino ; quia infirmis loquebatur. Denique non ad solos apostolos loquebatur, sed ad turbas; uoluit enim te non iurare, ne periures. Et addidit non iurare omnino neque per celum, neque per terram, neque per Hierosolymam, neque per caput tuum , per hec uidelicet que subiecta non sunt tue potestati. Iurauit Dominus, nec penitebit eum . Iuret ergo ille quem sacramenti sui penitere non poterit. Et quid iurauit Dominus? Quia Christus in eternum sacerdos est . Numquid incertum, numquid impossibile erat quod iurauit Dominus? Numquid poterat esse mutabile?  Noli ergo usurpare exemplum sacramenti, qui implendi sacramenti non habes potestatem.

15. Quid igitur iurauit Dauid? Custodire iudicia iustitie Domini. In nullo uidelicet iam perfectum, iam instructum diuine iustitie mouebant iudicia. Quanti mouentur, cum uident iustum aliquem orbatum liberis, dispendiisque frequentibus ad ultime egestatis deductum necessitatem, ut ipsa alimentorum subsidia habere non possit: fractum egritudine graui, et perpetua debilitate uexatum, ut obire nequeat communis officia nature? Sed qui firmus est, non mouetur, et is magis intelligit iustitiam Dei predicandam; quia corripit Dominus quem diligit. Numquid non frequentius corripitur filius, quam seruulus? Iniusta ergo pietas patris, magis quam domini seueritas?  Asperioribus exercet pater filium, quam dominus uernaculum. Sed dura patris non estimantur impertita flagella; quia uult filium meliorem esse, quam seruulum. [b 1Kb] Eruditio ergo plena iustitie est.

16. Orbatus est sanctus Iob liberis suis, in quos Dominus potestatem diabolo dedit. Numquid iniquus Deus? Absit: immo iustus; quia probaturus iustum suum, per huiusmodi exercitia in quibus eius est [c 1Kb] probata patientia, magis dignum qui probaretur, effecit. Quo enim clarius meritum coronati, hoc uberior  iustitia coronantis. Nudatus est facultatibus cum diues esset, et hec Deo subiit permittente dispendia. Non erant pecunie iam damna, sed uite; cum deesset alimonia, ademptis omnibus. Quis accuset iustitiam Dei; cum Iob si non omnem amisisset pecuniam, non tantam inuenisset gratiam? Athletam suum nudum ungere uoluit Deus [a 1Kb] oleo penitentie; ut et 1146 subeundo faceret certamini fortiorem, et emerendo premio digniorem. Perfusus totum corpus uulnere graui, sedebat in stercore, radens saniem seuis ulcerum uibicibus defluentem: et hoc permissu Domini diabolus intulerat iusto uiro. uideretur uicisse sibi diabolus, nisi accepta, quam poposcerat, potestate esset etiam ipse superatus. Quid igitur fuit illa tentatio, quid inopia facultatum, destitutio filiorum,  tolerantia uulnerum, nisi exercitium fidei, insigne patientie, eruditio gloriosa uirtutis, confessio plena uictorie; ut qui ante contradicentem habebat diabolum, postea non haberet? Nemo ergo dura putet esse que iusta sunt. Non uidebantur dura ei, qui poterat dicere: Nudus natus sum, nudus exibo: Dominus dedit, Dominus abstulit. . . sit nomen Domini benedictum . Benedicit enim Dominum iustus cum laborat, peccator cum [b 1Kb] luxuriat. Non ergo ex infirmitate nostra uis estimanda iustitie est.

17. Quid durum putamus esse quidquid per imbecillitatem animi ferre non possumus? Tolle persecutiones, et martyres desunt. Sed et persecutores Deus, id est, potestates seculi est passus assurgere; ne deessent qui uincerent Christo. Quis tunc non dixit  infirmus: Domine, cur dedisti plebem tuam in potestatem persequentium? Sed quis hodie neget beatiores illos esse qui passi sunt, quam illos quos nulla uexarunt supplicia persecutorum?

18. Iustus ergo optat probari, tentari non timet; qui enim statuit custodire iudicia Dei, non timet tentationes. Ubi statuit, nisi in corde? Illic enim radicati et fundati esse debemus, non fluitantes, neque mobiles omni uento doctrine. Intus ergo statuamus in corde nostro, in pectore, in animo; ut nobis fiat illud propheticum: Cogitationes iustorum semite . In his semitis bene ambulat iustus; ideoque dicit: Proba me, Domine, et tenta me . Denique hoc quoque loco auctoritati respondens sue, qui iurauerat, et statuerat custodire iudicia  iustitie Domini, probari se uoluisse dicit, qui humilitatem subeundam credidit esse pro Christo.

19.  Ideoque ait: Humiliatus sum nimis. Non solum humiliatum, sed etiam nimis humiliatum se esse gaudet. Beatus qui gloriatur humilitate magis, quam potestate. Potestas decipit, humilitas non destituit. Bona humilitas, que etiam in Christo laudem uirtutis inuenit. Hanc in illo plus ueneror,  quam creationem; quia creati ad laborem sumus, redempti ad quietem. Denique ipse aduocans populos ad misericordiam suam, de humilitate propria gloriatur, dicens: Palam factus sum non querentibus me: apparui iis qui me non interrogabant . Et alibi: Scapulas meas dedi in flagella, maxillas meas in palmas: faciem autem meam non auerti a confusione sputorum . Recte ergo Dauid humiliare se uoluit; ut tribulationum Christi in se ipso, quod deesset, impleret.

20. Potest et ipse hoc ex sua persona per os Dauid locutus dixisse: Humiliatus sum nimis, qui dixit in Euangelio: uenite ad me, omnes qui laboratis, 1147 et onerati estis, et ego uos reficiam. Tollite iugum meum super uos, et discite a me, quia mitis sum, et humilis  corde, et inuenietis requiem animabus uestris . Discamus ergo ab eo, qui docere nos uoluit quod proficeret ad salutem, et nobis dicit: Discite a me. Non est mediocre quod dicit, Discite: et addidit: A me discite. Non facile potest quisquam humilitatem [c 1Kb] docere inflatus: quamuis sit humana preditus sapientia; mens tamen inflatur, quam superbia carnis extollit. Et qui paupertate contentus est, non est contentus iniuria: et qui potest ferre uerberum penas, exagitatur uerborum contumeliis: et qui potest administrationes contemnere, dolet sibi aliquem honorificentia esse prelatum. Grande est in omnibus humilitatis tenere mensuras. Superbia hominem prima deiecit. Dum plus uolumus, etiam quod minus est solemus amittere. Bona humilitas, que nichil appetendo,  totum quod contemnit, adipiscitur. Ipse Dominus iehsu se humiliauit; ut nos eleuaret: et humiliauit se usque ad crucem, Propter quod exaltauit, inquit, illum Deus . . . . ut in nomine eius omne genu flectatur . Quanta fecit Dominus audeo dicere, et non flexi ei genu? Sed flexi ei postquam se humiliauit. Sic enim, hoc est, per humilitatem, per crucem sibi Ecclesiam congregauit.

21. Dauid rex erat, incerta et occulta sapientie sibi patefacta testatur: sed ideo se magis humiliabat . At uero Ezechias cecidit ab altitudine cordis sui. Ille laudabilis rex, ille qui de obsidione, de egritudine beneficiis Domini et mirabilibus liberatur, cecidit per superbiam, et gratiam meriti superioris imminuit. Quid fuisset Ioseph, si humilis  non fuisset? Sciuit sibi obfuisse, quod prelatus erat fratribus: etiam pius amor miseriam prelationis inuenerat. Prelatio armauit fratres, humilitas conciliauit extraneos: prelatio concitauit germanos, humilitas regem subditum fecit; ut uere quasi ex persona Ioseph dictum putemus, quod hic ipse supra dixit: Humiliatus sum, et saluum me fecit ; quamquam si consideremus que iste tolerauit,  ex persona sua eum dixisse reperiemus.

22. Golia superato, occurrerant iuuencule psallentes: Saul in millibus, Dauid in decem millibus : commotum est fel regis, et querebat eum occidere: et humiliauit se Dauid ante Ionathan filium regis, et conuertit eius affectum; ut quem successorem patrii regni potuerat habere suspectum, eumdem aduersum studia paterna seruaret, dicens patri: Quid peccas in sanguinem innocentis ? et id uocem extorqueret inuito, quod non mereretur occidi Dauid. Recte ergo ait: Humiliatus sum, et saluum me fecit . Et iterum cum ad eum propheta uenisset, et indignationem Domini in causa Bethsabee mulieris denuntiasset, humiliauit se, et ait: Peccaui Domino. Et dixit Nathan ad  eum: Quoniam penituit te, abstulit Dominus peccatum tuum; 1148 non morte morieris . Bona igitur humilitas. Denique humiliatus est, et saluus factus est. Et alio loco, cum propter numeratum populum Dominus esset offensus, et misisset prophetam Gad, qui regi Dauid diceret. Elige tibi quid uelis fieri, triennio famem super terram, aut tribus mensibus fugere te a facie inimicorum tuorum persequentium te, aut fieri triduo mortem in terra , respondit Dauid: Angustie sunt mihi hec tria: sed magis incidam in manum Domini, quoniam magna est misericordia illius ualde, quam in manus hominum incidam . Et cum dedisset Dominus mortem in Isrel a mane usque ad horam prandii, septuaginta millibus hominum mortuis, respexit Dauid ad Dominum,  et cum uidisset Angelum ferientem populum dixit: Ecce ego peccaui, et ego pastor male feci: et isti in hoc grege quid fecerunt? Fiat manus tua in me, et in domum patris mei . Et propitius factus est Dominus, cum sacrificium reconciliationis Domino esset oblatum. Bona ergo humilitas, que regem plebemque seruauit. Itaque, reconciliato Domino, ait Dauid: Bonum mihi est, quod humiliatus sum .

23. Bona ergo humilitas, presertim si adiungatur ei deuotio uoluntaria. Ideoque se uiuificari secundum uerbum petit; ut secundum uerbum uiuat, et omnia cum ratione faciat, non secundum carnis uoluntatem. Unde [a 7Kb] mysticum illud etiam moraliter accipi potest: In principio erat uerbum, et uerbum erat apud Deum, et Deus erat uerbum: hoc erat in principio apud Deum.  Omnia per ipsum facta sunt, et sine ipso factum est nichil  . Et tu imitator esto Dei. Quomodo imitator? Numquid celum potes facere, aut terram, aut mare? Non utique; sed ut omnia per uerbum facias, nichil sine uerbo; omnia cum ratione nichil sine ratione; quia non es irrationabilis, o homo, sed rationabilis.

24.  Sequitur uersus quartus: uoluntaria oris mei comproba, Domine, et iudicia tua doce me. Qui se humiliat, uiuificatur secundum promissum Domini: qui uiuificatur spiritu Dei, uoluntarius est minister; plurimum enim refert utrum ex uoluntate quid facias, an ex necessitate, quod placeat Deo. Denique uoluntarius minister habet premium, coactus dispensat obsequium, sicut Apostolo docente cognouimus. Scripsit enim: ue enim mihi  est si non euangelizauero! Si enim uolens hoc ago, mercedem habeo: si autem inuitus, dispensatio mihi credita est . uide uoluntarium exsecutorem celestis arbitrii. Liber erat ex omnibus, [b 1Kb] et omnium seruus est factus, uoluntate utique, non necessitate; ut plurimos lucraretur . Iis quoque qui Legis uinculo tenerentur quasi sub Lege esset, se exhibuit, cum sub Lege non esset; ut eos seruaret qui sub Lege uiuebant. Infirmis infirmus factus est; ut infirmos assumptione infirmitatis proprie sustineret. Omnibus omnia factus est, non [c 1Kb] legitima necessitate, sed uoluntatis obsequio. Aperuit 1149 mihi huius altitudinem consilii in epistola ad Philemonem scripta; quia quod ipse esset, alium esse uellet; ut uoluntate potius quam  necessitate detulisse Domino uideretur. Itaque pro Onesimo interueniens, sic ait: Tu autem illum ut mea uiscera suscipe, quem ego uolueram mecum detinere; ut pro te mihi ministraret in uinculis Euangelii: sed sine consilio tuo nichil facere uolui; ne uelut ex necessitate bonum tuum esset, sed uoluntarium . Quam sedulus suasor, qui cum esset uas electionis diuine, consortium consilii non dedignabatur alieni; ne alterum fructu uoluntatis proprie defraudaret. Recte ergo Dauid ait quasi propheta: uoluntaria oris mei comproba, Domine, oris sui offerens Domino sacrificium uoluntarium; eo quod ut apis illa prophetica bonos flores colligere ore consueuerit, fauos ore fingere, mella ore componere, et ex herbis suauibus [d 1Kb] ore filios legere; que cum sit, inquit,  robore imfirma, sapientie predicatione substantie  sue producit etatem . Quod sit istud uoluntarium oris sacrificium, recognosce: Immola, inquit, Deo sacrificium laudis .

25. Exspectat Dominus uoluntarios ministros. Denique in libro Esaie dicit Dominus: Quem mittam ? Utique seruulo suo poterat imperare, quem dignum qui mitteretur, inuenerat: sed maluit eum spontanee oblationis non fraudare mercede, qui ut ipse se offerret, prestolatus est. Et quamuis eius sciret affectum, exspectauit tamen uocem; ut cumularet gratiam. Unde se offerens Esaias ait: Ecce ego, mitte me ; et sic postea missus est ad populum. Ideo de eo dictum est: Quia Esaias audet, et dicit . Etenim quasi uoluntarium organum uberiore spiritus sui gratia Christus impleuit.

 26. Nec otiose hoc positum puto; quia uoluntaria oris sui placere desiderat Domino. Multi prophete, sed in omnibus oris uoluntaria placent. Excusabat Hieremias, dicens: Quis es dominator, Domine? Ecce nescio loqui, quia iuuenior sum ego; et dixit ei Dominus: Noli dicere, quia iuuenior sum ego; quia ad omnes ad quoscumque misero te, abibis: et secundum omnia quecumque mandauero tibi, loqueris . uerecunde propheta etatem corporis pretendebat; ne exsequendis celestibus imperatis impar esse adolescentia deprehenderetur. Sed Deus ut qui morum magis quam annorum iudicaret etatem considerandam, et in iuuenili corpore maturitatem robuste sapientie in suo seruulo preuideret, ait: Noli dicere, iuuenior sum ego, hoc est, prohibuit eum iuuenilis  etatis contemplatione uires suas perpendere, cui fides canitiem sapientie ministraret. Et iterum in posterioribus cum dixisset idem propheta: Seduxisti me, Domine, et seductus sum . . . Et dixi: Non nominabo nomen eius, et non loquar in nomine eius ultra; addidit: Et factus est in corde meo, ut ignis ardens, flammans in ossibus meis: et dissolutus sum undique, et ferre non possum . Aduertimus igitur quod iis etiam qui aut excusandum officium suum, aut certa aliqua causa negandum putauerint, Dominus tamen noster aut ratione persuadeat, aut cupiditate 1150 prophetice reuelationis inspiret; ut ad subeundum officium uoluntate concurrant, non necessitate conscendant; quo merces ad eos integre deuotionis possit plenior peruenire. Prophetauit et  Caiphas, Quia expedit unum hominem mori pro populo : sed hoc uoluntarium oris ministerium non erat; quia loquebatur inuitus. Denique quid diceret, nesciebat.

27. Que ergo uoluntaria oris sui Domino Dauid placere desiderat? Elegi abiectus esse in domo Domini, magis quam habitare in tabernaculis peccatorum . Audiam quid loquatur in me Dominus Deus . Aperiam in parabolis os  meum, loquar propositiones ab initio seculi . Paraui lucernam Christo meo . Corpus suum quod erat ante limosum, et ceno hereditarie colluuionis obstructum, [a 1Kb] ut oleum spiritale recipere non posset, Christo parauit, ut luceat. Christo lucet, cuius opera in Christi lucent lumine. Christo lucebat Petrus, cum diceret: In nomine Iesu Christi Nazareni surge, et ambula . Christo lucebat ille qui dicebat: Sanet te Dominus iehsu . Christo lucebat martyrum lucerna, qui pro Christo subiere martyrium. Christo lucebat Dauid, qui poterat dicere: Cor meum et caro mea exsultauerunt in Deum uiuum . Christo parauerat mentem cum de eo, a quo frequenter ad mortem fuerat appetitus, diceret: Non mihi contingat a Domino,  si fecero hoc uerbum, Domino meo, Christo Domini iniicere manum meam . Cum maiorem haberet causam tuende salutis sue, ut occideret persequentem; etiam alios qui suadebant inimico non esse parcendum, quem Dominus iuxta promissum suum, in manus ipsius tradidisset, ab eius necandi cupiditate reuocabat. Christo lucebat Propheta, cum de eo qui patris domum turpi maculauerat incestu, qui patris salutem parricidalibus preliis appetebat, pius pater tamen diceret ad prelium profecturis: Parcite filio meo Abessalon . Tacebat improbitatis scelus: pietatis autem gradum, et nomen necessitudinis preferebat; ut pugnaturi non aduersarium regis, sed filium cogitantes, dolorem lese pietatis inhiberent. Et post mortem  eius operuit faciem suam, et uoce magna clamabat, dicens: Filius meus Abessalon, filius meus . Hanc uocem parricida non meruit: sed Christi prophetabat gratiam. Didicerat Propheta de Christo bonus esse pater, qui bono filio seruiebat.

28. Denique ideo dicebat: Et iudicia tua doce me; quia iudicia Dei sicut abyssus multa, et inscrutabilia, ut Apostolus dicit . Ideo non poterat ea, nisi Christo docente, cognoscere; quia unus magister omnium Christus est . Hec autem Christi iudicia sunt; ut iis qui nobis insidiati fuerint, nouerimus non uicem iniurie rependendam, sed pro iniuria magis deferendam gratiam. Denique maledicentibus non remaledixit, percutientes non repercussit: sed magis etiam crucifixus pro persequentibus  se pie intercessionis apud Patrem auxilium deferebat dicens: Pater, dimitte illis; non enim sciunt quid faciunt . Hec igitur [b 1Kb] quisquis fecerit legis iudicia, remuneratione donatura Christo.

1151 29.  Sed quis iudicia Dei [c 1Kb] doceri potest, nisi qui animam suam semper intenderit ad Dominum? Qui potest dicere: Anima mea in manibus tuis semper, et legem tuam non sum oblitus. Aliqui habent: Anima mea [d 1Kb] in manibus meis semper,  hoc est, in actibus meis, hoc est, in operibus meis. Quamuis in periculis positus dicit iustus ad Dominum: Propter te quotidie morior, quotidie periclitor: periclitor ab insidiatore, periclitor ab obtrectatore, periclitor ab iis quos arguo, quos reuinco, periclitor pro ueritate atque iustitia: ego tamen nec periculis territus, tue legis oblitus sum; propterea, in manibus meis anima mea. Sed quia plerique habent: Anima mea in manibus tuis semper; hoc latius explanandum arbitror.

30. Scit propheta, scit ubi anime sue presidium locet, unde opem speret: in manibus Dei constituere uult animam suam; quia cor regis in manu Dei est . Quicumque proprium corpus subegerit, nec eius passionibus turbari animam suam rector sui congrua uiuacitate permiserit, is bene  regia quadam potestate se cohibens rex dicitur; quod regere se nouerit, et arbiter sui iuris sit: non captiuus trahatur in culpam, nec preceps feratur in uitium. Huius anima non perit in eternum, nec quisquam rapit eam de manu Patris omnipotentis aut Filii. Manus enim Dei que solidauit celum, quos tenuerit, non amittit.

31. Que sint igitur iste manus, consideremus. In Canticis habes: Leua eius sub capite meo, et dextera eius complectetur me . Hec loquitur Sponsa de Christo, anima de uerbo Dei. Christus autem idem est uerbum Dei, atque sapientia; beata ergo anima, quam complectitur sapientia. Magna est sapientie manus, magna dextera totam complectitur animam, tota enim munita est,  que desponsata Dei uerbo est; plenitudo enim sapientie, timere Deum. Que ergo Deum timet anima, pleno se munit ipsa presidio: mittit sapientia leuam suam sub collum eius, dexteram autem in complexum eius. Utrumque quidem brachium eius ad utilia extenditur; habent tamen [a 1Kb] proprietates suas singule manus. Sapientia in dextera, et longitudo uite est: in sinistra autem diuitie et gloria. Bonis utique manus utraque dotata est dotibus: in eo tamen habent uarietatem sui muneris, quod et presentia et futura tempora comprehendunt; ut leua presentium remuneratrix, dextera futurorum sit.

32. Possumus hoc etiam de prophetia sancti patriarche Isrel cognoscere. Nam cum dexteram suam posuisset super Ephrem, sinistram autem super  Manassen: et conuertere eas Ioseph etatum consideratione uoluisset; ut dexteram patris super caput Manasse senioris filii collocaret: noluit et dixit: Scio, fili; et hic erit in populum, et hic exaltabitur: sed frater iunior maior illo erit . In quo maior? In eo utique quia benedictione prelatus est, dicentibus posteris: Faciat uobis Deus  sicut Ephrem et Manassen : uel quia semen eius multitudo gentium sit, que in hoc seculo laborem elegit, credens 1152 in Dominum Iesum; ut consolationem habeat futurorum. Manasses autem semen est populus obliuionis, qui proprium oblitus auctorem, exaltatus ad tempus in hoc seculo est, daturus in reliquum penas graues; quia Deum suum et Dominum denegauit.

33. Hoc ideo diximus, ut probaremus ea esse potiora, que futura sunt. Denique leua sapientie sub capite Sponse est: dextera autem superior, qua totam complectitur Sponsam. Itaque illa quasi fulcrum est quietis presentis, quo anima innixa requiescit. Habet ubi reclinet caput suum; quia leua sapientie sunt diuitie et gloria. Ad tempus hec demulcent, et ex parte solatio sunt. Et ideo Filius hominis  non habebat ubi caput suum reclinaret; quia cum diues esset, pauper factus est : nec gloriam aliquam istius seculi requirebat , quia uenerat non ut in portione, sed ut uniuerso humano generi subueniret dicens: Mihi irascimini, quia totum hominem sanum feci in sabbato ; hoc est, totum, non ut facultatum collatione ditaret, non ut honorum insignibus, non ut glorie secularis cumularet augmento; hec enim non habent beatitudinis et gratie plenitudinem: sed totum hoc est; ut longitudinem uite complecteretur eterne. Neque enim communis uite similis uita in dextera est sapientie: sed longitudo uite est; ut qui accipit uitam a sapientia, non exiguitatem uite, sed perpetuitatem, et eternitatis longitudinem adipiscatur.

 34. Bonus amictus eternitas uite. Hoc pallium Sponse custodes murorum uoluerunt auferre, quo primus homo fuerat exutus: sed anima Deo deuota quesitum diu tenendo, et non dimittendo dilectum, pretioso caritatis diuine se uestiuit inuolucro. Beati igitur qui tali pallio uestiuntur, et amictum huiusmodi, legis obseruatione meruerunt; quia non sunt legis obliti: sed que erant legis, operati sunt. Nam qui preter legem agit, legis oblitus est. Et ideo hec anima candida ascendit e terris; quia fulget amicta ueste sapientie: et dicunt de ea uirtutes ille que portas celi custodiunt: Que est que ascendit candida, innitens super fratrem suum ? Cum ea que posuit caput suum super leuam sapientie, ut aperiret manus pauperi ad subueniendum inopi: [b 1Kb]  paratis aut derelictis sibi, non inuasis atque direptis diuitiis uteretur, que glorie cupida bonis eam operibus acquisiuit, non inanes secularis iactantie dignitates ambiuit. Hoc est enim caput suum, et quoddam sensuum principale supra manum constituere sapientie. Ea, inquam, anima meritis ascendit albentibus [c 1Kb] ex isto uite huius, ut habent plerique, deserto,  ad illum florentem semper locum iucunditatis eterne. Iste sunt uirtutes que et in Esaie libro dicunt: Quis est iste qui aduenit ex Edom, rubor uestimentorum ex Bosor, sic pretiosus in stola ? Iste, inquam, sunt que mirantur ex isto confragoso scopulosoque deserto aliquam ascendere animam posse sine magnorum labe uitiorum; et ideo gratulantur repertam, que uestimenta 1153 innocentie naturalis non polluerit atramento insipientie secularis: sed magis sapientie spiritalis, et gratie candore mundarit.

35.  Dicit ergo ea anima iam secura, iam leta: Posuerunt peccatores laqueum mihi: et de mandatis tuis non erraui. Digna uox relinquentis hoc seculum, eo quod retia persequentium, et insidiatorum laqueos  euaserit. uox digna martyribus, quibus multa supplicia proponebantur, multa etiam offerebantur premia; ut a martyrii studio uel terrore penarum, et seue mortis horrore, uel premiorum reuocarentur illecebra. Grauis laqueus proscriptionis, qui sepe frangit sanctos inopie deformitate, quos mortis formido non fregerit: laqueus alius incendii, laqueus carceris, diuturnique supplicii: grandis laqueus, cum diuitie promittuntur, cum honores, cum amicitie tyrannorum. Qui ergo hec euaserit, et ad martyrium peruenire potuerit, recte dicit: Posuerunt peccatores laqueum mihi: sed a tuorum mandatorum non declinaui semitis; cui despicienti presentia, futura querenti, regnum celeste [a 1Kb] diuinitatis tue promissione reseratum est.

 36. Qui sunt isti peccatores qui posuerunt laqueos? Aperuit tibi Apostolus auctorem omnium peccatorum, et demonstrauit dicens: Qui uolunt diuites fieri, incidunt in tentationem et laqueum diaboli . Aduertis igitur laqueum diaboli esse diuitias, quem tetendit etiam Saluatori: sed ille qui nichil habuit quod posset princeps istius mundi ueniens suum dicere, laqueorum eius uincula dissoluit. Ac ne mediocrem hunc laqueum putes, hic laqueus Iudam apostolum strangulauit. Qui miser, cum esset illaqueatus ut proderet Dominum, ubi aduertit quantum sceleris esset admissum, laqueo se ipse suspendit. Sed et ipse laqueus diaboli fuit, ut non ageret penitentiam, sed laqueo se suffocaret. Deus enim  etiam in ipsos pius est proditores; ut ad penitentiam prouocentur, atque a flagitioso proposito reflectantur, et resipiscant a diaboli laqueis; a quo capti tenentur ad ipsius uoluntatem. Iam non erumna est incidisse, sed crimen: qui non solum se dedere capiendos, sed etiam ad uoluntatem diaboli tenentur astricti; cum possint dicere: Dirumpamus uincula ipsorum . Dedit enim tibi Scriptura diuina ut non solum caueas diaboli laqueum: sed etiam per penitentiam eius uincula dirumpas.

37. Quid tibi, homo, cum deliciis ac uoluptatibus? Non capit laqueus, nisi ante esca te ceperit. Dum  predam petis, laqueo ipse te nectis. Esca laquei auaritia est: esca diaboli luxuries est, quibus nos uult inescare, non pascere. Et ideo clamabat apostolus: Ne attaminaueritis, ne gustaueritis, que sunt omnia ad corruptelam ipso usu . Noli ergo attaminare luxuriam, et illa te contaminare non poterit. Noli gustare auaritie corruptelam, et eris immunis a laqueo. Quid tibi postremo cum terris, qui cum Christo resurrexisti? Que sursum sunt querite, ubi Christus est . . . . que sursum sunt sapite, non que super terram . Mortui sumus 1154 terris, uitam nostram cum Christo abscondimus in Deo nostro: non iam nos uiuimus, sed Christus uiuit in nobis. Quid iterum ad terrena remeamus? Ecce elongaui fugiens, dicit sanctus . uide laqueos iniquitatis et contradictionis in ciuitate . Laquei sunt enim ubi est usura et dolus. Elongauit ille fugiens terrena dedecora; ideo ad celestia peruenit premia.

38. Quid, inquam, te reflectis in terram, si in Enoch raptus ad celum es, in Elia leuatus es curru, in Paulo raptus es ad paradisum, conuersatus in celis, in Dauid exauditus; ut pennas columbe assumeres, et uolares: in Christo exaltatus, uolucris factus in Spiritu; quando sicut columba descendit, illas tibi alas dedit; ut tu disceres euolare de terris? Neque uero cunctandum putes quomodo tibi uolandum sit, quibus alarum remigiis. Dixit quidem Dauid: Quis dabit mihi pennas sicut columbe, et uolabo, et requiescam ? Et quasi dubitasse uisus est  a quo pennas posset accipere; licet sic soleat diuina gratia declarari, que in terris non potest inueniri: idem tamen in posterioribus, que sint iste penne, docuit euidenter dicens: Si dormiatis inter cleros medii, penne columbe deargentate, et posteriora dorsi eius in specie auri . Etsi dormias, exsurgunt tamen penne tue. Sunt enim qui uigilant dormientes, ut [b 1Kb] uigilabat illa que dixit: Ego dormio, et cor meum uigilat . Etsi nox est, uigilat spiritus, de quo scriptum est: De nocte uigilat ad te spiritus meus . Tunc tibi pandentur ale ex eloquiis spiritalibus, pretiosaque auri prudentia uolatus assurget. Ubi ergo laqueos poteris pertimescere, cui remigium presto spiritale est? Si sinceritas animi, si puritas mentis affulgeat, columba  es. Ideo tibi dictum est: Estote. . . . simplices sicut columbe . Si maiora desunt remigia, uel minora ne spernas. Esto uel passer; ut laqueos sagaci indagine preuideas, et pene captus illecebris peccatorum, tamen aliquando reuocatus possis dicere: Anima nostra sicut passer erepta est de laqueo uenantium: laqueus contritus est, et nos liberati sumus . De quo quoniam alibi  putauimus esse tractandum, nunc alio transeundum uidetur.

39. Satis est tibi ut auem te esse noueris, assumptum in naturam uolandi, dicente Domino per Prophetam:  [a 1Kb] Liberate uos ex laqueo uenatorum, et a uerbo conturbationis ; non enim iniuste tenduntur retia auibus. Auis es, o homo, qui sicut auis in quamdam aquile renouatus es iuuentutem. [b 1Kb] Et ideo non iniuste tenduntur retia auibus. Quid enim te in terram deiicis, qui iam celum petebas? Non enim iniuste renouato tenduntur retia; quia iam Christi esse cepisti, uenantium esse desiisti. Attende laqueos uenatorum. Ante quasi predam suam diabolus suo iure capiebat: nunc Dominice crucis mercem cur alienus incursat? Potes tamen etiam hos laqueos euitare, ne dicas: uenantes ceperunt me sicut passerem; si laqueum cordis euadas, quem misit diabolus in cor Iude, et ita eum in facinus proditionis armauit. Auertat 1155 a nobis Deus hos  laqueos, quos super peccatores pluit. Et ideo dicit Propheta : Dabis illis, Domine, laqueum cordis eorum, [c 1Kb] quem parasti eis. Nobis autem da, Domine, auxilium; ut post te sequamur, tuis alligati uinculis. Nulla enim uehementiora, nulla sunt gratiora, quam uincula caritatis. Qui tibi ligatus est, solutus est mundo.

40.  Hereditaui testimonia tua in eternum; quoniam exsultatio cordis mei sunt. Etiam ista uox martyrum est, dicentium quod hereditatem acceperint celestium testimoniorum. Dicit ergo Propheta: Heres sum mandatorum tuorum, successionem tuam fidei pietatisque iure quesiui. Non potest dicere istud, nisi qui mandata custodit, celo et terra testibus, acquisita. Dixit enim Dominus: Audi, celum,  et auribus percipe, terra . Testatur elementa Dominus ad redarguendos eos, qui noluerint precepta diuina seruare; ut refugia omnia excusationis obsepiat. Testatur et homines, dicens: Estote mihi testes, et ego testis, dicit Dominus . Mandata ergo Domini plena sunt testimoniis, et ipsa sunt testimonia, quorum satis idoneus testis est, qui non mentitur Deus, apud quem et conscientia tua testis est, cogitationibus accusantibus, aut etiam defendentibus, satis fidelis etiam in infido pectore; quoniam arbitrum omnium quecumque commissa sunt, latere non possunt. Nam si in iudicio terrestri etiam is qui ad mentiendum uenerit subornatus, tamen si testimonio fuerit conuictus alterius, solet prodere ueritatem; quanto magis in iudicio celesti apud Dominum Iesum necesse habet que uera  sunt confiteri, quem nouit scire quod factum est?

41. Et bene ait: Hereditate quesiui testimonia tua; quoniam sicut ante heredes fuimus peccatoris: ita nunc heredes sumus Christi. Illa fuit criminum,  hec est uirtutis hereditas: illa nos obligauit, hec soluit: [d 1Kb] illa oberatos fenore delictorum adiudicauit inimico, hec redemptos titulo Dominice passionis Christo acquisiuit. Mala Eue successio [e 1Kb] totum hominem deuorabat: preclara Christi hereditas totum hominem liberauit. Non ad unum quidem, non ad paucos: sed ad omnes Testamentum suum scripsit iehsu. Omnes scripti heredes sumus non pro portione, sed pro uniuersitate. Testamentum commune est, et ius omnium, hereditas uniuersorum, et soliditas singulorum. Nouum Testamentum singuli adeunt, et omnes possident: nec minuitur heredi, quidquid a coheredibus uindicatur. Manet emolumentum integrum, et eo magis singulis crescit, quo pluribus fuerit acquisitum. Alia conditio est hereditatis  humane. Si diuisa fuerint emolumenta, minuuntur: et heredis est damnum descriptio coheredis. Indiuisum regnum Christi est, indiuisa hereditas. Quomodo fieri poterat, ut diuisa esset hereditas; cum hereditatis fructus sit indiuisus, quod est regnum celorum? Aurum, argentum, predium ab homine pluribus derelictum distribuitur ac secatur: solida ad singulos Christi dona 1156 perueniunt: omnes habent, et nemo fraudatur.

42. Audiamus igitur commoda hereditaria. Remissio peccatorum hereditas Christi est. Certe solida per singulos, et in commune est lucratiua; quibuscumque enim collata fuerit, nulli decedit, accedit omnibus. Corpori acquiritur, quidquid unicuique relaxatur. Nam si angeli super uno peccatore penitentiam  agente letantur; quia lucrum suum putant hominis redemptionem: quanto magis lucrum est generis, quod est lucrum nature? Hereditas Christi est resurrectio. Hanc quisquam damnum suum dixerit, que in uno communis gratie nomen inuenit? Christus enim surgens, omnibus resurrexit; quoniam per hominem resurrectio mortuorum. Quomodo igitur potest singulorum esse dispendium, que est totius corporis et humani generis reformatio? Recitetur itaque Testamentum, et institutiones eius consideremus. Testis autem nobis et Spiritus sanctus. Cum enim [f 1Kb] dixerit: Hoc autem testamentum quod testabor ad illos, dicit Dominus. Dabo leges meas in cordibus eorum, et in sensibus eorum scribam eas, et peccati et iniustitie eorum non memorabor . O uere testator eternus, qui nostris cordibus  leges affigit suas, et scribit in sensibus; ut nichil aliud cogitare, nisi diuina precepta possimus, nichil aliud sentire, nisi Dei oracula debeamus. Dedit gratiam, reformauit naturam, sibique qui obliuisci  nichil solet, memoriam meorum abstulit peccatorum, [a 1Kb] mihi dedit preceptorum suorum.

43. Noli ergo tollere de corde tuo legem Dei, et affigere legem peccati. Noli scribere in sensibus tuis diaboli illecebras, et Dei delere mandata. Ecce ego, inquit, pinxi muros tuos, dicit Dominus ad Hierusalem ; hoc est, ad animam studiosam tranquillitatis et pacis, quam fecit ad imaginem suam. Noli, inquam, auferre imaginem celestem, et imaginem mortis imponere. Recusasti hereditatem seculi: serua Christi testimonia; quoniam in his exsultatio atque letitia est, quandoquidem omnis fletus delebitur, et mors non erit amplius, neque luctus, neque fletus, neque clamor. Passio Christi imago fuit regni celestis. Nemo audiuit in plateis uocem eius; quia illo silentio passionis sue clamorem omnem  in posterum impie uocis abolebat. Nolebat fleri, qui dicebat ad filias Hierusalem: Filie Hierusalem, nolite me flere, sed uos ipsas flete . Ablaturus enim omnes lacrymas sue beneficio crucis, in passione propria future instar beatitudinis exhibebat; ut nemo fleret, nisi qui Christi beneficia non teneret.

44. Merito ergo uir Euangelicus dicit: Hereditate quesiui testimonia tua in eternum; quoniam exsultatio cordis mei sunt. Quis non exsultet, qui celum et terram hereditate quesiuit  quia quesiuit Deum, de quo dicit Sanctus: Portio mea Dominus: quesiuit Dominum Iesum, quesiuit Spiritum  sanctum; et post illa quesiuit angelos, et cum illis uiuit, non hodie tantum 1157 et cras, sed in eternum: nec ullis pro nomine Domini contristatur iniuriis? Denique gaudebant apostoli cum uerberarentur, cum in carcerem truderentur.

45.  Exsultans igitur in testimoniis Domini iure dicebat: Inclinaui cor meum ad faciendas iustitias tuas in eternum, propter retributionem. Qui retributionem bonorum operum sperat a Deo, et ad eum festinat, inclinat cor suum, ut faciat Christi iustitias. Que est Christi iustitia? Sine nos, inquit, implere omnem iustitiam, qua peccatum minuitur, culpa laxatur . Et bene ait, Inclinaui; ut non sit tibi arduum atque difficile, cum mentem tuam quasi ad humilia et plana conuertas. Aut certe,  quoniam sapientia carnis legi Dei non est subdita, uidetur inclinare cor suum, qui legi facit esse subiectum extollentem se corporis sensum, contuituque religionis inflectit. Atque ille dudum extollens se frustra, et inflatus mente carnis sue, cum se humiliat, inclinat.

46. Humiliauit enim et ipse se Christus; ut nouum conderet Testamentum. Cum lego Euangeliun, audio  Filium Dei carnem sumpsisse de Maria, uideor mihi cum Christo ipse descendere . Lego enim eum, qui cum in forma Dei esset, semetipsum exinaniuit . Exinaniuit autem, ut formam serui acciperet: et specie inuentus ut homo, humiliauit se usque ad mortem. Lego enim dicentem: uenite ad me, omnes qui laboratis, et onerati estis, et ego reficiam uos. Tollite iugum meum super uos, et discite a me quia mitis sum, et humilis corde . Non dixit: Discite a me quia potens sum: non dixit: Discite a me quia gloriosus sum: sed discite a me quia humilis sum, quod potestis imitari. Nolite extollere uos, [b 1Kb] nolite exaltare cor uestrum. Docuit ergo me humiliari, et inclinare cor meum ad faciendas iustitias; non ad iniquitatem, sed ad equitatem inclinare, propter retributionem.  Retributio regnum celorum, et paradisi est incolatus.



SERMO DECIMUS QUINTUS. [Figure: [Hebrew Text] 2Kb] Samech.

1. Incipit Samech littera decima quinta, que interpretationem habet, Audi. Est et alia eius interpretatio, que dicitur, Firmamentum. Quid est, Audi? Non otiose dicitur quod commune est omnibus, et suppetit uniuersis ipso iure nature. Et ideo non est otiosum quod admoneris ut audias; cum etiam inuiti, et aliud agentes, sonum tamen, aut uocem audire soleamus. Sed quia non est solum audire hoc quod suppetit officio nature: sed etiam illud quod maius est, ut audias non usu tantum corporis, quantum intellectu  mentis; ideo diligentius considera istius littere interpretationem, seriemque uersuum qui sequuntur.

2. Ut noueris autem mysticum esse audire, ut audias et intelligas mysteria, de Iudeis scriptum est: Aure audietis ; quia mysteria legis audierunt, 1158 sed non intellexerunt. Unde ait Dominus: Audi, populus meus, et loquar . Lex utique spiritalis est, audi ergo spiritaliter. Denique qui sciuit audire, ait: Audiam quid loquatur in me Dominus Deus , id est, cognoscam quid locutus in me fuerit Deus. Ideoque alibi ait: Quanta audiuimus, et cognouimus ea ; ut comprehenderet non solum audisse se, sed etiam intellexisse. Nemo enim cognoscit, nisi prius intellexerit. Audi ergo, ne si te uideat negligentem, ueniat Petrus, arripiat  gladium, abscindat auriculam tuam: quod superfluo habeas aurem corporis, qui audire et examinare non noueris. Et fortasse uirtutem anime qua examinantur quecumque audiuntur, habeant amputatam, qui ea altitudine qua scriptum est, audire non possunt.

3. Meritoque hanc litteram firmamentum alii interpretati sunt: quod cum superiore interpretatione  concurrit; nisi enim unusquisque audierit quid sequi debeat, nemo firmatur. In officio igitur audiendi omnium firmamentum est.

4. Dicit igitur tibi in Threnis Hieremias propheta per litteram, audi. Et ut scias mysticum esse quod audire debeas, subiecit huiusmodi seriem huic littere: Abstulit omnes fortes meos Dominus de medio mei. uocauit in me tempus; ut contereret in me electos meos. Lacum calcauit Dominus uirgini filie Iude . Non tunc abstulit omnes Iudee fortes Dominus, quando in Babyloniam regionem captiuus ductus est populus Iudeorum, sed quando Christus aduenit, et libertatem anime sue captiua non uidit, nesciens grauibus incuruatam peccatis mentis sue erigere ceruicem, et quedam fidei colla ad lucem cognitionis  attollere. Ideo lacus factus est Iudeis passio Saluatoris, que gentibus [a 1Kb] portum salutis ostendit; quia crux Domini non credentibus precipitium est, uita credentibus. Hac ratione premisit, Audi, ut futura cognosceret.

5. Alio quoque loco littere huic ista subiecit: [b 27Kb] Tenuerunt super te manus omnes transeuntes per uiam: sibilauerunt et mouerunt caput suum super filiam Hierusalem. Hec est ciuitas, dicentes, corona glorie, et iucunditas uniuerse terre . Passionem Saluatoris prophetari liquet, et defleri ab Hieremia [c 1Kb] excidium Iudeorum, quod cum ex aliis, tum ex illo intelligi potest; quia in posterioribus habet: Spiritus ante faciem nostram Christus Dominus, comprehensus est in interitu nostro, sub cuius umbra, diximus,  uiuemus inter gentes . Quid hoc manifestius, quando et nomen expressum est, et comprehensio inter manus persequentium perfidorum est declarata, et umbra uiuificans, et gratia gentibus conferenda descripta est?

6. Sed etiam ipsa uerba significant que in Euangelio de passione Domini legimus, quia hoc loco mors eius annuntiata est per Prophetam. Sic enim Mattheus scripsit: Transeuntes autem blasphemabant eum, mouentes capita sua, et dicentes: uah qui destruebat templum Dei, et in triduo illud reedificabat! Libera te, si filius Dei es . uulgus populi 1159 cum insultat alicui, sibilare consueuit. Simul quia uocem non habebant, qui uerbum negabant, sicut irrationabilia animalia sibilabant. Et ideo transibant  uiam, qui in uia stare debuerant. Non stabant ergo quasi constantes: sed transibant quasi mobiles. Iusti autem pedes stabant in atriis Hierusalem, in quibus perfidi stare non poterant; et ideo preteribant, sicut Marcus significauit . Preterit umbra,  non ueritas. Dies eius sicut umbra preterit, [d 1Kb] qui obliuiscitur, qui derelinquit. Sed et transire infideles legimus, sicut est illud: Et uindemiant eam omnes transeuntes uiam . Quis enim nisi perfidus despoliat uineam Christi? Sed et alibi scriptum est: Et non dixerunt transeuntes uiam: Benedictio Domini super uos . Stantibus enim dicitur: Ecce nunc benedicite Domino . Tamen et in bono legimus transire; ut est illud Moysis: Transiens uidebo hoc uisum magnum . Et qui uidit impium exaltatum ultra cedros Libani, Transiui, inquit, et ecce non erat . Et nemo dicit seruo: Transi, recumbe .

7. Que ergo distinctio sit consideremus; nisi  forte illa, quia ubi in bono accipitur transire, absolute lectum est: non dixit, hoc aut illud transiens, sed tantummodo transiens. Ubi in malo: Transeuntes, inquit, uiam . uia enim bona est, que a commeantibus frequentatur, non facile incursatur a latronibus, qui auersa uiarum obsidere consuerunt: regale iter munitum est. Moyses autem non transiuit uiam, sed in uia stetit, cui dictum est: Tu autem hic sta mecum . Stetit cum illo qui ait: Ego sum uia, et ueritas, et uita . Hanc qui uiam transit, labitur. Moyses autem non lapsus est: sed pertransiuit a secularibus ad spiritalia, a temporalibus ad eterna. Et qui uidit impium, nec remansit, sed pertransiuit, euasit ; quia non adhesit impio, ne fieret unum corpus, sed se ab  eodem separauit. Et cui dicitur: Transi, recumbe , euadit utique laboriosam presentium seruitutem; ut habeat gloriosam futurorum quietem. Et Sponse dicitur: Ades huc a Libano, Sponsa, ades huc a Libano, transibis et pertransibis a principio fidei . Transit et pertransit, que festinat ad Sponsum. Pertransit seculum, et festinat ad Christum.

8. Nunc discutiamus quid sit mouere caput. Quis est populi caput, nisi Christus? Caput enim mulieris uir, caput autem uiri Christus . Sed etiam Lex caput intelligibilis mulieris. Denique mulier sub Lege tamquam sub uiro fuit. Mortificato autem ritu Iudaico qui erat secundum litteram Legis, innupsit ei mulier qui a mortuis resurrexit. Unde quidam mystice interpretati, mortificato ritu Iudaico, [e 1Kb] tamquam  fratri defuncti ritus ueteris Euangelio mulierem illam intelligibilem nubere ex Lege uoluerunt; quia Lex Euangelium fraterna quadam predicatione precessit. Ergo Synagoge caput mortuum est, hoc est, caput eius Lex mortua est, obseruatio uidelicet Legis:  euacuata est Legis littera, spiritalis eius intellectus astruitur. Huius commotionis meminit Dauid in quadragesimo tertio psalmo, dicens: Posuisti nos in parabolam gentibus, commotionem capitis in populis ; eo quod a Lege in Euangelium 1160 sit facta commotio, quasi transitus quidam. In uicesimo autem et primo psalmo, in quo totius prophetatur series passionis, sic habet: Omnes qui conspiciebant me, aspernabantur me et locuti sunt labiis, et mouerunt caput. Sperauit in Domino, eripiat eum: saluum faciat eum; quoniam uult eum . Mouerunt ergo Legem, que immobilis uidebatur; et ideo finis Legis Christus intrauit.

9. Qui mouerunt capita Pharisei fuerunt, id est, a ueritate diuisi; unde et in ueritatem non crediderunt.  Sed et sic potest accipi: Mouerunt caput suum Christum, qui in sua uenerat: sed mouerunt eum, quia sui eum non receperunt. Mouerunt autem, dicentes: Tolle, tolle, crucifige eum . Et mouerunt caput suum, qui opera sua mouere nolebant; cum ligarent onera grauia, et aliis imponerent: Ipsi autem digito, inquit, ea mouere nolunt . Quod est mysticum; quia corporalis ritus obseruationem numquam mutare uoluerunt, et introducere intellectum spiritalem. Digitum enim pro spiritu legimus, ut Lex digito Dei scripta est , et ideo Lex spiritalis est. Noluerunt ergo onera sua mouere, que sunt grauia, et leue Christi iugum atque onus eius suaue suscipere.

10. uerum quia passio Saluatoris omnes redemit,  non absurdum est intelligere ita hos mouisse capita sua, sicut prophetabat princeps ille Synagoge: Expedit unum hominem mori pro populo . Aliud dicere uolebat, aliud significabat. Et isti aliter mouebant caput quasi insultantes, et aliud annuntiabant; quia ipse erat qui uenit, ut pigrum illud atque terrenum principale hominum commoueret, quo euacuata obseruatione littere, mysterium quereremus in uerbis. Unde ait: Posuisti nos in parabolam gentibus, commotionem capitis in populis . Quod in bono utique accipitur; quia premisit: Et in nationes dispersisti nos . Dispersi sunt enim Iudei; ut reliquie eorum salue fierent secundum electionem gratie: in parabolam autem positi; ut ea que per parabolam dicta sunt, reuelata esse  illorum exitu disceremus, uel eorum exemplo admoneremur cauere perfidiam. Tunc enim cognouit magis Hieremias Iudeam esse deflendam: et ideo Hierusalem captam esse tunc temporis prophetauit, quando Redemptorem proprium non recepit. Illi igitur insultatur, de qua dicent, inquit: Hec est ciuitas . . . uniuerse terre ; eo quod ubi erat ante fidei iucunditas, ibi nunc sit amaritudo perfidie: uel certe mouendo caput suum, et de corporalibus ad spiritalia transeundo mereatur audire; cum crediderit in Christum, quod corona sit glorie.

11. Que est autem corona glorie, nisi Ecclesia, que caput suum Christum coronat? Que iucunditas uniuerse terre, nisi domus populi Christiani, aula sanctorum,  de quibus scriptum est: In omnem terram exiuit sonus eorum, et in fines orbis terre uerba eorum ? Ergo quia corona glorie est. Ecclesia; ideo dicitur in Canticis: Egredimini . . . . et uidete regem Salomonem in corona, qua coronauit eum mater eius in die sponsalium eius, et in die iucunditatis cordis eius . Ad animas dicitur ut e gurgustiis 1161 et claustris exeant corporalibus, extra corporis cogitationes exeant, egrediantur a cupiditatibus, et a curis, et a ceteris carnis istius affectibus et lubricis passionibus, supra mundum ascendant, de hoc mundo exeant, Christo occurrant, parate adsint facibus ardentibus relucentes. Quasi angeli Christi hec loquuntur: Non potestis uidere claritatem eius, gloriam eius, nisi egrediamini humane  fragilitatis curas, filie Hierusalem. Quasi dicant; Quid uiuentem inter mortuos queritis? Non intra hunc mundum queritur Christus, qui supra mundum suos uoluit esse discipulos. Que est corona qua coronatur Christus, nisi corona glorie? Ioseph coronam habuit castitatis, Paulus iustitie, Petrus fidei. Singularum uirtutum corone sunt. Solus Christus habet coronam glorie, qua eum Ecclesia coronauit. In hac corona omnes corone sunt; quia gloria non portio unius corone, sed premium omnium coronarum est.

12. Tertia traditione mouerunt caput suum, hoc est Christum, qui est caput sue plebis. Caput eius aurum cephas . Unde et Aquila petram aurum dixit: Symmachus lapidem aureum, quod  significat stabilem, eminentemque sapientiam. Corpus Christi Ecclesia est. Huius caput aurum, id est, sapientia pretiosa sanctorum est, hoc est, uiri iusti atque prudentes. Crines eius abietes nigre, sicut corax ; de quo alibi ait: Capillamentum tuum, ut grex tonsarum . Ideo capillamentum, quia uirtus omnium sensuum in capite est. Oculi enim sapientis in capite eius . Profunda igitur doctorum prudentia, que potest ea que obscura sunt reuelare, et alta aperire sensuum. Et huiusmodi disputatores crines Ecclesie sunt, sicut pulli coruorum, quibus Dominus escam dat, sicut dedit sancto Iacob a iuuentute eius, et eum pauit. Hos altos ac profundos ubertate doctrine pascit Dominus celestibus sacramentis.

 13. Oculi quoque eius sicut columbe : oculi sunt uiri, uidelicet spiritalibus ornati sensibus, qui ad uidenda mysteria sunt acuti, et parati ad penetranda Scripture secreta diuine, rationabili lacte fulgentes, in quibus non sit aliqua doli maculosa confusio, sed simplicis affectus pura et immaculata sinceritas. Ideo in aquarum abundantia lotas has columbas in lacte memorauit .

14. Iam certe dentes, et genas, et sicut coccinum resticulum labia sponse , intelligimus anime esse uirtutes, doctorumque diuersitates: qui uel spiritalem menti alimoniam dispensatione sedula subministrent: uel predicatione Dominice crucis, sicut uerbi quadam linea alligent audientem: uel  modesti ac uerecundi, et iuuentutis flore gratissimi [a 1Kb] etsi a tractatu pudore reuocentur, redoleat tamen in his odor Christi, et sicut in genas quasi de capite sacerdotali descendit unguentum, eluceat pulchritudo doctrine. Et hoc caput mouit Synagoga; et ideo abstulit Dominus mirabilem consiliarium, et prudentem architectum, 1162 et sapientem auditorem: Caput, inquit, et caudam ; quoniam qui caput non tenuerunt, nouissima habere non possunt. Sed iam ea que annexa sunt, consideremus.

15.  Iniquos odio habui: et legem tuam dilexi. [b 1Kb] Quanto erga Dominum se protendat affectu sanctus propheta Dauid hoc uersiculo declarauit; quia cum suos inimicos nequaquam sit persecutus (ut  pote qui et regis Saul, a cuius insidiis periculum salutis cauere uix poterat, nec uitam putauerit appetendam, et mortem estimauerit uindicandam, et parricide filii ingemuerit interitum, et multorum persequentium se flagitiis appetitus ignouerit, ut ipse ait  preuaricatores tamen diuine legis exosos horrescat: in quo utique et clementia morum eius, mansuetudoque pietatis, et uehemens deuotionis aperitur intentio, euangelici precepti conueniens discipline, quam prophetico spiritu preuidebat. Etenim Dominus iehsu et nostrorum inimicorum dilectionem nobis expetendam esse precepit , et Dei hostes, etiamsi nobis aut parentum, aut filiorum, aut coniugii germanitatisque  necessitudine copulentur, odio prosequendos. Sic enim scriptum est: Si quis uenerit ad me, et non oderit patrem, et matrem, et uxorem, et filios, et fratres, et sorores, adhuc etiam et animam suam, non est me dignus .

16. Quod si quis otiosis accipiat auribus, fortasse dicat: Tu Domine Iesu, legem dedisti dicens: Dilige Dominum Deum tuum, dilige proximum tuum ; et ut impleres hanc legem, uenisti: dixisti per Legem: Honora patrem et matrem ; et in Euangelio iubes ut parentes oderim . Quomodo sibi conueniunt ista precepta? Sic mitis et humilis corde uenisti? Non possum saluo pietatis iure odisse patrem, cui debeo quod creatus sum, [c 1Kb] matrem longo decem mensium  fastidio pii fetus onera portantem, cui in absolutione plus periculi, in dilatione plus tedii est. Quid dulcissimi merentur filii, ut a paterno excludantur amore; cum sit impium mori nolle pro liberis? Quid  uxor carissima quedam uite coheres, et consortium commune nature? Quid fratres iisdem concreti uisceribus, atque formati eodem nature hospitio in hunc usum lucis emissi? Oderim ergo pignora caritatis? Ita Euangelii lenitate rigorem predure Legis inflectis, ut quorum Lex condemnat iniurias, eorum tu Euangelio tuo condemnes gratiam?

17. uideo istiusmodi assertioni me respondere non posse: sed tu, Domine, responde; nec enim indiges ut excuseris, [d 1Kb] qui non eguisti ut diceres. Respondebit igitur: Egone condemno pietatem, qui odi iniquitatem? Ego parentes precipio non amandos, qui inimicos suadeo diligendos? Sed non legisti: Tempus amandi, et tempus odio habendi, et tempus belli, et tempus pacis ? De quo  hoc dicit Ecclesiastes? Nonne de eo quod ratione temporis fiat; ut aliquos pie et amare et odisse possimus: et quos dilexeris, odisse; et quos oderis, 1163 amare conueniat? Non ergo parentum infudi odia pectoribus filiorum: nec coniugum suasi fastidia mentibus maritorum. Naturam interroga quid exegerim, que utique auctoris arbitrium genitali singularum necessitudinum testatur affectu. Amare patribus filios lex nature est: maritis coniuges, lex diuina est, que coniugii caritatem in naturam uertit; ut fiat una caro et unus spiritus. Diligere fratribus fratres nature prerogatiua est, que eodem domicilio diu fotos assuefacit ad gratiam caritatis.

18. Non ergo necessitudinum intestina bella mandaui,  sed illecebram suspectam habui. An non iure suspectam; cum serpens ille callidus et astutus ad construendas nequitie sue artes, quo incorrupte ac rudis nature dote fundatum primogeniti Adam labefactaret affectum, femineis magis illecebris quam suis commisit uenenis? Itaque femina uirum, quem serpens tentare non ausus est, cibo oris et ui amoris inflexum, molli quadam et conciliatricula uxorie sedulitatis affectione traduxit. Et adhuc Eua liberos non habebat, quorum gratia, ut dulcis ad amorem, ita facilis ad lapsum, plurimos a martyrii consummatione sepe reuocauit? Denique sepe cognouimus, quoniam quem formidolosa carnificum pompa non terruit, nec diuisi lateris sulcus infregit, nec ardentes lamine a triumphalis fortitudinis rigore  deducere potuerunt, eum inter sacra iam premia constitutum uxor tenere sobolis oblatione miserabilis unius lacryme miseratione decepit. Samson captus est per uxorem, numquid tu fortior? Salomon  captus est in uxore, numquid tu sapientior? Ille igitur cuius sapientia totis celebratur seculis, factus est insipiens; quia nimium amauit uxorem.

19. Quid de fratribus dicam? Experta est in liberis et Prophete domus [a 1Kb] detestabiliora oscula, quam odia esse fraterna. Itaque parricidium pater quidem fleuit, sed magis est indignatus incestum. Denique licet parricidam, percussorem tamen incesti reuocabat.

20. Tempus igitur amandi, tempus odio habendi, hoc est, tempus martyrii, quando ea que diuina sunt, omni caritati necessitudinum preferenda sunt. Tempus belli, quo etiam bellum pro Christi nomine perfidis pignoribus inferamus. Tempus pacis; quia in pace locus eius . Denique ipse  in Euangelio euidenter exposuit qua ratione nostros debeamus odisse, dicens: Qui diligit patrem aut matrem plus quam me, non est me dignus . Non dixit indignos esse, qui parentes suos diligunt: sed eos indignos ait, qui plus parentes quam Christum diligunt. Si enim ideo deferimus parentibus amorem, quia nostre generationis auctores sunt: quanto magis Christum amare debemus qui ipsorum est auctor parentum? Isti dederunt quod non potestatis est, sed ministerii sui: Christus donat salutem, qui parentum beneficia conseruat.

21. Pulchre autem dixit: Iniquos odio habui, legem autem tuam dilexi; quia si legem amamus, odisse debemus aduersarios legis, qui operibus suis precepta  1164 legis impugnant. Grecus melius eos et proprie nuncupauit dicens, exlex uocatur, quia extra legem est. Hos ergo odit, qui in lege Christi est, quia legis mandata non seruant. Non solum enim qui legem nescit, sed etiam ille qui non agit secundum legem, exsors legis est; quia Non auditores legis . . . . sed factores legis iustificabuntur . Redarguit me ipse Dauid si aliter intelligam. Quomodo iniquos homines oderat, qui parricidam filium commendabat preliatoribus, ne eum aliquis occideret? Qui Saul regis mortem etiam uindicauit in eum, qui a se nuntiauit occisum?

22. Ergo non iniquos homines, sed iniquos sermones oderat. Denique: Iniquos, dixit, odio habui,  non addidit, uiros. Deinde cum dicat iehsu in Euangelio: Diligite inimicos uestros , dicat Apostolus: Benedicite eos qui persequuntur uos, et nolite maledicere , quomodo excusaretur iste uir sub euangelica uiuens disciplina, si iniquos homines odisset? Nisi intelligas quod iniquitatem odio habuit, non eos qui, etsi operarentur iniquitatem, possent tamen euangelica predicatione  conuerti. Aut certe nisi ita accipiamus: quia sicut ille qui non honorat patrem, iniquus est, idem tamen secundum illud exosus patrem quod scriptum est: Qui non odit patrem, aut matrem . . . . aut fratres, aut sorores, aut animam suam, non potest meus esse discipulus , etiam laudabilis habetur: sic et iste iniquos odio habuit Eodem modo et eos oderat, quo patrem preuaricantem, aut animam suam: preferens uidelicet uite huius suauitati gratiam Christi.

23.  Sequitur: Adiutor, et susceptor meus es tu: et in uerbum tuum spero. Adiutor per Legem, susceptor per Euangelium. Quos Lege adiuuit, in carne suscepit; quia scriptum est: Hic peccata nostra portat; et ideo in uerbum eius spero . Grecus tamen habet, quod est supersperaui: quod de eo dicitur qui semper addit ad sperandum; et cum sperauerit aliquid, iterum sperat, et spe proficit, extendens se semper ad superiora, [b 1Kb] et ea que preteriit obliuiscens.

24. Pulchre autem ait: In uerbum tuum speraui, hoc est, non in prophetas speraui, non in Legem: sed in uerbum tuum speraui, hoc est, in aduentum tuum; ut uenias et suscipias peccatores, delicta condones, ouem lassam tuis in cruce humeris bonus pastor imponas. Si quis sperat in Christum, separare se debet a consortio perfidorum.

25.  Ideoque dicit: Discedite a me, maligni, et scrutabor mandata Dei mei. Cuius uersiculi testimonio significatur, quia ubi malignitas est,  ibi custodia mandatorum celestium esse non possit; In maleuolam enim animam non intrat sapientia . Et alibi: Querent me mali, et non inuenient . Simplicem mentem, purum ac defecatum animum diligit Christus, nec potest immaculate uirtuti ullum cum maculosis [c 1Kb] contubernium esse flagitiis. Odit, refugit, aspernatur contagia, qui dicit: Discite a me quia mitis sum . Malignos repellit, laborantes uocat. Dicit illis iehsu: Discedite a me omnes 1165 qui operamini iniquitatem ; istis ait: uenite ad me, omnes qui laboratis et onerati estis , non utique malignitate mentis, sed infirmitate carnis onerati: onerati, inquam, alieni hereditate peccati. Laborantibus subuenio: fraudulentis prodesse  non debeo, ne pluribus noceant. Hos pena compescat: illos emendet gratia. Malitia enim fons peccati est: culpa infirmitatis est lapsus. Illi debeo subuenire, qui laborat: illum etiam odisse qui decipit. Malas igitur operationes repellit. Nam nisi ita accipias, uidetur dicere: Discedite a me; quia mundus sum, quia purus sum. Hoc phariseus dicebat, sed reprehensus a Christo est. Non ergo Propheta dicit:  Mundus sum, sed, Cor mundum crea in me, Deus .

26.  Ideoque relegato consortio malignorum, quasi qui ante permixtus illis suscipi non posset a Domino, dicit: Suscipe me secundum eloquium tuum, et uiuam: et non confundas me ab exspectatione mea. Si uiuit qui in sinu est patriarche Abrahe, ut ille Lazarus pauper; quanto magis uiuit qui suscipitur a Christo? Quomodo enim potest non in eternum uiuere, quem sempiterna uita suscepit, quem totum sibi Christus assumpsit, qui totus uerbi est, cuius uita abscondita est in Christo Iesu? Sed et qui in sinu Abrahe sedet, susceptus a Christo est. Intolerande autem presumptionis uideretur dicere Deo, Suscipe me, nisi promissum  eius adiungeret, hoc est: Ut hoc auderemus, ipse fecisti, tuo te chirographo conuenimus, qui nostrum chirographum sustulisti. Nos fecimus chirographum mortis, tu scripsisti chirographum uite.

27. Ergo non confundas ab exspectatione sua seruulum tuum, quia in te spero; spes enim non confundit. Et si tribulamur, patientiam subministras, ut ferre possimus; ut quia te exspecto, non opprimar infirmitatibus, non succumbam tentationibus, non afflgiar procellis, in quibus est probanda patientia, ut probatio consequatur, que spem confirmat et roborat, que non confundit; hoc est: Frangimur frequenter laboribus, fatigamur: si spes desit, confundimur, et tota mente turbamur. Sed esto, sint aliqui duri ad labores, firmi ad iniurias perferendas:  si spem auferas, non potest perpetua esse patientia. Ipsa patientia non probatur, si fides desit, cuius radix spes est. Que enim potest probatio esse, nisi pro Christi nomine uel incommoda, uel pericula uniuersa sustineas? Ideo spes est sola que nostrum non confundit affectum. Ubi est spes, apostolicum illud: Foris pugne, intus timores , nocere non possunt.

28. [a 1Kb] Alia interpretatio habet: Non erubescere facias. Non erubescet qui sperat in Christum. Ideo qui bene sperat, dicit: In te confido, non erubescam . Et bene ait, Confido; robur enim spei nostre, et quedam sperantis auctoritas confidentia est. Spera igitur semper, et nemo te ab exspectatione confundit. Exspectatio nostra uita eterna  est. Exspectatio nostra, regnum Dei, Angelorum consortium, benedictiones sunt spiritales. 1166 Spera quotidie. Finem ista res non habet, nescit inducias. Spera etiam positus in aduersis. Si quis dicat tibi aliqua forte necessitudinum amissione percusso:  Quid tibi prodest iustitia tua; tu tamen spera, non deficiat fides tua. Si quis dicat tibi: Quid tibi quotidiana profuere ieiunia; quid castitas corporis, pudor mentis? Ecce sicut iniustus et impius uulneratus es. Non deficiat fides tua. Nam etiamsi infirmus es, fidelis tamen sollicitus est pro te Christus. Dicit ad discipulos suos: Date illis uos manducare , ne deficiant in uia. [b 1Kb] Habes apostolicum cibum, manduca illum, et non deficies. Illum ante manduca, ut postea uenias ad cibum Christi, ad cibum corporis Dominici, ad epulas Sacramenti, ad illud poculum quo fidelium inebriatur affectus; ut letitiam induat de remissione peccatorum, curas seculi huius, metum mortis, sollicitudinesque deponat. Hac ergo ebrietate corpus  non titubat, sed resurgit: animus non confunditur, sed consecratur.

29.  Sequitur: Adiuua me, inquit, et saluus ero: et meditabor iustificationes tuas semper. Qui sperat, presumit iuuari: ubi autem adiumentum Dei, ibi certum salutis auxilium. Supra dixit: Adiutor et susceptor meus es tu : hic iterum iuuari petit, quasi dicat: Sine cessatione me adiuua. Non mihi satis est quod poposci, iterum peto ut saluus fiam. Hic non magna, non uera est salus: tunc saluus ero, cum fuero in paradiso, cum uiuere cepero inter electos tuos angelos, cum laqueos terre huius euasero.

30. Sed ne forte adiuti in necessitatibus, postea in prosperis positi negligamus, docet nos immemores  beneficiorum celestium nequaquam esse debere, sed meditari iustificationes Domini; ut et cum boni operis aliquid fecerimus, semper tamen ei nostra peccata fateamur; hec enim est iustificatio Domini. Denique pharisei non iustificauerunt Deum, qui baptizari baptismo penitentie noluerunt . [c 1Kb] Ergo ille iustificat, quem suorum penitet delictorum. Quem enim penitet, confitetur, ut est illud: Tibi soli peccaui, et malum coram te feci; ut iustificeris in sermonibus tuis . Ideoque Publicanus magis iustificatus exiuit e templo ; quia Phariseus se iustificabat, suas iustitias predicando: Publicanus autem iustificabat Deum, iniquitates proprias confitendo. Ergo qui meditatur iustificationes Domini, semper humiliatur.  Non hodie humiliatur, et cras exaltatur: sed semper humilis corde et mitis affectu est. Plus est autem semper, quam die ac nocte, uel tota die; hoc enim supra tempus est. Ergo uel inter angelos annumeratus dicas oportet iustificationes Dei semper,  et illam quam adeptus es gloriam, non tuis meritis arroges, sed diuine miserationi semper ascribas; ne tibi dicatur: Quid autem habes quod non accepisti? Si autem accepisti, quid gloriaris quasi non acceperis ? Omnis enims creatura quecumque bona habet, accepit a Christo, qui totius est auctor creature.

1167 31.  Spreuisti, inquit, omnes qui discedunt a iustificationibus tuis; quia iniqua cogitatio eorum. Omnis superbus immundus est in conspectu Domini; quia non potest per superbiam suam mundare peccata, qui arroganti spiritu coaceruat errorem. Ideoque spernitur atque despicitur, quia despectui habet diuina mandata. Bene autem celestis seruatur prerogatiua clementie; quia nullum repellit, sed quicumque noluerint peccata propria  confiteri, ipsi discedunt a Domino Deo nostro. Denique ille discessit, qui peregre profectus, omne quod acceperat a patre, fidei et gratie patrimonium dissipauit. Et quia eum discessisse penituit, postea est regressus ad patrem, quem reliquerat cum peccatum proprium nollet confiteri. Non ergo interuallo locorum Deus relinquitur, sed prauitate morum, et deformitate gestorum. Discedit a Domino, qui se elongat ab eo, quemadmodum audita presentia Dei, Adam latere cupiebat. Sed discedens a Domino salutem habere non poterat; quoniam scriptum est: Ecce qui elongant se abs te, peribunt . Unusquisque igitur suis studiis sese aut iungit, aut separat. Denique quam plerosque nec locorum interualla secernant, uel finitima et uicina connectant, indicio  est quia sunt plerique in corpore siti, qui peregrinantur a corpore, et adsunt Deo; ut ille qui dicenti Deo: Quem mittam? respondit: Ecce ego, mitte me . Audet et Paulus adesse Deo, quia nichil in se preter carnis materiam uidebat esse corporeum. Exiuit et Cain a facie Dei, postquam, commisso parricidio, gerendam peccatorum suorum penitentiam non putauit.

32. [a 1Kb] Recte autem ait: Ad nichilum deduxisti preuaricatores. Non peccatores dixit, sed preuaricatores. Nam que nobis spes foret, quando omnes sub peccato sumus? Etiam illud pulchre: Omnes ad nichilum deduxisti preuaricatores. Siue ille diues sit, nichil illi diuitie sue prosunt: siue honoratus, nichil dignitas: siue potens, nichil potentia. Sed aliud est  preuaricatorem esse discedentem a iustificationibus Dei: aliud preuaricatorem esse terre. Illud grauius, hoc leuius.

33.  Ideoque [b 1Kb] subiecta ne te turbent, uide; nam subiecit his: Preuaricatores estimaui omnes peccatores terre: propterea dilexi testimonia tua semper. Recte preuaricator dicitur, qui discedit a Domino. Denique grece a discedendo apostata nominatur.  Unde et ille: uinum et mulieres faciunt, inquit, apostatare . Cauenda ergo incentiua et lenocinia delictorum, ne in scelus uergant. Preuaricater autem latine et transgressor uocatur; eo quod a lege Domini transeat ad errorem, et transgrediatur mandata celestia, cui dictum est ut adhereat Domino Deo suo . Adhereto igitur indiuiduo semper affectu; ne te ab eo uis ulla possit euellere. Si quid rarum, si quid intermissum aduersarius uiderit, statim se immittit in pectus et cor tuum; ut te laqueo teneat sue fraudis, et hostilis uinculo potestatis innexus, a deuotione retraharis. Sed non solus ille preuaricator est, qui posthabita Ecclesia, ad cultus transgreditur idolorum: sed 1168 etiam quicumque Legis mandata non seruat. Omnis  ergo peccator, preuaricator. Unde illud: Omnis preuaricatio . . . iustam accipit remunerationem . Nomen commune, sed diuersa merita delictorum; et pretia ergo diuersa culparum.

34. Quid sibi uult quod ait: Peccatores terre. Sunt ergo et celi peccatores, sicut ille qui ait: Pater, peccaui in celum, et coram te . Sunt qui dicant quia is qui celestia non seruat oracula, preuaricator est celi. [c 1Kb] Sed siue hoc, siue quia minuit gratiam quam accepit e celo, quam Spiritus sanctus infudit: siue quia auis celi factus, non debes in terram redire de celo. In celum ergo peccas, si celi incola celum relinquas. Diuersitas igitur est eorum. Alii peccatores celi, alii peccatores terre sunt.

35. In matutinis, inquit, interficiebam omnes peccatores  terre . Quomodo unus omnes interficere poterat peccatores terre? Sed si consideres iustum, cui nox precessit, dies appropinquauit; potes uidere quomodo exoriente tibi sole iustitie, de luce uigilans interficias fomenta omnia delictorum. Utinam mihi aspiret hec gratia, ut gladio spiritali, qui est uerbum Dei, ab Ecclesia Domini incentiua uniuersa possim abolere uitiorum, et terrena auferre delicta, quibus in foueam quamdam lubrici precipitamur erroris, ut de ciuitate Dei expellatur iniquitatis operator. Ciuitas Dei Ecclesia est: Ecclesia corpus est Christi. Peccat in celum, qui celestis ciuitatis iura contaminat, et immaculati corporis uiolat sanctitatem suorum colluuione uitiorum.

36. Et uide ne forte sint qui celi et terre peccatores  sint. Nam utique Adam cum in paradiso esset, celestis erat: post lapsum autem terrenus est factus, et de paradiso expulsus est et eiectus. Unde et Apostolus ait: Primus homo de terra terrenus, secundus homo de celo celestis . Abiiciatur ergo a nobis imago terreni, suscipiatur imago celestis, non fuco expressa, non ceris, non coloribus adumbrata, sed moribus, in qua Christus se agnoscat.

 37.  Confige clauis a timore tuo carnes meas; a iudiciis enim tuis timui. Qui diligit Domini testimonia, configit clauis carnes suas, sciens quia uetus homo suus cum Christo confixus cruci luxuriam destruat carnis; ne cupiditates eius indomito feruore lasciuiant, ne radix auaritie [a 1Kb] serpentibus se fundat radicibus. Confige ergo clauis, et destrue fomenta peccati: moriatur in carne tua omnis illecebra delictorum: libertatem uagandi cupiditas uoluptatum cruci affixa non habeat. Est quidam clauus spiritalis, qui patibulo crucis Dominice affigat has carnes. Et fortasse sint carnes quedam anime, sicut corpus est anime. Carnes anime sunt carnales cogitationes. Configat has carnes timor Domini et iudiciorum eius, et seruituti redigat. Quod si carnes iste reiiciunt clauos diuini timoris, haud dubie  dicitur: Non permanebit spiritus meus in his hominibus; quoniam carnes sunt . Nisi igitur affigantur cruci he carnes, et 1169 configantur clauis a timore Dei nostri, non permanebit in his spiritus Dei.

38. Sicut sunt aculei timoris, quibus compungimur: ita sunt claui timoris, quibus configimur. Qui compungitur, excitatur: qui configitur, mortificatur; ut peccato deficiat, Deo uiuat. Ut sciamus autem clauos spiritales esse, etiam stimuli spiritales sunt, de quibus scriptum est: Durum tibi est aduersus stimulum calcitrare . Hoc stimulo Paulus stimulatus surrexit e terra, et se leuauit, ut conuersaretur in celo. Confixus est clauis apostolus Thomas, ut diceret: Nisi uidero in manibus eius  fixuras clauorum, et mittam digitum meum in locum clauorum . Claui erant bone cupiditatis: claui erant etsi non perfecte fidei, tamen fidei incrementa querentis.

39. His configitur clauis, qui Christo commoritur, ut cum Christo resurgat. His configitur clauis, qui mortificationem Domini Iesu in corpore suo portat. His clauis configitur, qui meretur audire, dicente Iesu: Pone me ut signaculum in cor tuum, ut sigillum in brachium tuum; quia ualida est ut mors caritas, durus sicut inferi zelus . Infige ergo pectori tuo et cordi tuo hoc signaculum crucifixi, infige et brachio tuo: ut opera tua peccato mortua sint. Nihil in his criminis reuiuiscat, nichil erroris resurgat. Fortasse hanc imaginem claui non  solum timoris, sed etiam caritatis affigunt; quia ualida est ut mors caritas, durus sicut inferi zelus. Non te ergo offendat duritia clauorum, quia est duritia caritatis: nec ualidus clauorum rigor, quia ualida est etiam caritas sicut mors. Charitas enim culpam et omnia peccata mortificat: caritas sicut mortis ictus interimit. Denique morimur flagitiis atque peccato, dum Domini mandata diligimus. Charitas est Deus, caritas Dei uerbum est, quod est  ualidum, et acutius omni gladio acutissimo, usque ad diuisionem quidem anime, ac spiritus, artusque, et intima penetrans medullarum. Est durus ergo zelus caritatis, qui non cedat inferis; cum pro Dei zelo unusquisque nec suis parcat. His clauis caritatis configatur anima nostra et caro nostra, ut et ipsa dicat: Quia uulnerata caritate ego sum . Habet ergo clauum suum caritas: habet gladium suum, quo anima uulneratur. Felix qui hoc gladio meruerit uulnerari. Hec sunt uulnera que osculis preferuntur: Utiliora uulnera amici, quam uoluntaria oscula inimici .

40. His nos uulneribus offeramus, quibus quicumque mortuus fuerit, mortem gustare non poterit. Talis enim eorum mors, qui Dominum sequebantur, [b 1Kb] de quibus dictum est: Sunt aliqui de istis  astantibus qui non gustabunt mortem, donec uideant Filium hominis uenientem in regno suo . Merito Petrus non timebat hanc mortem; non timebat enim qui dicebat, quia etsi oporteret eum pro Christo mori, non eum relinqueret aut negaret . Tollamus ergo crucem Domini, que configat carnes nostras, peccatum destruat. Est timor qui configit carnes: Nisi quis tulerit crucem suam, et seculus me fuerit, non est me dignus . Ille enim dignus qui habet Christi timorem; ut crucifigat 1170 carnale peccatum. Hunc timorem sequitur caritas, que consepulta cum Christo non diuellatur a Christo, moriatur in Christo, attumuletur Christo, resurgat cum Christo.



SERMO DECIMUS SEXTUS. [Figure: [Hebrew Text] 2Kb] Ain.


1. Incipit littera decima sexta Ain, cuius interpretatio est, Oculus, siue fons. [c 1Kb] Oculus utitur uidendi munere: sed sepe uidemus ea que complacent, et sepe que displicent: nec in eo oculi est uel culpa uel probitas pro eorum qualitate que uiderit; oculi est enim officium nuntiare quod uiderit. Est sane uel offensa uel gratia, si aut delectetur suauibus, aut offendatur aduersis. Ideo frequenter oculus suppliciorum dicitur, oculus tentationis, oculus hedi, oculus uitule, oculus generationis, aut fons generationis.

2. Legimus in Euangelio quia baptizabat Ioannes  in Ennon . Ennon oculum suppliciorum interpretati sunt. Itaque nemo uenit ad baptismum, nisi qui desiderat sibi propria peccata dimitti, quorum supplicia corde prouido perhorrescat. Itaque licet oculus suppliciorum dicatur, preuidentis est tamen supplicia, non sustinentis: licet baptismum penitentie habeat aliquam de suppliciorum susceptione tolerantiam. Oculi est ut intuendi officio fungatur: tuum est cauere quod uideris.

 3. Denique et oculus tentationis dicitur; quia per oculum sepe tentamur. Oculus meretricis laqueus amatoris. Sed oculus nichil delinquit; ideoque Saluatoris sententia plena iustitie est, dicentis: Qui uiderit mulierem ad concupiscendum eam, iam adulterauit eam in corde suo . Non dixit: Qui uiderit mulierem, sed ad concupiscendum uiderit. Oculum absoluit, mentem ligauit. Nec dixit: Adulterauit eam in oculo, sed in corde. In oculo uisus est, in corde peccatum.

4. Oculus hedi qui ad sinistram est; quod ea que dextra sunt, peccator uidere non possit. Sanctus autem dicit: Prouidebam Dominum in conspectu meo semper; quoniam a dextris est mihi, ne commouear . Et Petro sancto apostolo, cum  tota nocte nichil cepisset, ut legimus in Euangelio, a Saluatore dictum est: Mitte in dexteram partem nauigii retia . Itaque fretus imperatis celestibus, misit retia, et plurimum piscium congregauit. In sinistra nox erat: in dextera diuini sermonis [a 1Kb] claritudo fulgebat diurna.

5. Est et oculus uitule: quod eque ad peccatores refertur; quia sicut iugi loro uitule attrahunt iniquitates, non dirumpentes neque abscindentes proprium, sed longo trahentes fune peccatum. Indomita enim uitula sero mansuescit, et trahit lora, non suscipit; quia impatiens est tenendi: et quo diutius traxerit, eo amplius impeditur.

6. Oculus quoque generationis, aut fons generationis dicitur; quia ex oculorum conspectu aut bona, aut aduersa generantur. uidisti mulieris pulchritudinem,  laudasti artificis opus, uenustatem 1171 nature: generatio fidei, deuotionis est partus. Contentus fuisti forme decore, [b 1Kb] non census ambitione, sumpsisti in uxorem, genuit filios liberalioris gratie: oculus tibi fuit generatio prosperorum. Contemplatus es sacram puellam, pressit oculos tuos auguste reuerentia castitatis: predicasti Dominum Iesum, qui senilem dedisset in adolescentula etate grauitatem, immaculatamque uitam inter infirmas tam lubrice huius carnis illecebras humanis infudisset affectibus: fons bonorum est. uidisti possessiones pupillorum, non ad inuadendum, sed ad tuendum: et paternis ingemuisti uisceribus, si quid aduertisti de minoris commodis esse  neglectum: repulisti eum qui fines eius uolebat inuadere: iudicasti pupillo: oculus tuus fons tibi fuit et origo iustitie. Iudicasti uidue , iudicasti ergo sicut iustus et bonus iudex: uidisti usurpatorem improbum, qui maritali auxilio destitutam, suam predam putaret: iniquitatem non passus es: tulisti indefense opem, quo adiuta presidio, inoffensa opera castitatis exercuit, nec  auxilium querere maritale compulsa est; dicit tibi Dominus: uenite, disputemus . Quia iudicasti uiduam, oculus tuus fons gratie tibi factus est. uidisti nudum corpus inopis iacere defuncti, non preteristi, ut ille qui exponitur in Euangelio , sacerdos atque leuita: sed continuo miseratus, sepulture solatiis tradidisti: generauit tibi oculus materiam redemptionis.

7. Contra si aspiciens agrum pupilli uineis consitum, letum segetibus, nemoribus umbrosis, aut fluuiis decurrentibus, aut fontibus scaturientibus, aut riparum herbosis amenum thoris, et auaritie facibus accensus transtulisti patrum limites, atque in possessionem indefensam improbus irruisti: oculus tuus tibi mortis perpetue acerba generauit. uicine  uidue iura temerasti: cegisti eam que aut dolorem suum, aut pudorem secretis clausa parietibus fouere deberet, prosilire in publicum, inuerecundius quam iniustius litigare: oculus tuus partus iniquitatis est factus. uidisti inopem superbo oculo, et insatiabili corde: despexisti precem pauperis: et quem misereri debueras, cum fastidio preteristi: oculus tuus fons tibi fuit et origo peccati.

8. Ideoque oculi tui non lupi oculi sint, et insidiantis ad predam, sed sicut [c 1Kb] Sponse dicitur: Oculi tui stagna in Esebon, in portis filie multorum: nares tue sicut turris Libani . Stagna in Esebon quid est, nisi in cogitationibus rationabilibus abundatia, que est in portis Ecclesie, cui merito defertur multitudo doctrine? Filia enim multorum,  plurimarum doctrinarum posteritas effecta est, cuius nares odor est sacrificiorum floribus omnibus prestans. Quid enim Christi odore sublimius, qui abolebat thuris flagrantiam? Oculus ergo iste prouideat que futura sunt: et si aduersa 1172 imminere preuiderit, fletu lacrymisque emollire ac mitigare non desinat.

9. Ideo Hieremias in captiuitate gentis Iudee positus, futuram preuidens perpetue captiuitatis erumnam, quam perfidie pretio Iudeorum populus habebat exsoluere, dicebat in Threnis sub hac eadem littera: In hoc ego fleo, oculi mei caligauerunt a fletu; quia elongauit a me qui me consolabatur . Non igitur abductum se esse de terris suis dolebat, sed a Christo populum relinquendum,  consolationemque future uite cernebat amissam. Hec est uere dolenda captiuitas, que eterne spe libertate priuata uidebatur. Alio quoque loco sub hac eadem littera repetiuit in Threnis, dicens: Dominus que cogitauit, consummauit, uerbum suum quod mandauit a diebus antiquis. Destruxit, et non pepercit, et letificauit super te inimicum, et exaltauit cornu tribulantis te . Nonne euidenter futurum iudicium Christi annuntiatur, sicut in psalmo quoque  presenti declarari certum est. Oculus ergo preuideat que uentura sunt, et ea aut profusione lacrymarum, aut erroris correctione detorqueat. Denique Hieremias flebat; quia malam causam impie plebis susceperat, que perfidie pertinacia proprium negabat auctorem.

10.  Dauid autem prophetico spiritu iudicium preuidens Christi, in quo nemo innocens periclitabitur; nemo sceleratus eludet, bona fretus conscientia dicit: Feci iudicium et iustitiam: ne tradas me nocentibus me. Non quasi gloriosus ac insolens se ipse laudat, cum utique peritus legis, alterius magis quam proprio ore unumquemque laudandum esse non ignoraret. Non, inquam, [a 1Kb] predicatarum iactantia est hic ulla uirtutum, sed uite innocentis  assertio iure presumpta; ne dignus estimaretur qui propter grauia peccata a Domino relinqueretur, et nocentium potestati traderetur. Defensio est igitur, non arrogantia, quando non excellentia aliqua honoris assumitur, sed formidabilis erumna propulsatur. Denique Petrus hoc genere defensionis utitur dicens: Ecce nos reliquimus omnia et secuti sumus te: quid ergo erit nobis ? In quo si dicti arrogantis decolor aliquis neuus fuisset, non tantum gratie de Domini Saluatoris sententia retulisset ; ut non solum minime subdendus ipse iudicio, sed etiam iudicaturus de aliorum meritis ipse nuntiaretur. Neque enim in iudicio, si quis innocentie sue tuende gratia, quid fecisset aperiret, ad iactantiam potius quam ad defensionem  cause dictum estimaretur. Aliud est dignum se premio dicere, aliud indignum iniuria.

11. Et tamen ille ipse philosophie summus, ut aiunt, magister, cum accusaretur, interrogatus qua tandem pena se dignum putaret, respondisse fertur, [b 67Kb] ut in Prytaneo publico quotidie conuiuio susciperetur. Ille honorem usurpauit, [c 1Kb] hic precauit erumnam: ille gloriam arrogauit, hic humilitatem seruauit. Nam que maior esse 1173 humilitas potest, quam ut conscius sibi iudicii et iustitie reseruate, tradi potestati diaboli uereretur? Hominem se esse cognouit, impar sibi bellum aduersum spiritalia nequitie in celestibus: raptum nouit Enoch esse, ne malitia mutaret cor eius: Ne inebriatum, Lot incestatum, sacerdotem primum ipsum Aaron cum  Maria sorore tentatum, lepre maculis aspersam Mariam primum, post, absolutam: Moysen pene internecatum, nisi circumcisione filii et eiusmodi sanguinis fusione Sephora mulier eius omne ab eo periculum depulisset. His igitur commonitus exemplis  nequaquam se fortitudini sue credit: sed cauta humilitas diuinum sibi precando adsciscit auxilium, petens ne tradatur nocentibus.

12. Scit enim auctorem esse principem mundi omnium delictorum. Ipse indiuiduos proximorum irarum stimulis excitatos scindit affectus: ipse flammam accendit libidinis: ipse adolet auaritie cupiditates; ut quo plus rapuerimus, amplius requiramus: ipse suggerit et ministrat fomenta luxurie: ipse odia exasperat, et immodice studium ambitionis inflammat. Quod uitium blandum in exordio, seuum in processu, nec fraterne germanitatis potuit contemplatione reuocari. Dum dolet sibi gratie celestis ambitor fratrem esse prelatum, de sacrificio processit ad parricidium. Auctorem igitur incontinentie  diabolum esse Apostolus docet: Ne tentet uos propter incontinentiam uestram . Incentorem quoque a uaritie ipsum esse legimus, dicente Paulo: Qui uolunt diuites fieri, incidunt in tentationem, et in laqueum diaboli . Et alibi: Mortificate ergo membra uestra que sunt super terram, fornicationem, immunditiam, libidinem, concupiscentiam malam, et auaritiam, que est idololatria . In his enim diaboli uoluntatem facimus, et exsequimur potestatem, qui per carnis istius desideria incentiuum sue fraudis operatur.

13. Quemcumque ergo in uitiorum suorum possessione repererit, tamquam obnoxium suo iuri uindicat. Adulterium quis facit, luxuriam exercet, aliena diripit; portio diaboli est: pudicus autem, et  continens, et misericors, Christi portio est. Christi ergo seruum sibi non potest uindicare, nisi forte illapsum in uitia deprehenderit: nec tunc quidem uindicat, sed tamquam suum sibi tradi postulat. Ideo ergo dicit Dauid: Feci iudicium et iustitiam, non ut arroget, sed excuset; ne quasi peccator deseratur a Christo. Exemplo sit nobis apostolica lectio quam ob rem unusquisque tradatur. Illum enim qui uxorem patris habuit, quia sic operatus est, [d 1Kb] tradidi satane, dicit Apostolus : non ergo esset traditus, nisi opera fecisset diaboli. Unde non immerito recusat propheta nocentibus tradi, qui allegat non diaboli opera se fecisse, sed Christi; Christus enim dicit: Iudicate pupillo, et iustificate uiduam . Hoc est ergo: Feci iudicium et  iustitiam, in iudicio non contempsi pauperem, non oppressi uiduam, personam diuitis non recepi, in omnibus operibus iustitiam reseruaui.

14. Iudicii finis iustitia est. In altero ueritatis custodia, in altero fructus est equitatis: utraque  1174 tamen non priuata uirtus, sed publica. Nam immaculatum corpus a uirili permixtione seruare, et palmam castimonie limoso in corpore usque ad Angelorum conuersationem custodia integritatis euehere, utilitas priuata, laus publica est: Frugi esse ac modestum, et sobrie parcitatis tenere mensuram probatur a pluribus, sed sibi soli proficit. Fortitudo in preliis eminet, in otio friget: cuius opus in tempore necessarium, in uoto aduersum; malunt enim homines non pugnare, quam uincere. Sola iustitia est que omnibus temporibus, aliis potius nata quam sibi, quotidiano usu, et fructu publico, suo damno alienas custodit utilitates: que nichil habeat utilitatis, et plurimum laudis. Hanc igitur Propheta pretendit ad sui meriti commendationem,  dicens: Feci iudicium et iustitiam: ne tradas me nocentibus me. Ubi iustitia, ibi misericordia. Misericordia a peccato liberat. Quomodo ergo peccatoribus trador? Simile illud in Canticis: Exui tunicam meam, quomodo induam eam? Laui pedes meos, quomodo inquinabo eos ? Exui tunicam peccatoris, uelamenque terreni: cur quasi peccator atque terrenus adiudicor? Laui pedes meos, ne qua delicti sors posset adherere uestigio: cur das in me delinquentibus potestatem?

15.  Sequitur: Suscipe seruum tuum in bono: non calumnientur me superbi. Quasi iudicii et iustitie conscius, auctoritate prophetica progreditur; ut seruum Domini se dicere non reformidet: seruus enim Domini nichil debet alienis. Pretiosa hec  est seruitus, que uirtutum constat expensis. Cur autem timet nocentibus tradi, aperit euidenter; quia calumniatores sunt, qui oderint ueritatem: impugnent innocentiam, quia superbi sunt. Qualis enim aduersum seruulos Dei potest superbus esse, qui aduersus Deum se exaltat, et dicit: In celum ascendam: super sidera celi ponam sedem meam: sedebo in monte excelso, super montes altos qui sunt ab Aquilone: ascendam super nubes, et ero similis Altissimo ? Quid igitur mirum, si grauare homines possit, qui peruicaci spiritu nec Deo cedit? Quomodo mensuram ueritatis, et fidem in hominem reseruabit, qui sacrilego, impudentique mendacio omnipotenti se Domino adequandum esse promittit? [a 1Kb] Quomodo calumniatur singulis, qui totam  irritauit terram, concussit reges, posuit uniuersum orbem desertum, et ciuitates destruxit: eos qui in abductione erant, non soluit?

16. Caueamus ergo ne muros anime nostre destruat, ne propugnacula nostre mentis diruat, ne super sidera thronum suum ponat. Ponit super sidera, quando electum decipit, quando iustum circumuenit, cuius opera lucent sicut stelle in celo. Nonne et Iudas proditor inter ceteros audiebat: uos estis lux huius mundi ? Nonne diabolus lumen eius extinxit? Quin etiam quos non  potuerit circumuenire, calumniatur, inuidens regni celestis gloriam; ut quos illecebris suis a Christo non potuit separare, eos calumniis suis debiti honoris fructu fraudare conetur. Fugiamus ergo malos calumniatores, qui peccatum operantur in nobis, et ipsi nobis calumnias infestissima 1175 accusatione componunt, id quod ipsi fecerint arguentes. Ecce manus Domini parata est, que te fugientem ab aduersariis tueatur ac protegat. Pharao te in patribus tenebat superbus, immitis: fugisti ab eo, suscepit te manus Domini, et de periculis liberauit. Non dimisisset te Pharao, nisi tu ad Dominum confugisses. Dicebat Pharao: Dominum nescio, et Isrel non dimitto . uides quam superbus? Merito ergo susceptus in bono est, qui malum fugit. Non  patitur ergo Deus in malo nos esse: suscipit in bono; nec patitur suos calumniis subiacere.

17.  Oculi mei defecerunt in salutare tuum, et in eloquium iustitie tue. Qui sint isti oculi considera, qui in Christum deficiunt, dum eius prestolantur aduentum, anime uidelicet oculi non corporis, tota fidei intentione defixi; in eo enim quem diligimus, totis oculis occupamur, nec quidquam aliud uidere delectat. Non potest hoc dicere nisi qui a mundanis sollicitudinibus et secularibus uoluptatibus intentionem omnem sue mentis auertit. Nam quomodo hoc dicit, qui theatralibus ludibriis occupatur? Sed ille hoc dicit, qui supra dixit: Auerte oculos meos, ne uideant uanitatem . Qui autem sunt oculi qui deficiunt in eloquium Dei,  nisi oculi interioris hominis, obtutusque anime, qui tenduntur ut uideant Dei uerbum, et nimia intentione et exspectatione deficiunt in salutare Dei, defectum sui patientes, ut assumant quod uerbi est?

18. Et quia eloquium Dei plerosque mouere potest, ideo addidit: Eloquium iustitie; ut mouere non debeat. Mouere autem poterat, quia scriptum est: Maior seruiet minori . Nam nisi ad mysterium accipias, nature iniuria est. Et, Dedi uobis precepta non bona . Ergo Deus mala dat precepta. Et, Ego Dominus creans mala . Sed et de preceptis sic soluitur; quia infirmis non dare debuit perfecta precepta, que sustinere non possent. Quando audiret Iudeus: Dimitte omnia tua . . . . et sequere me ?  Quando audiret Iudeus: Qui non tulerit crucem suam, et secutus me fuerit, non est me dignus ? Sed hec perfectiora precepta Euangelio reseruata sunt. Et mala non creauit Deus, sed hec que uidentur nobis austera, uerbera, mors et huiusmodi alia que propter emendationem prescripta sunt noxiorum; iustis enim non est lex posita, sed iniustis. Nam si noxii nichil timerent, innocentes semper timerent.

19. Qui sunt igitur isti oculi qui deficiunt in salutare Dei? Diximus oculum suppliciorum esse, qui  preuidens futura supplicia peccatorum, gerendam annuntiet penitentiam. Demonstrauit hunc oculum Baptista Ioannes dicens: Generatio uiperarum, quis ostendit uobis fugere ab ira uentura? Facite ergo fructus dignos penitentie . Ad baptismum enim Ioannis ueniebat, qui habebat oculum suppliciorum: ad Christi autem baptismum uenit, qui uidet gratiam. Hic enim oculus est quem Dominice passionis umbra tuetur et protegit. Aliud ergo Ennon, aliud Ain. In Ennon baptizatur conscius grauium delictorum: qui autem purum oculum habet, gratiam suscipit spiritalem. Et imperfecte fortasse anime oculus suppliciorum est: 1176 perfecte autem oculus gratiarum est purior atque sincerior, qui significatur hac littera, ad quam iusti  forma dirigitur; quia imperfecta peccati tantummodo iudicium declinare desiderat, perfecta uero meritum regni celestis acquirere. Presumimus tamen quod utrumque oculum una anima habeat, et oculum suppliciorum, et oculum gratie: leuum oculum suppliciorum, dexterum gratie; quia non a primo homines possunt esse perfecti, sed per processum uirtutis ascendunt. Ante igitur unaqueque anima quasi ad baptismum Ioannis uenit; ut premittat penitentiam delictorum: et in processu paulatim ubi peccata sua defleuerit, spiritali abluta baptismate, Christi accipit sacramentum. Unde uidetur et in Canticis Canticorum Ecclesia predicari, cui dicitur: Cor nostrum cepisti, soror mea Sponsa, cor nostrum cepisti uno ab oculis tuis ; ut iste oculus  gratie sit, qui Christi sibi pleniorem acquisiuerit caritatem.

20. Plerique tamen hoc loco accipiunt duos oculos Ecclesie: unum qui mystica uideat, alterum qui moralia; eo quod sancta Ecclesia non solum moralium teneat disciplinam, sed etiam celestis doceat secreta mysterii. Unde dictum est de ea: Oculi tui sicut columbe, extra taciturnitatem tuam , quod et spiritaliter uideat, et nouerit tempus tacendi esse, et tempus loquendi; ut in tempore sermonem suum proferat, ne importunitate loquendi peccatum possit incurrere.

21. Habet ergo oculos columbe ad similitudinem Christi; quia et de ipso lectum est: Oculi tui sicut columbe super abundantiam aquarum late in lacte,  sedentis super plenitudinem . Baptizat in lacte Dominus, id est, in sinceritate. Et isti sunt qui uere baptizantur in lacte, qui sine dolo credunt, et puram fidem deferunt, ut immaculatam induant gratiam. Ideo candida Sponsa ascendit ad Christum; quia in lacte baptizata est. Ideo mirantur eam uirtutes et Potestates, dicentes: Que est hec que ascendit dealbata ? Ante paululum dicebat, Nigra sum : nunc dealbata cernitur, et ascendit ad celum, et innixa Dei uerbo, alta iam penetrat. Nec immerito illic aquarum  abundantia, ubi Christus; ut mens humana repleri cupiat. Has sitit aquas ceruus, quas cum biberit, sitire non possit. Has aquas sitiuit Propheta, cum dixit: Sitiuit in te anima mea . Sedet ergo Christus super abundantiam aquarum, et super plenitudinem. [a 1Kb] Et ideo qui baptizatur in lacte, dicit: Et nos omnes de plenitudine eius accepimus . Unde et oculus suppliciorum non alienus est ab Ecclesia; quia etsi baptizabat Ioannes in Ennon, baptizabat iuxta Salim, ubi erat aquarum abundantia, duodecim fontes, et septuaginta Palmarum arbores .

22. Hos fontes habet Ecclesia, hoc est, in ueteri Testamento duodecim patriarchas, et in nouo duodecim apostolos. Ideoque dictum est: In Ecclesia  benedicamus Dominum Deum de fontibus Isrel . His fontibus ante perfunditur quicumque Christi mysteria sacrosancta consequitur; isti enim fontes ex eterno fonte manantes, toto orbe fluxerunt. Ubi isti fontes, ibi ascensio animarum. 1177 Denique Salim interpretati sunt, Ipsum ascendentem. Ille enim uere ascendit, qui propria peccata deponit. Hoc igitur uerbo purificatorie sanctificationis usus exprimitur. Unde etiam bene in Canticis Christus dicit ad Ecclesiam: Dentes tui sicut grex tonsarum, que ascenderunt a lauacro, que omnes gemellos creant, et infecunda non est in eis . Quod specie tenus de capris dicitur, mystice autem de Ecclesie grege.

23. Nec uilia tibi uideantur ista animalia. Denique  audi que de his sanctus loquitur Spiritus: Capillamentum tuum ut grex tonsarum, que reuelate sunt a monte Galaad. Dentes tui ut grex tonsarum, que ascenderunt de lauacro . uides quod in altis grex iste pascitur, audax in monte. Itaque ubi aliis precipitia, ibi capris nullum periculum: ubi aliis periculum, ibi gregis huius alimentum, ibi cibus dulcior, ibi fructus electior. Spectantur a pastoribus suis dumosa de rupe pendentes: ibi luporum incursus esse non possunt, ibi fecunde arbores fructum integrum subministrant. Cernere licet uberi lacte distentas super teneram sobolem materna pietate sollicitas. Ideo elegit eas Spiritus sanctus quibus cetum uenerabilis Ecclesie compararet.

24. Et ut mystice audias: capillamentum uerbi  est altitudo et eminentia quedam iustarum animarum, quoniam sensus sapientis in capite eius. In altitudine enim cogitationis humane certum est esse sapientiam. Et quemadmodum tondentur capre, ut superflua deponant: ita etiam tonsarum animarum gregem, hoc est, multarum animarum uirtutes habet sancta Ecclesia, in quo grege nichil possis [b 1Kb] insensibile reperire, nichil superfluum; quoniam fides sapientes fecit, spiritalis autem gratia ab omni superfluorum labe mundauit.

25. Merito igitur reuelate sunt anime iustorum,  et reuelate a monte Galaad, hoc est, a transmigratione testimonii; eo quod a Synagoga ad Ecclesiam testimonium celeste migrauit. In hoc itaque monte nascitur thymiama, resina, et ceteri odores, quos negotiatores illi Ismelite, ut habes in primo libro Testamenti ueteris, deferebant . Hos odores habet Ecclesia, quos mercatores ex gentibus congregati, fide et deuotione uexerunt. Itaque sicut capre bonis refecte cibis, et solis calore uernantes, lauantur in flumine, et exsultantes munde resurgunt de flumine: ita anime iustorum ascendunt ab spiritali lauacro.

26. Iste sunt uere que geminos creant, in quibus non est infecunditas aliqua uirtutum, sterilitas ulla meritorum. Bene geminos creant; quia congeminant sensus suos. Unde habes in Prouerbiis scriptum:  Et tu scribe hec tibi tripliciter, in consilio, et in cognitione . Triplicem premisit scriptionem, et duo subdidit, consilium et cognitionem: sed cognitio gemina est: una incorporalium, altera corporalium.

27. Diximus de fecunditate: dicamus de dentibus. Nam et nauigantes plerique, et properantes 1178 itinere terreno, ubi uiderint speciosum aliquem locum, delectationis gratia demorantur, pascunt oculos, animumque alleuant; nec mora ulla commeandi putatur, sed gratia: ita et nobis pulcherrimos dentes iustarum animarum considerare cordi est. Docuit enim Scriptura pulcherrimos dentes esse iustorum, dicens secundum litteram quidem de patriarcha Iuda, spiritaliter autem de Christo: Hilares oculi  eius a uino, et dentes sicut lac . In quo non utique carnis humane officia, sed diuine gratie munera predicauit. Docet igitur exemplum, dentes non esse pretereundos, ubi de oculis dixerimus.

28. Qui sunt igitur iustarum dentes animarum, nisi qui informem ac durum accipientes cibum, uel frigidum plerumque, uel supra modum calentem nunc comminuunt, nunc fouent, nunc temperant, prout qualitas fuerit alimentorum? Dura comminuunt, ne asperitas littere in ueteri Testamento, et secularis intellectus rigor, nisi fuerit spiritali dente resolutus, uitalia ipsa interclusis ciborum salutarium meatibus, et gulam quamdam anime incuriosa edacitate suffocet. Par est igitur ut diuidas primum, si solida tibi uidetur esca que sumitur, et distinguas  eam, atque emollitam sine noxa aliqua anime in omnia eius membra naturali diuisione transfundas; ut uitalem succum omne eius corpus epuletur. Nihil cadauerosum, nichil mortuum ore tuo sumas, ne dicatur: Sepulcrum patens est guttur eorum : sed uiuum haurias uerbum; ut in tue mentis uisceribus possit operari.

 29. Hi dentes super lac candidiores, quia dentes iustorum sunt. Denique cum omnes in Moyse baptizati in nube et in mari patres nostri fuerint, non otiose tamen scriptum est, quia Omnes eamdem escam spiritalem manducauerunt, et omnes eumdem potum spiritalem biberunt ; ut istis sanctorum dentibus maior quidam fulgor accederet, quos post transitum maris Rubri, myrrhe fontis amaritudine per ligni gratiam temperata , cognoscimus esse mundatos, deinde duodecim fontium potu, postremo petre spiritalem undam uomentis irriguo; petra enim erat Christus. Ideo et manna manducauerunt ; ut toties abluti manducarent panem, ut scriptum est, angelorum . Nunc quoque in Euangelii  mysteriis [a 1Kb] recognoscis, quia baptizatus licet toto corpore, postea tamen esca spiritali potuque mundaris.

30. Merito ergo Dauid et oculos interiores purificatos, et dentes tamquam illuminatos spiritalium dentium candore sermones profert dicens: Feci iudicium et iustitiam . Ille est enim uerus dentium fulgor, ubi bene sibi conscie mentis resonat canora confessio. Ille mundus oculus, quem peccatorum grauium trabes nulla depresserit: quem purgamentorum leuium festuca nulla turbauerit. Iste oculus in uerbum iustitie defecit. Qui enim Christo adheret, unus est spiritus . Et Balaam petebat ut anima sua deficeret in animis iustorum , id est, ut proprii obliuisceretur  erroris: 1179 quod suum erat, deponeret: quod iustitie et equitatis, assumeret. Sed progrediamur ad cetera.

31.  Sequitur: Fac cum seruo tuo secundum misericordiam tuam, et iustitias tuas doce me. Prestruxit uiam, et commendationis sue incrementa presumpsit. Supra poposcit ne nocentibus traderetur : iterum petiit ut susciperetur in bono; ne calumniarentur ei superbi, hoc est: Non declino iudicium, sed calumniam perfidorum; illi enim iudicare nesciunt, calumniari sciunt. Ad te confugio, qui nosti [b 1Kb] representare iudicium. Et bene non uult calumniatoribus tradi; multa enim Iob passus est iustus, postquam traditus est nocenti. Sed difficile fuit illud et grande certamen ,  quod nisi Iob nimia patientia haud facile quisquam superare potuisset; tamen ille non totus est traditus, sed meliore exceptus est portione. Qui dicit: Non tradas me , que maiora sunt comprehendit. Plus autem in anima, quam in carne sumus; iustis enim dicitur: uos autem non estis in carne, sed in spiritu . Tradi ergo animam  suam recusat, qui corpore sicut aranea tabescebat .

32. Hoc igitur loco, maiore quodam familiaritatis usu potiora presumens, ait: Fac cum seruo tuo secundum misericordiam tuam, et iustitias tuas doce me. Misericordiam sibi deferri poscit, iustitias doceri. Alibi quoque, hoc est, in posterioribus habes hunc sensum: Et ne intres in iudicium cum seruo tuo . Etenim nostrorum conscii peccatorum, misericordiam magis petere Dei nostri, quam iustitiam implorare debemus. [a 1Kb] Alia ueniam largitur: alia examen impertit. Que spes hominibus certandi apud eum, quem occulta non fallunt, quem latere peccata non possunt? Ideoque sciens eius potentiam, qui hominem non timeret, ait: Tibi soli peccaui . Non potest hoc iustus negare; quia nemo sine  peccato: non potest rex, quia etsi leges in potestate habet, ut impune delinquat; [b 1Kb] Deo tamen subditus est: immo plus ipse debet, cui plus commissum est.

33. Hoc ergo dicit: Fac cum seruo tuo secundum misericordiam tuam; quia etsi quid boni feci, plura debeo quasi seruus. Non uno facto seruus absoluitur; quia nemo seruum habens arantem, aut oues pascentem, dicit illi: Transi, recumbe; sed dicit illi: Para quod cenem, et precinge te, et ministra mihi. . . . [c 1Kb] Numquid gratiam habet seruus, si fecit quod imperatum est ei ? Ergo et cum fecerimus quod nobis imperatum est, non statim nos exaltare debemus, sed magis humiliare; quia non statim si aliquid fecimus, impleuimus omnia seruitutis obsequia. Quis tanta nature munera, uite salutisque  seruate diuina beneficia digno possit equare seruitio? Quis potest soluere quod accepit? Ideoque sciens omnia, misericordiam petit potius [d 1Kb] quam audientiam: Quoniam, inquit, non 1180 iustificabitur in conspectu tuo omnis homo uiuens .

34.  Quintus uersiculus sequitur: Seruus tuus sum ego: da mihi intellectum, et scibo testimonia tua. Intellectus spiritale munus est; et ideo quod Dei est, a Domino postulatur. Nec quasi extraneus poscit, qui seruum se confitetur. Bene ait: Seruus tuus sum. Seruus enim uoluntatem domini sui facit. Seruus querit seruitutis stipendia, [e 1Kb] remunerationem sperat. Seruus Domini non potest idem esse seruus peccati: et ideo intellectum sibi dari poscit, ut sciat cauere peccatum. Habebat quidem intellectum,  sed non ut redundare sibi crederet: uberiorem requirit.

 35. Est autem et intellectus nature, et est intellectus non bonus. Ideo et Salomon ait: Intellectus autem bonus dat gratiam . Nam si omnis intellectus bonus esset, non opus fuisset additamento. Iure gratiam Domini sui querit, aliter enim scire non potest secreta Domini, nisi intellectus spiritalis munus acceperit. Habes hoc in Hieremia: Notum mihi fac, Domine, et scibo ; quia nisi Deus notum fecerit hominibus mysterium suum, scire non possumus.

36.  Sequitur uersiculus sextus: Tempus faciendi, Domine: dissipauerunt legem tuam iniqui. Bene ait tempus faciendi esse; Est enim tempus tacendi, et tempus loquendi . Sed loquendi tempus aduenit: ac per hoc Dominici aduentus tempus iam esse memorat; ut quia Legis facta  est preuaricatio, ueniat finis Legis, et consummatio eius, et plenitudo Dominus iehsu, qui donet hominibus uniuersa delicta: et abolito chirographo debitorum, absoluat omnes et liberet peccatores. Tempus est faciendi, ut si ingrauescente egritudine alicuius incommodi, curras ad medicum, ut citius ueniat; ne postea subuenire non possit. Medicus enim tunc amplius desideratur, cum grauis incubuerit egritudo languenti. Ergo cum uideat in Spiritu sanctus Propheta preuaricationes populi, luxuriam, delicias, dolos, fraudes, auaritiam, temulentiam, quasi pro nobis interueniat, currit ad Christum, quem solum tantis sciebat subuenire posse peccatis: urget ut ueniat, nec patitur fieri moras. Tempus, inquit, faciendi,  Domine, hoc est, ut pro nobis crucem ascendas, mortem subeas. Totus in periculum ultimum mundus urgetur: ueni ut tollas peccatum mundi. ueniat uita morientibus: ueniat resurrectio iam sepultis. Factum tuum subueniat; quoniam nec tua precepta prodesse potuerunt. In Lege preceptum est, [f 1Kb] in Euangelio ministerium.

37. Cecus omnis populus proprium non uidebat auctorem. Claudus erat mundus, et titubante uestigio fidei fluctuabat. Non erat malagma imponere, neque oleum, neque alligaturam. Omne patrimonium suum in medicos erogauerat mulier illa Euangelica , speciem habens congregationis 1181 humane, que coibat ex gentibus: nec fluentem sanguinem,  et inueterate passionis lethale profluuium poterant seculi huius medici restringere. Principis  populi posteritas interierat, et omnis occiderat eius hereditas. uidens hec Propheta, dicit ad Christum: Tempus faciendi, Domine: non iubendi, inquit, sed faciendi; quia non legatus neque nuntius, sed Dominus saluaturus erat populum suum. Et ille quidem tempus sciebat, et non differebat: sed nos nesciebamus quo melius tempore [a 1Kb] subueniret.

38. Aut fortasse uult a nobis admoneri, uult rogari: immo si rogatus fuerit, ante tempus uenit. uenit ad ficulneam: et ante horam uenit, ut dicit ad matrem. Illa rogabat pro nobis, illa festinabat, dicens: uinum non habent, fili. Respondit iehsu: Quid mihi et tibi est, mulier? Nondum uenit hora mea . Et mater que sciebat eius affectum, dicit ministris: Quodcumque dixerit uobis  facite . iehsu quoque qui horam suam uenisse negauerat, fecit quod ante differebat; nam omnia Deus suo tempore fecit. Quidquid facit, non est extra tempus: sed totum opportunum est, quod fecerit: [b 1Kb] et mihi tempore suo aduenit; omne enim tempus opportunum saluti, nichil preproperum pro salute periclitantium: sed uolebat exspectare adhuc Synagoge correctionem. Ideo ante tempus ad ficulneam uenit , hoc est, cito Iudeis uenit, opportune gentibus: cito uenit perituris, commode credituris.

39.  Sequitur uersus septimus: Propter hoc dilexi mandata tua super aurum et topazion. Lex annuntiatrix Christi est: precepta ergo Legis spem futurorum bonorum deferunt, mandatum est  enim Domini: Attende tibi, ne derelinquas leuitem per omne tempus quo uixeris super terram . Quis est iste leuites? Intelligis si consideres quis sit ille qui uenit ministrare, qui sacerdos est in eternum. Aliud mandatum ait: Custodi mensem nouorum, et facies pascha Domino Deo tuo . Et infra: In loco quem elegerit Dominus Deus tuus inuocari nomen suum, ibi occides pascha uespere ad occasum solis in tempore quo existi de Aegypto . Ergo mandata Dei habent future redemptionis indicia, resurrectionis insignia; ideo super aurum et topazion memorat sibi esse dilecta. Quid enim salute gratius, resurrectione pretiosius?

40. uel quia que stulta sunt mundi, Christus  elegit; ut quoniam per sapientiam mundus non cognouit  Deum, per stultitiam predicationis salutem afferret credentibus; ideoque ait: Super sapientiam operationis celestis, et mundane constitutionis, et super ornamenta solis et lune, stellarumque pretiosa monilia, dilexi obaudientiam Dominice passionis. Plus enim redimendo 1182 mihi contulit, quam creando; tunc enim sine sensu natus sum, nunc cum uoluntate seruatus. Sed non quicumque dicit: Dilexi mandata tua super aurum et topazion. Non dicit auarus, qui auro incubat, diuitiis inhiat, ornamenta desiderat: sed ille dicit, qui potest dicere: Argentum et aurum non habeo ; quoniam non requiro, quoniam nichil mihi aurum prodest: preceptum autem et mandatum celeste me redemit.

41. Diximus continentiam sensus, nunc de topazio  lapide exprimamus historiam. De quo inuenimus scriptum in historia Xenocratis, qui scripsit [c 1Kb] quasi lithosnomon, nasci eum uel inueniri circa Thebaidis ciuitatem alabastrum uel topazion, ut aliqui putant; unde et nominatus est ab eo in quo gigneretur loco. Sunt autem qui putauerint insulam nuncupari Topazion ad quam appulsos Troglodytas: orta subito commotione maritima, eo quod nauium usum non haberent, regredi nequiuisse. Deinde plurimo immorantes tempore, in insula inuenisse lapidem, et delectatos colore eius repetisse domum, et Arabis negotiatoribus aduenientibus uendidisse: ab illis emisse Philonem, et ad matrem Ptolomei secundi, cui nomen erat Berenice, ab ipso esse perlatum: illam autem quamuis regalibus ornamentis  abundaret; supra modum tamen colore eius stupefactam elaborasse ut diutius species tam pretiosi lapidis non lateret: ideoque studio eius quesitum lapidem, in usus frequentiores uenisse.

42. Diximus quomodo innotuerit topazion lapis, nunc expressius de eius qualitate dicamus. [d 7Kb] Duorum colorum est in hoc lapide , hoc est, quedam temperata permixtio. et chrysopa similis chrysopraso, secundum utrumque uelut quasdam extendens colorum figuras, et plenius quidem a peritis fertur extendere. Est autem parichrus, et satis purus: et chrysochrus, et pinguis, resplendenti similis, maxime cum solis splendore percutitur. Est etiam pulcherrimus et mirabilis super omnes chrysoprasos  magnitudine, et, ut dixi, uisu pinguior. Natura  huiusmodi, ut si polire et leuigare eum uelis, asperetur magis, et usu minuitur. Est autem quodam genitali opere nature euglyphus, hoc est, [a 1Kb] bene insignitus atque mirabilis: et ut summo studio dignus haberetur, difficile inuenitur: et repertus, raro tamen in usu hominum est, quasi is quem diues regina mirata sit.

43. Sed iam sicut Troglodyte illi quasi pretio sue remansionis inuento, repetierunt domum, ita et nos emolumento more huius recepto redeamus eo unde diuertimus. Nec par est nos ornamentis regiis diutius sermonis nostri quedam 1183 admouere brachia; cum habeamus in manibus crucem Christi, quam admonet Propheta super aurum et topazion preferendam, que ab omni errore culpaque reuocat  et corrigit. Quis enim iustorum non ambiat Christi in morte solatium, in resurrectione consortium? Quis non reflectat gradum, quando audiat sibi superiora omnia peccata donari? Propter hoc enim plerique [b 1Kb] a conuersionis studio reuecari solebant, quod delictorum suorum conscii, nullam spem uenie presumerent: et in Ecclesia quanto sanctiora precepta, tanto sine uenia putarent esse peccata.

44.  Ideoque ait octauo uersiculo: Propterea ad omnia mandata tua corrigebar: omnem uiam iniustam odio habui. Merito corrigebatur, quoniam diligebat; caritas enim operit multitudinem peccatorum . uide quanta operiat, quanta corrigat. Charitas patiens est, benigna est. Charitas non emulatur, non agit perperam, non inflatur, non est  ambitiosa, non querit que sua sunt, non irritatur, non cogitat malum, non gaudet super iniquitate, congaudet autem ueritati. Omnia suffert, omnia credit, omnia sperat, omnia sustinet. Charitas numquam excidit . In inferioribus tria perfecta posuit, spem, fidem, caritatem: maiorem autem dixit caritatem, et recte; Charitas enim omnia sperat, omnia credit . Cum igitur spes et fides in caritate sint, non est dubium quod maior caritas sit. Et bene sibi respondit Propheta. Supra enim dixit: Lex Domini irreprehensibilis, conuertens animam . Si Lex animam conuertit; utique qui diligit, Legis dilector est. Deinde in hoc ipso centesimo decimo octauo psalmo primum posuit: Beati immaculati in uia, qui ambulant in lege Domini . Si immaculatus est qui in lege Dei ambulat; utique conuertitur, qui diligit Dei legem. Ergo si Lex immaculatum facit, recte caritas multitudinem operit peccatorum; quia plenitudo Legis caritas est.

45. Omnem, inquit, uiam iniustam odio habui. Si is qui precepta iustitie diligit, facit illa que diligit; utique is qui odit iniquitatem, non facit quod exosus  est. Nec immerito ad omnia precepta Domini corrigitur, qui omnem uiam odit iniquitatis. Nam nisi omnem uiam iniquitatis oderis, non potes in omnibus preceptis Dei corrigi. Potest enim fieri ut aliquis se temperet a crudelitatis horrore; lubrico tamen deceptus amore meretricis, et semitas incontinentie iuuenilis ingressus, impressum semel non queat reuocare uestigium. Multos enim uitia blandiora decipiunt, et contra auertit a se plurimos tristis et nimium seuera crudelitas. Sed iuuentus ad amorem liberior, ad lapsum incautior, ad infirmitatem fragilior, ad correctionem durior est. Alius se restringit a luxuria: sed auaritie cupiditate raptatur. Plerumque enim peccata huiusmodi sunt, ut si alterum declines, incurras alterum: et nature usus adiuuat  infirmitatem. Odisti luxuriam quasi frugi, sed frugalitatis studio habendi cupiditas frequenter irrepit. Auaritie ipsi rapina est subdita. Et quanto tolerabilius est propria profundere, quam aliena diripere! Sunt qui metuentes 1184 aliquid proprio minuere de censu, etiam inopi sumptum negent, et misericordiam detrimentum putent. Sunt qui degenerem uitantes ignobilitatem, flabro secularis ambitionis agitentur, et sicut quassate arundines huc atque illuc ferantur incerti. Sunt etiam qui dum maiorum suorum statum sequuntur, ueluti digna conuersatione contenti, ne errores quidem patrios existiment declinandos; ut fide mutandam perfidiam non arbitrentur: cum in melius mutare propositum non leuitas, sed uirtus: neque culpa, sed gratia sit. Alius  circensibus ludis, aut theatralibus sollicitatus uoluptatibus, aut ceteris uanitatibus occupatus, Ecclesiam non frequentat: alium ruris quieta delectant, eaque causa ad Ecclesiam rarus accessus est. Itaque diuerso usu in eumdem indeuotionis errorem uterque concurrit. Sed qui omnem uiam iniquitatis odit, ad uniuersa corrigitur et emendatur. Et bene posuit, uiam iniquitatis; ille enim facilius iniquitatem declinat, qui uias eius non fuerit ingressus.



SERMO DECIMUS SEPTIMUS. [Figure: [Hebrew text] 2Kb] Phe.

1. Phe littera decima septima, que latine significat, Erraui, siue, Os aperui. Merito ergo hec lacrymabilis series psalmi subiecta est huic littere: Respice in me, et miserere mihi . . . . . et non dominetur  mei omnis iniquitas. Faciem tuam illumina super seruum tuum ; ut ei qui erat in umbra mortis, populo celestis misericordie lumen oriretur, adueniret Christus remissio peccatorum, captiuorum redemptio, subsidium laborantium. Sed quia uenire tardius desiderantibus uidebatur: Exitus, inquit, aquarum deduxerunt oculi mei .

 2. In Hieremie quoque Threnis lacrymabilior series sub hac littera est: Expandit Sion manus suas: non est qui consoletur eam . Dignam remunerationem recepit; ut que expandentem manus audire neglexit, et sub alas eius succedere, ipsa postea expanderet manus, et consolantem inuenire non posset. Nam etsi ante aduentum Domini Hieremias captiuitatem Iudeorum a Babyloniis illatam deflere uideatur, tamen prophetico spiritu istam magis captiuitatem preuidens, qua eos intelligibilis Babylonius in perpetui erroris uincula subiecit, et domestice uirtutis extorres de statu paterne deuotionis eliminans, longinque affecit peregrinationis exsilio, miserabili dolore deplorat. Nulla enim patria uerior quam fides, que eos qui longe erant,  prope esse fecit, [a 1Kb] et aduenis atque peregrinis ciuitatis superne iura connexuit, sicut scriptum est: Ergo iam non estis aduene, atque peregrini: sed estis ciues sanctorum et domestici Dei .

3. Alibi quoque Hieremias dicit sub hac littera: Aperuerunt in te os suum omnes inimici tui, sibilauerunt, fremuerunt dentibus, et dixerunt: Deglutiuimus eam; tamen hec est dies quam sperabamus, inuenimus eam, uidimus eam . Et hic sicut Iudeorum populus os aperuit in Christum, quemadmodum 1185 in uigesimo primo psalmo de eius passione legisti, quod aperuerunt os suum maledicentes : digne [b 1Kb] sortem remunerationis agnoscis; ut ipsi ab inimicis suis talia sustinerent, et fremeret in eos dentibus intelligibilis ille peccator  diabolus, sicut leo rugiens, et requirens quem deuoraret. Isti igitur non dixerunt: Benedictus Dominus qui non dedit nos in capturam dentibus eorum ; quia sperandum de Domino non putauerunt. Ergo excidium eorum diabolus quod presumebat, inuenit. Deglutiuit eos; quoniam deerat pastor offensus, qui extraheret de ore leonis crura ouis, [c 49Kb] aut cartilaginem.

4. Sequi noluerunt, audire noluerunt: ideo decedente pastore, uestigia eorum atque aures suis faucibus occupauit; quia faciem sanctorum non receperunt, et nobilibus misericordiam non dederunt , ut tertio Hieremias sub hac littera dicit in Threnis. Qui erant nobiles, nisi qui non secundum obscuram hanc uitam, sed in lumine sanctitatis egerunt.  Et omnibus quidem misericordia inopibus iure debetur: sed maior quidam, cum ex diuitibus atque nobilibus in ultimum statum atque egestatis necessitatem aliquos erumna deiicit, miserationis pulsat affectus.

5. Hieremias ergo flebiliter satis dolet, utpote qui  perpetue aculco mortis deploraret amissos: Dauid uero moderate, quasi qui obreptionem doleret erroris, remedium non desperaret correctionis; ut contristaretur, non absorberetur.

6.  Denique confirmatus sobrietate penitentie, et spe uenie prouocatus, sic cepit: Mirabilia testimonia tua, propterea scrutata est ea anima mea. Moralis oratio, ut quoniam eum puderet erroris, Deum tamen proprie miserationis testimoniis conueniret. Hoc est dicere: Ego in exordio sermonis loquens mea peccata, non audeo leuare oculos meos ad te Deum uiuum: sed tu, Domine, me ad sperandam ueniam tantarum indulgentiarum titulis prouocasti. Mirabilia testimonia tua: [d 1Kb] cum in Abraham non lapsu incurie iuuenilis offensus es: dum  monuisti ut Chaldeorum errores, patriam, cognationem relinqueret, et euocatum uirtutis exercitiis erudisti. Cum Hebreorum populum a paterne studio nobilitatis auersum, et uiles escas Aegypti super diuina munera preferentem, non solum solidatis Rubri maris fluctibus liberasti: uerum etiam triumphis plurimis euexisti ad gloriam, et uberis terre possessione donasti ad quietem. Te fotus securitate deseruit: te bellorum acerbitate depressus inuocauit; et ut iniurias tuas obliuiscereris, emeruit. Te iehsu Naue ducem sibi celestis militie uenisse cognouit. Te populus triumphator ut Madian sibi dominaretur, offenderat: te ut Madian uinceretur, orauit. Tibi in Saul rege non obtemperauit, ut de eo alienigene triumpharent: tibi, Dauid preeunte, seruiuit, ut de  alienigenis uictoriam reportaret. Ego quippe pastor malignum feci, et confessione peccati ueniam reportaui. Pulcherrimus itaque uersiculus ad martyrum cohortationem. 1186 Denique prophetica anima sic proficit in melius, dum mirabile credit Dei testimonium: et quia credidit, diligenti indagine quesiuit. Profectum queris, agnosce ex his uersiculis qui sequuntur.

7.  Manifestatio sermonum tuorum illuminat me, et intellectum dat paruulis. In Euangelio, cum mitteret discipulos suos Ioannes ad Dominum Iesum, dicebat: Tu es qui uenturus es, an alium exspectamus ? Respondit iehsu cecos uidere, claudos ambulare, audire surdos; hoc enim  aduentus sui testimonium fore, per Esaiam prophetam significauerat . Hec ergo que annuntiauit per prophetas, in Euangelio manifestauit: et quod ipse locutus est per prophetas, in Euangelio ipse compleuit. Ipsius ergo sermo erat propheticus sermo, sicut habes scriptum: Audi, celum, et percipe  auribus, terra; quoniam Dominus locutus est .

8. Intellectus ergo datus est etiam his qui perfectam sapientiam non haberent, dum muti loquuntur, mortui resuscitantur. His enim signis intellectum est ab iis qui rudes erant, et adhuc quasi in cunabulis fidei constituti, ut erat populus nationum, ipsum uenisse qui exspectabatur. Illuminat igitur fidei claritate, resurrectionis sue gloria, et diuinorum operum potestate: Et intellectum dat paruulis. Quibus utique, nisi de quibus in Euangelio gratias agit Patri, in eo quod ipse operabatur Filius, quod mysteria sua Deus abscondisset a sapientibus, et paruulis reuelasset : ostendens citius plebem ex gentibus, uel status inferioris uiros, quam scribas et  principes Iudeorum, et diuites huius seculi credituros? Ideo, Diuites eguerunt et esurierunt : pauper autem clamauit, et exauditus est.

9.  Sequitur tertius uersiculus: Os meum aperui, et duxi spiritum; quoniam precepta tua concupiscebam. Habemus in Euangelio quod Dominus iehsu aperuit os suum, cum benedictiones ediceret . Sed ille os aperuit, ut daret aliis spiritum: Dauid aperuit, ut acciperet. Denique iehsu dicit: Accipite Spiritum sanctum ; [a 1Kb] iehsu dicit: Dilata os tuum, et adimplebo illud : hoc homini dicit; plenitudo enim Christus est. Qui implet omnia, implet os tuum. Scribe ergo que dicit in latitudine cordis tui, hoc est, os tuum clamet ad Dominum. Clamat os tuum, et cum  tacet: sicut et Moyses cum taceret uoce, clamabat spiritu . Ab hominibus non audiebatur, apud Deum personabat; est enim interioris clamor affectus, qui auditur e celo. Anna quoque cum oraret, tacita clamabat : labia non mouebat, et interiori uoce pie mentis excitabat Iesum. Denique cum effectu rediit, que cum silentio precabatur; quia clamabat in ea Spiritus Dei, qui etiam tacentibus nobis clamat: Abba pater .

10. Intellige ergo quid os sit: utrum cor, an interioris hominis habitus. Habet os anima, que habet membra. Hoc os aperi non solum Christo, sed etiam Christi discipulo, qui os suum Christo implendum prebuit; et ideo dicit: Os nostrum patet 1187 ad uos, o Corinthii: cor nostrum dilatatum est . Ideo imitatores nos sui esse debere admonet , sicut ipse Christi est. Qui sanctior est, Christo aperuit os suum: qui inferior, Apostolo. Prius propheta legitur, et apostolus, et sic Euangelium, in quo uerba lucida, sed ualidiora precepta. Lex dicit: Diliges proximum tuum ; et Euangelium dicit tibi: Diliges inimicum tuum .

11. Dauid ergo quasi perfectus propheta os suum Christo aperuit; et ideo in parabolis aperuit os  suum . Aperuit os, duxit spiritum. Merito ergo ait: Quam dulcia faucibus meis eloquia tua; super mel et fauum ori meo ! Sponsa Christi os suum Sponso aperuit: percepit omni melle dulciora precepta. Et ideo testata est, dicens: Fauces eius dulcedinis, et totus desiderium . Delectata igitur tenuit eum, et non dimisit eum. Et introduxi, inquit, eum in domum matris mee, et in secretum eius, que me concepit . Fortasse domus est, in qua prefulget moralium disciplina: secretum autem illud est, in quo sunt altiora mysteria. Merito ergo concupiscebat precepta Domini, in quibus diuine gratie mella redolebant. An non omni melle dulcior peccatorum remissio? Nonne omni flore gratior resurrectio mortuorum?

 12.  Quartus uersiculus: Respice in me, et miserere mei, secundum iudicium diligentium nomen tuum . Pulchre addidit: Respice in me, et miserere mei ; quia respicit et iratus, ut respexit super castra Aegyptiorum, et ligatis axibus curruum, omnes eos deiecit in fluctus. Respexit super Sodomam et Gomorrham, quarum utraque peccatorum suorum luitura supplicium, diuine pretium soluit offense. Scriptum est etiam: Aspicit super terram, et facit eam tremere . Et contra, Respexit super munera Abel: super Cain autem munera non respexit . Quo exasperatus Cain, parricidali crimine cruorem fratris effudit.

13. Quid sit autem respicere Deum, euidentissime  illo testimonio declaratur: Quia respexit super filios pauperum, et non despexit preces eorum ; oculus enim Domini non aspernatur iustorum munera. Denique oculos nostros cum in aliquem mouemur, auertimus; quasi indignum eum aspectu iudicemus, quem oderimus affectu.

14.  Sequitur uersus quintus: Gressus meos dirige secundum uerbum tuum: et non dominetur mihi omnis iniquitas. [b 1Kb] Gressus pro profectibus anime accipiendos frequentibus Scripturarum testimoniis admonemur. Nam quis tam stolido ingenio est, qui putet Dauid de pedum suorum corporali gressu esse sollicitum, et his diuine directionis auxilium postulare? Ille uero, ut sanctus, uite sue cursum dirigi gestiebat; sicut et alibi Scriptura testatur, dicens:  A Domino diriguntur gressus uiri . Denique ipsius utamur testimonio, qui ait in superioribus: Paulo minus effusi sunt gressus mei; quia zelaui in peccatoribus pacem . Animi itaque sui ostendit claudicasse uestigium, dum pacem peccatorum 1188 putat esse mirandam. uidentur quidem habere tranquillitatem, uidentur quiete frui: sed non est quies, ubi animus inquietus est: non est tranquillitas mentis, ubi animus exagitatur obnoxie stimulis conscientie. Quomodo securitas, ubi diuersarum  pugna est passionum, ubi conflictus grauium cogitationum? Unde Dominus definiens quid sit pacem habere, ait: Pacem meam do uobis, pacem meam relinquo uobis: non sicut mundus dat, ego do uobis , ostendens pacem quam mundus dat, uere pacis gratiam non habere. Ideoque non in homine esse pacem uolens docere, addidit: Pacem meam relinquo uobis. Et iterum: Pacem meam do uobis. Denique Propheta dicebat: Pax, pax, et ubi est pax ? Manifestum est igitur eum de titubatione sue dixisse sententie, in qua animi, non corporis titubauerat gressus.

14. Et Moyses ait: Transiens uidebo hoc uisum magnum . Etenim ut Deum uideret, progressione quadam uirtutis ad ulteriora processit.  Pastor erat ouium, et dux factus est ciuium. Et ad Sponsam dicitur in Canticis: Speciosi facti sunt gressus tui in calceamentis, filia Aminadab: moduli femorum tuorum similes torquibus opere artificis . Non est dubium gressus hic quoque Ecclesie, uel anime profectus significari: Quam speciosi pedes sunt euangelizantium pacem, euangelizantium bona ! Utique speciosos dicit Euangelice predicationis et disputationis progressus, ut alibi dicitur: Transgredere flumina : hoc est, fluentia et lubrica istius mundi transcurre stabili mentis incessu. [a 1Kb] Quod de anime gressu dici in posterioribus hic ipse Dauid euidenter ostendit, asserens quod torrentem iniquitatum sua anima transisset .

 15. Sed reuertamur ad Sponse gressus. Quid sibi uult quod addidit in calceamentis speciosos esse gressus Ecclesie? Legimus itaque dictum ad Moysen: Solue calceamentum pedum tuorum ; quo uidetur admonitus, ne corporalibus uinculis teneretur astrictus. Ergo speciosam significat in Canticis anime pulchritudinem, que carne tamquam calceamento utitur, et in ipso calceamento impedimentum non patitur: sed incessus decore precellit. [b 1Kb] Calceat ergo se carnem anima, uel Ecclesia gratiam; ut cursum uite huius et transitum cum decore pretereat. Quod fit, si calceamentum suum non inquinet luto corporali, nec in uitiorum merset uoragine: si castiget carnem suam; ne moretur ad cursum, et aruine pinguis pondere degrauetur. Bonum calceamentum  anime pudicitia est. Bonus gressus est in uestigio castitatis. [c 1Kb] Sapientia autem amictus est anime; unde scriptum est: Honora eam, et amplectetur  te . Utamur ergo corpore tamquam calceamento, ad inferioris opera uirtutis: ad ministerium, [d 1Kb] non ad preceptum: ad obsequium, non ad delectationem; ad obedientiam, non ad dissensionem: et in uia sapientie uestigium collocemus; ne gressus nostros uis torrentis aliqua concludat.

1189 16. Ideo ad Moysen dictum est: Solue calceamentum . Dictum est et ad Iesum Naue: ad Christum autem non est dictum, sed magis scriptum est, dicente Baptista: Post me uenit uir . . . . . cuius non sum dignus calceamenta portare ; quia illi bene admonentur, ut soluant calceamentum suum, qui sine peccato esse non poterant. Hic autem [e 1Kb] non solum calceamentum non soluit, sed etiam calceamenta aliorum absoluit; quia non solum  corpus suum peccati immune seruauit: sed etiam omnium dedit indulgentiam peccatorum. Ergo Ecclesia ad imitationem Christi speciosa est, et in calceamentis omni abluta delicto.

17. Et fortasse quando sapientiam inter perfectos loquitur, speciosa est in superioribus membris; quando autem etiam inferioris status, aut doctrine homines uerbum sequuntur, fidei seriem non obliuiscuntur, sacerdotis precepta custodiunt; speciosa est in calceamentis. Plerumque clerus errauit, [f 1Kb] Sacerdos mutauit sententiam, diuites cum seculi istius terreno rege senserunt; populus fidem propriam reseruauit. Unde etiam de Domino Iesu bene possumus dicere, quia et in his que corporalia sunt, speciosos gressus uerbum habeat, cum de moralibus  disputatur. Et apostoli ideo fortasse nudis mittuntur pedibus ; ne obumbraretur eorum disputatio, sed eluceret. Itaque Ecclesia filia Aminadab, hoc est, uoluntarii uel beneplaciti; quia uoluntarius eam et beneplacitus congregauit, et in calceamentis speciosa est.

18. Meritoque additum est in Canticis: Moduli femorum tuorum similes torquibus opere manuum artificis ; ut posteritatis Ecclesie ornamenta canerentur. Per femur enim insigne generationis agnoscimus, iuxta illud: Accingere gladium tuum circum femur, potentissime ; quo significatur quod Filius Dei cum semetipsum exinanisset, uerbi accinctus diuinitatem, et generationem calceatus humanam, prodiret ex uirgine, omnibus  daturus salutem. Moduli autem dicuntur ornamenta pretiosa que suspendi matronarum ceruicibus solent. Tantus ergo processus Ecclesie significatur;  ut ornamentis pretiosissimis comparatus sit, et torquibus triumphantium; hec enim ornamenta sunt bellatorum. Unde et Symmachus dicit, hoc est, que sunt circa collum. Siue ergo generatio Christi ex uirgine, siue Ecclesie propagatio, specie quidem tamquam manu artificis torquibus adornatis, uere autem uirtutis insignibus spiritalibus ceruices fidelium coronauit.

19. Denique tota ista descriptio membrorum Ecclesie plena decoris et laudis est. Nam et umbilicus eius tamquam crater tornatilis predicatur, mixto non deficiens ; eo quod in omni doctrina tornatus, plenitudine cognitionis, et potu non deficiat spiritali; et uenter eius non solum aceruo tritici, id est, cibis fortioribus celestis mysterii saginetur, uerum etiam tamquam liliis quibusdam, moralium  suauitate repleatur.

1190 20. Unde et ipsa tamquam bene merita regina Christi sanguine coronatur, sicut scriptum est: Et ornatus capitis tui sicut purpura . Sanguis Christi purpura est, qui inficit sanctorum animas, non solum colore resplendens, sed etiam potestate; quia reges facit, et meliores reges, quibus regnum donet eternum.

21. Meritoque ad tantum Ecclesie decorem, cui Christi sanguis irrutilat, Spiritus sanctus exclamat: Quam puchra et suauis facta es, caritas, in deliciis tuis ! Pulchra decore uirtutis, suauis iucunditate gratie, remissione uitiorum, quam nulla uexat amaritudo peccati: et ipsa iam caritas, que diligendo Deum, ipsius et nomen acceperit; quia Deus caritas est .

 22. Recte ergo Dauid petit gressus suos dirigi secundum uerbum Dei; ut fiant et ipsi speciosi, et non dominetur ei iniquitas; [a 1Kb] quam iure precauit. Sciebat enim et Abraham gressus suos secundum precepta Domini dirigentem, et appetito speciose uxoris pudore tentatum, sed non confusum; [b 1Kb] et in unici immolatione filii postulata, patrie mentis pietate luctatum, sed coronatum; se quoque in furore Saul, incestu Ammon, Abessalon parricidio, iniquitatis improbe feralibus tentationibus appetitum, hoc solo euasisse, quod dirigens gressus suos secundum pietatem Domini, a paterno non recessit affectu; intra se gemens crimen incesti, a se relegans odia parricide. Filius meus Abessalon, filius meus, inquit,  Abessalon, quis dabit mihi mortem pro te , memor nature pietas, offense immemor, de quo ante quesiuit: Puer ne uiuit ?

23. Et fortasse querendum sit, qua ratione ante  puerum dixit, postea filium nominauit; cur non in utroque, aut puerum dixit, aut filium? Si uiueret, puer erat; quia parricidio petebat patrem. Non ergo pietatis nomen accipere debebat, sed infirmitatis. Ideoque uir iustus quod religionis fuit, tacuit; quod infirmitatis, aspersit. Ubi uero est mortuus, apud pium patrem persone crimen defecit, nature nomen remansit.

24.  Sequitur: Libera me a calumnia hominum; ut custodiam mandata tua. Non unum genus est nostre afflictionis; est et tentatio, est et calumnia; sed tentatio leuior, calumnia grauior: siquidem tentatio potest esse calumnia, calumnia in se et tentationem habet. Est et humana tentatio, quam ferre possumus; calumnia autem grauis est. Et ideo Dominus, que sunt grauiora suscepit, et calumniis appetitus silentium detulit triumphale . Calumnia autem eo grauior est, quia non solum falsa componit; uerum etiam que pie gesta sunt decolorat; ut Ioseph non solum [c 1Kb] adulterii oblatione tentatus est, et [d 1Kb] inuitamento herilis illecebre : uerum etiam tentatus calumniis, composito, quod ipse adulterium domine sue inferre uoluisset, comprehensusque exuerit uestem; [e 1Kb] ne fraudis indicium, atque insigne criminis teneretur; cum utique amictum ideo fugiens reliquerit, 1191 ut laqueos uim inferentis, et nexus illecebrose artis euaderet. [f 1Kb] Ipse Dauid senserat, quod timebat. Quibus enim Saul regis calumniis laborauit! [g 1Kb] Perterritis omnibus, Allophyli impetum lusit, et singulari certamino summam belli, et totius prelii pondus excepit, uirtute sua solus  commune crimen refellens, et totius retorquens in hostem plebis opprobrium; et tamen quia iuuencule dixerunt: Saul triumphauit in millibus, Dauid in decem millibus , gloria in inuidiam uersa, odio cepit urgeri. Et ut de posterioribus loquamur: Susanna bene sibi conscia erat; et apud homines sibi adesse non poterat. Duo presbyteri senes falsum testimonium deferebant, numerus sacerdotum atque senectus uocem auferebant puelle; sola conscientia erat apud Deum libera. Denique hominum damnata iudicio, nutu est absoluta diuino .

25. Ideo ait Propheta: Libera me a calumnia hominum; ut custodiam mandata tua: qui enim opprimitur  calumnia, non facile potest custodire mandata diuina. Tristitie necesse est plerumque aut timori cedat, et affligatur uel metu calumnie, uel dolore.

26.  Sequitur septimus uersus: uultum  tuum illumina super seruum tuum; et doce me iustitias tuas. Illuminat Dominus sanctos suos, et lucet in corde iustorum. Itaque cum sapientem uideris, cognosce quia descendit super eum Dei gloria, illuminauit eius mentem scientie fulgore, cognitionisque diuine. Illuminauit autem etiam corporaliter faciem Moysi, et transfigurata est gloria uultus eius, quam uidentes Iudei trepidauerunt; et ideo factum est ut Moyses uelamen imponeret super faciem suam; ne in eam filii Isrel intenderent, et perturbarentur . Simul declarabatur mysterium, quod illud uelamen quod in facie Moysi corporaliter ponebatur, in cordibus Iudeorum mystice poneretur; eo quod ueram Legis claritatem uidere non possent. uultus enim Moysi fulgor est Legis; fulgor  autem Legis non in littera, sed in intellectu est spiritali. Itaque quamdiu uixerat Moyses, et alloquebatur Iudeorum populum, uelamen habebat in facie sua; mortuo autem Moyse, iehsu Naue iam non per uelamen, sed facie reuelata, et presbyteros alloquebatur et populum, et nemo trepidabat : cum utique et ipsi dixerit Deus, quod cum ipso ita esset futurus, ut fuit cum Moyse, et eum similiter illuminaret, gestorum utique, non uultus gloria : hoc significante Spiritu sancto, quod uenturus esset uerus iehsu, ad quem si quis conuerteretur, et eum uellet audire, de corde suo uelamen auferret, et reuelata facie uerum Saluatorem uideret.

27. Ergo Deus omnipotens Pater, qui in Moysi facie  excecauit populum Iudeorum, non duritia, sed prescientia; nec malitia, sed equitate atque iustitia; ipsi enim sibi uelamen posuerunt, qui Legem intelligere noluerunt: Lex enim spiritalis est, sicut dixit Hebreus . Is utique secundum illud quod dat unicuique nostrum, in quo non tribuentis, [a 1Kb] sed non diligentis est culpa; iste, inquam, Dominus 1192 illuminauit cor populi nationum in facie Christi Iesu, per eius aduentum; quod euidenter Apostolico declaratur exemplo, sicut scriptum habemus: Quoniam Deus qui dixit de tenebris lumen splendescere, illuxit in cordibus nostris ad illuminationem scientie claritatis Dei in facie Christi Iesu .

28. Ideo ergo dicit Dauid ad Dominum Iesum: uultum tuum illumina super seruum tuum. Faciem  Christi uidere cupiebat; ut mens eius illuminari posset. Et secundum Incarnationem potest accipi. Multi enim prophete et iusti uidere uoluerunt , ut ipse Dominus declarauit. Quod autem negatum Moysi fuerat , non querebat: ut corporaliter Dei uultum uideret incorporei; si tamen et Moyses, tam sapiens et eruditus hoc potuerit simpliciter magis, quam in mysterio postulare; humanum tamen est desideria supra nos extendere. Nec immerito faciem eius aduenientis ex uirgine querebat  uidere; ut illuminaretur in corde, sicut illuminabantur etiam illi qui dicebant: Nonne cor nostrum ardebat in nobis . . . . cum aperiret nobis Scripturas ? Quod si quis ad Deum Patrem dictum uult uideri, potest accipi uultus Patris, Filius; qui enim uidet Filium, uidet et Patrem.

29. Illuminat tamen uultus Dei secundum quod oculi eius super iustos habentur. Quod cum spiritaliter sit probandum; tamen quia incidit illuminationis uultus Moysi historia, ne quis non putet corporaliter id fieri potuisse, cognoscat. Etenim usu solis multis etiam pallore confectis totius corporis figura mutatur, et ignis uapore calefactis species uultus rutilantis ostenditur. Oriente die, rubent terre croceo colore perfuse, [b 1Kb] imaginem de beneficio  mutuate, gemmarum quoque monilia coruscantia transfundunt finitimis, quod ipsa radiauerint; et miraris si Moysis uultus diuine infectus sit claritate presentie? Miraris si refulgente Dei gratia iusti uaporetur ingenium? Non dubitauit propheta, qui poposcit illuminari prius; ut iustitias Domini posset addiscere.

30.  Sequitur uersus octauus: Decursus aquarum descenderunt oculi mei; quia non custodiui legem tuam. Granditer affectum penitentiam gerentis expressit, dicens quod aquarum decursus oculi sui descenderint: siue quia per eos tamquam meatus undantium fluentorum, ita exuberantium lacrymarum se quidam ductus effuderit, et fletus irrigui continuum quoddam et iuge profluuium: siue  quod ipsi descenderint oculi. Habet enim hoc uis summi doloris, ut cum lacrymis oculi quodammodo ipsi uideantur descendere; eo quod tanta uis lacrymarum sit, ut putentur oculi in fletus resolui, et in lacrymas effundi.

31. Oculi ergo ipsi tamquam in decursus descenderunt aquarum, quo uerbo impetus deplorantium uehemens expressius declaratur, secundum illud quod in Canticis scriptum est: Fons hortorum, puteus aque uiue, et impetus descendens a Libano . [c 1Kb] Hos impetus Ecclesia deduxit a Libano: hoc impetu diluuntur peccata: hoc impetu puri 1193 fontis, et Spiritus sancti affluit a Libano Sponsa, et a principio fidei transiuit seculum, et pertransiuit ad regnum. Aliis fons est, aliis puteus  pro captu nostro gratia spiritalis: aliis hortus clausus, fons signatus: aliis hortorum fons, qui in Ecclesie dote numeratur: aliis impetus descendens a Libano, et magnus impetus qui numquam deficit. Non enim deficiunt de petra ubera, neque nix a Libano, neque aqua que fertur ualido uento uirginis Hierusalem . Descendit impetus a Libano, quando collectis in unum apostolis et plurimis credentibus, factus est subito de celo sonus, tamquam ui magna Spiritus ferretur, et repleti sunt omnes  Spiritu sancto diuersitates donante linguarum . Bonus impetus, qui ledere nesciat, norit implere.

32. Si quis igitur hunc impetum superuenientis e celo gratie uult mereri, descendat etiam ipse oculis in decursus aquarum. Qui hunc primum impetum fuderit, illum merebitur. Descendit oculis suis in hos ductus aquarum, que lacrymis irrigauit in Euangelio Domini pedes : et ideo fidei sue pretio emit anime sue et corporis sanitatem iam non sanguinis proflua, sed gratie spiritalis .

33. Descendit ergo Dauid propheta; ideo de peccato gratiam retulit. Descendit in aquarum ductus, hoc est, repleuit eos, et decurrentium aquarum lacrymis  suis fluenta cumulauit: aut inanes et uacuos ductus solis repleuit fletibus: aut quod elocutionis moralis quidam sensus ostendit, descendit in aquarum ductus, transiuit eos. Et possemus dicere: Transcendit eos, et supergressus est: sed minuitur uis eloquii, quo uis maior affluentie descendentis, quam ascendentis exprimitur. uide, rogo, quid de usu uerba habeant, ut impetum suum sermo Propheticus non amittat; licet usus ipse scriptorum sensui seruire maiore decore consueuerit. Diuerse hoc et sepe significauit, et propemodum incrementa semper assumpsit. Dixit enim primo: Lauabo per singulas noctes lectum meum: lacrymis stratum meum rigabo . Dixit iterum: Fuerunt mihi lacryme mee panes . Dixit etiam: Et  potum meum cum fletu miscebam . Hic addidit dicens: Decursus aquarum descenderunt oculi mei.

34. Hoc secutus in Threnis Hieremias, affectum doloris expressit, uim oculi descendentis imitatus; sic enim habes: Defecerunt in lacrymas oculi mei: [a 1Kb] conturbatum est cor meum . Tamquam descendunt oculi, qui deficiunt in lacrymas. Et alibi: Oculus meus absorptus est . Sed plus est aquas lacrymis uincere, quam oculos absorberi fletibus. Et alibi idem Hieremias: Exclamauit cor eorum ad Dominum: muri filie Sion deducant torrentes, fluant lacrymas die ac nocte. Noli dare tibi requiem, non sileat pupilla oculi tui . Oculi igitur qui torrentes deducunt lacrymis suis,  ipsi ductus aquarum descendunt, hoc est, cumulantur; ut faciant eos suis augentes fletibus impetu exundare torrentium.

35. Sunt tamen codices qui habeant: , hoc est, Ductus aquarum direxerunt oculi mei. Sed ego in Greco 1194 codice meo [b 9Kb] legi, hoc est, descenderunt: in quo potest fieri, ut in utramlibet partem duarum adiectione aut diminutione litterarum scriptor errauerit.

36. Et habuit quidem multa que fleret, uel incestum  filie, uel interitum filiorum: sed hic non hoc fleuisse se dicit, sed quia non custodiuit legem Domini. A sancto uiro plus culpa, quam erumna defletur. Fleuit itaque quando ei Nathan de Urie morte indignationem Domini nuntiauit: et peccatum suum de preuaricatione legis agnouit. Denique filio in egritudine constituto, neque cibum sumpsit, neque regium thronum aut cubile conscendit: sed stratus in terra, ieiuna ora lacrymis diluebat, non tam filii mortem, quam peccati sui penam in illo leuare desiderans . Fleuit, quando numerato populo, repente corde perculsus est. Denique Peccaui, inquit, grauiter, peccaui stulte . Fleuit igitur primo, quia elatus regia potestate, querendo numerum plebis, mensuram egressus est  conditionis humane: Deinde quia [c 1Kb] sui erroris pretio uindicabatur in plebem. Sed a Domino hec proposita pena fuerat, non a Rege est postulata. Domini tamen se committendo misericordie, electionis causam probauit: simul quia propter eum populus laborabat, ipse se offerendo pro populo, elationis soluit iniuriam, pietatis probauit affectum.



SERMO DECIMUS OCTAuUS. [Figure: [Hebrew Text] 2Kb] Sade.

1. Sequitur Sade littera decima octaua, que Latina interpretatione dicitur consolatio. Post more torrentium lacrymas profluentes, et graues fletus doloris, oportebat consolationem sequi. Nam et qui in doloribus sunt, consolatione indigent: et qui grauibus  erumnis penas commissorum luerunt criminum, sperant indulgentiam: et qui fletibus et lacrymis propria delicta lauerunt, requiem promerentur.

2. Hec omnia in Scripturis diuinis qui querit, inuenit. Nam primum illud ut in dolore positos consolemur, docet illa que in libro Hieremie flebiliter clamat ad captiuos et exsules Iudeorum: Ite, proficiscimini, filii; ego enim derelicta sum deserta. Exui me stolam pacis: indui autem stolam precationis mee, et clamabo ad Excelsum in diebus meis. Animo equo estote, filii, clamate ad Dominum; et extrahet uos de manu principum inimicorum. Ego enim speraui in illo eterno salutem uestram . Credentibus igitur in Dominum, est in Domini misericordia consolatio. Est etiam aliud consolationis genus iis  qui graues soluerint penas, ut habes scriptum in Esaie libro: Consolamini, consolamini populum meum, dicit Dominus: Sacerdotes loquimini in cor Hierusalem, consolamini eam; quoniam repleta est humiliatio eius, solutum est peccatum eius: quoniam accepit de manu Domini duplicia peccata sua . Etiamsi fides deerat, pena satisfecerat. Releuantur solutione penarum, qui absoluuntur commendatione meritorum. Tertium est, cum lacrymis crimen abluitur; ut est illud: Discedite a me, omnes qui operamini iniquitatem; quoniam exaudiuit Dominus 1195 uocem  fletus mei. Quod etiam hoc loco, et plerisque locis in libro Psalmorum facile reperitur.

3. Consolatio igitur prima ordine , quoniam non obliuiscitur Deus facere misericordiam, neque in eternum proiicit, quos putauerit cercendos. Secunda, quod decursis suppliciis, que propter peccata nostra tolerauimus, ad ueniam pertinemus. Unde nonnulli [a 70Kb] philosophi disputauerunt obesse improbis absolutionem, prodesse mortem: quod in illa sit incentiuum delinquendi, in morte autem finis delicti; quod assumptum esse de nostris cui dubium, cum in Prouerbiis Salomonis sit: Qui parcit baculo, odit filium suum ; castigat autem Dominus quem diligit ; Et infra: Flagellum equo, et stimulus  asino imperat: uirga autem nationi imprudenti ; pena enim corrigit, et emendat errantem. Si talis est qui emendari non queat, aufertur e medio, ne grauiora committat; mortuus enim iam nescit errare. Ideoque Ecclesiastes ait: Et laudaui ego mortuos magis quam uiuentes: et optimus supra hos qui nondum natus est, qui non uidit hoc opus mali . Mortuus prefertur uiuenti; quia peccare desiuit. Mortuo prefertur qui natus non est, quia peccare nesciuit.

4. Nunc dicamus etiam de iis, qui penas scelerum soluerunt suorum. Nonne isti tulerunt culpe pretium, et iam non integra his pena debetur? Clamat per Esaiam Dominus: Consolamini populum meum. . . . quia recepit de manu Domini duplicia  peccata . Discite unde [b 154Kb] Plato hec sumpserit. Eruditionis gratia in Aegyptum profectus, ut Moysis gesta, Legis oracula, prophetarum dicta cognosceret, audiuit consolationem populi, qui supra peccati modum uidebatur fuisse punitus: et hunc locum quadam adopertum dote uerborum in Dialogum transtulit, quem scripsit de uirtute. Quem locum tamen Dominus in Euangelio plenius comprehendit, et apertius declarauit, dicens per Abrahe personam ad illum diuitem seculi huius: Fili, recordare quia recepisti bona in uita tua, et Lazarus similiter mala: nunc autem hic consolationem habet, tu uero cruciaris: et in his omnibus inter nos et uos chaos magnum firmatum est; ut ii qui uolunt hinc transire ad uos, non possint, neque inde huc transmeare . Sed iam audiamus quid iustus in consolando se loquatur.

5.  Iustus es, Domine, et rectum iudicium  tuum. Mandasti iustitiam testimonia tua, et ueritatem tuam nimis. uere iustus uir, qui lacrymis profluens, inuolutus erumnis, graui supplicio delicta persoluens, non tedio uincitur, non metu frangitur, non labore lassatur, non ingratus, aut tristis est. Plerumque enim uulgus hominum sua delicta non reputans, iniuste se putat tolerare que patitur: at uero uir iustus qui se ipsum statim in exordio sermonis accusat, iustitiam Domini predicat, quod meritis suis digna patiatur. Dicendo autem iustum Deum, de sua quidem iniustitia ante 1196 pronuntiat: sed de iustitia Domini sperat et ueniam. Iustus enim non semper irascitur, sicut enim ultor culpe, ita moderator est pene: sicut uindex peccatorum, ita remunerator est uirtutum, optimorumque meritorum.  Qui uult dare premium, debet spectare certamen; quia nemo sine certamine coronatur. Sinit ergo nos sepe tentari, uolens iuste premia dare luctanti utique, non dormienti. Non decet redimitos floribus corona, sed puluerulentos: nec molles deliciis, sed duros labore exercitii ornat uictoria.

6. Iustus ergo in aduersis suis iustitiam Dei laudat. Sed non hoc sentit amissis teneris parens liberis, non immaturo nupte uiduatus consortio, non eger in dolore, non naufragus in periculo, non reus in iudicio, non captiuus in laqueo. Clamabat tamen Hieremias, cum future annuntians populis captiuitatis erumnam, in luti uoraginem turpi necandus illuuie mergeretur: Iustus es, Domine : Clamabat iterum cum uicte plebis miserandis seruitiis  angeretur. Iustus est Dominus; [c 1Kb] quia os eius irritauit. . . . A foris sine filiis fecit, et ab intus mors . Clamabant Hebrei cum propter uirtutem deuotionis, et fidei gratiam fornacis ardentis ambirentur incendiis: Iustus es, Domine, in omnibus que fecisti ; et ideo meruerunt ut illesi ignibus, Domini iustitias predicarent. Daniel quoque propheta secundo in lacum missus leonum, et immanium ferarum seuitia atque horrore circumdatus, recta omnia in conspectu esse Domini imperterrito clamore iactabat . Ionas inclusus utero bestiali, anhelandi spiritus uix habens commeatum: iustus iniustorum sorte damnatus, clamabat de uentre ceti in mari: Cum uoce laudis et confessionis supplico tibi . Dauid cum fugeret a facie  Abessalon parricidalibus armis et terris pulsus, et regno egressus; cum pro totius populi se offerret excidio, dicebat: Iustus es, Domine, et rectum iudicium  tuum. Grex innocens iste quid fecit? Ego pastor feci malignum, apud iustum Deum, pena de culpe auctore sumatur. Ipse pater fidei Abraham, cum ad immolandum unicus a sene filius posceretur, paterne pietatis affectum diuine confessione iustitie temperabat, dicens: Iustus es, Domine; non enim poscis alienum, sed tuum reposcis: ipsum tibi restituo, quem dedisti. Hunc imitatus Iob, exstinctis liberis, patrimonioque nudatus amisso, amictum sui corporis scindens ait: Nudus natus sum, nudus, inquit, et moriar. Dominus dedit, Dominus abstulit . . . . Sit nomen Domini benedictum .

7. Omnes ergo iustum Dominum predicemus: et qui moribunda sepulcro sua membra componit, et qui damno feritur, aut funere filiorum, dicat: Iustus  es, Domine. Quid enim nostrum amittimus? Clamat Apostolus: Quid habes quod non accepisti ? Quod habemus ergo, accepimus: quod igitur amittimus, reddimus, non amittimus. Iustus 1197 Dominus in periculis, iustus in damnis, iustus in ultionibus est, non solum quia unusquisque iuste culpe sue pretium luit; uerumetiam quia dum unus punitur, plurimi corriguntur. Ananias in Actibus apostolorum fraudati pretii quod de agri sui uenditione perceperat, crimen admisit : qui potuerat nichil offerre, et crimen euadere. uerum ne quis impune circumscribendos apostolos arbitraretur, aut misericordie sue munus fraude contaminaret perfidie, [a 1Kb] morti addictus eterne, uniuersos ad fidei studium iusto terrore composuit. Pharao cum  populo suo fluctibus mersus, mundane conuersationis exemplum est; ne quis Dei populum persequatur. Denique potuit eum Deus uoluntati sue facere obedientem: sed eius pena omnes uoluit emendari. Ideoque dicit ad eum Dominus: Quia ad hoc ipsum te suscitaui: ut ostendam in te uirtutem meam: et annuntietur nomen meum in uniuersa terra . Non utique Dominus sue laudis, sed nostre correctionis incrementa querebat.

8. Omnes ergo sapientes dicunt: Iustus es, Domine, et rectum iudicium tuum; neque enim tradimur aduersariis sine iudicio ipsius, neque sine ipsius iudicio in tribulationes uenimus. Hec iustorum est consolatio: hoc est Domini iudicium. Denique et supra habes: Memor fui iudiciorum tuorum, que a  seculo sunt, et me consolatus sum . Aduertis ergo quia iudicia Domini consolationes sunt.

 9.  Mandasti iustitiam testimonia tua et ueritatem tuam nimis. Utrum nimis mandasti, an nimiam ueritatem? Sed et nimia ueritas plena laudis, et nimium mandare prouidentie atque cautele est. Etenim infirmos nouerat; ideo sepius admonebat, ut non obliuiscerentur.

10.  Sequitur uersus tertius: [b 24Kb] Exquisiuit me zelus domus tue; quoniam obliti sunt uerborum tuorum inimici mei. Est zelus ad uitam, et est zelus ad mortem. Ad uitam zelus est diuina precepta seruare, et amore Domini eius custodire mandata, ut fecit Phinees, de quo legimus in Numeris, dicente Domino ad Moysen: Phinees filius Eleazar filii Aaron sacerdotis sedauit furorem meum a filiis Isrel, in eo quod emulatus est zelum meum in illis: et non consummaui filios Isrel in zelo meo, sicut dixi.  Ecce ego do ei testamentum pacis, et erit illi et semini eius post eum testamentum sacerdotii eternum, propter quod emulatus est Deum [c 24Kb] suum, et non exorauit pro filiis Isrel . Cesa iacebant uiginti quatuor millia populorum: tendebat pena in omnes, nec ullus finis exitii. Arripuit siromasten Phinees, duos occidit interdicta sibi consuetudine copulatos, redemit omnes, indignationem Domini mitigauit, dedit uictoriam quibus negabat salutem. Quam salutaris est igitur Dei zelus!

1198 11. Non unius temporis illud uitium fuit: et nunc Madianitis miscetur Iudeo. Madianitis est, que nullo est uxoris legitime copulata coniugio, nullo fidei iuncta consortio. Madianitis est hereticorum  perfidia, cum populum Dei tentat. Quam multis populis meretrix ista feralis irrepsit, que publico funere totum populum communi morte tumulauit! ueni et nunc, Phinees, arripe gladium uerbi, interfice perfidiam, iugulato heresim; ne propter eam populus uniuersus intereat. Urget ira celestis, percute ipsam uuluam impietatis, generatoriumque perfidie; ne partus formetur infelix, ne adulterina conceptio diffundat seminarium preuaricationis et sceleris; ut Dominus tecum statuat testamentum pacis, et testamentum gratie, testamentum promissionum celestium. Zelum habere debet sacerdos, qui incorruptam seruare studet Ecclesie castitatem; et ideo Princeps sacerdotum dixit: Zelus domus tue [d 1Kb] deuorauit me . Et  Phinees sacerdos erat, et nepos sacerdotis, et filius sacerdotis. Bonus zelus, et utilis in sacerdote: precipue  ne negligens, ne remissus sit. Melius est ut unius, aut duorum damnatione plurimi liberentur, quam duorum absolutione plures periclitentur.

12. Exquisiuit, inquit, me zelus domus tue. uides quia zelus Dei gratia est, qui exquirit, qui superuenit, qui se iusti infundit pectori. Zelus Dei uita est. Denique Dominus ait: Zelus domus tue deuorauit me. Sicut enim ante in Adam deuorauerat hominem mors preualens: ita zelus deuorauit, quem uiuificauit in Christo. Zelum habuit Elias, et ideo raptus ad celum est. Zelans, inquit, zelaui Dominum . Zelum habuit [a 1Kb] Mathathias Butanus, qui aduersus sacrilegia Antiochi excitauit Dei plebem. Zelum qui habent, omnes sibi inimicos suos putant qui sunt hostes Dei, quamuis patrem, fratres, sorores.  De omnibus dicit: In hostes facti sunt mihi , sicut Dauid ait. Quid multa? Apostolus quoque Domini hoc declaratus est nomine, ut Iudas Zelotes diceretur, sicut legimus in Euangelio .

13. Zelo fidei populus gentilium uitam sibi acquisiuit eternam, quam negligentia atque desidia Iudeorum populus amisit. Ideo scriptum est: Zelus apprehendit populum ineruditum ; quoniam populus qui erat eruditus in Lege, nullum fidei habebat ardorem. Contulit se zelus ad gentes: cuius tanta est gratia; ut electionis prerogatiuam uicerit, et eruditionis industriam. Denique apprehendens populum ineruditum, fecit esse meliorem. Itaque ea gratia operata est in populo nationum; ut hereditatem  Domini mereretur, qua operatus est Dominus, ut Ecclesiam sibi ex nationibus copularet. Zelus ergo caritas est. 1199 Denique ualida est sicut mors caritas: durus sicut inferi zelus . Durus zelus quem uite huius nulla uincit illecebra. Durus sicut inferi, per quem peccato morimur; ut uiuamus Deo.

14. Angeli quoque sine zelo nichil sunt, et substantie sue amittunt prerogatiuam, nisi eam zeli ardore sustentent. Denique in Apocalypsi Ioannis Dominus ad Angelum Laodicie dicit: Scio opera tua: neque frigidus es, neque calidus. Utinam frigidus esses, aut calidus: sed quia tepidus es, incipiam te euomere ex ore meo; quia dicis: Diues sum, et ditatus, et nullius egeo: et nescis quod tu es miser, et miserabilis, et mendicus, et nudus, et cecus. Consulo tibi, ut emas a  me aurum igne probatum . Hic est Dei zelus, hic est fidei uapor, deuotionisque feruor, qui nos uelut suauem cibum in Christo remollit et format. Quanta Domini gratia, ut nos in suo ore constituat, et quasdam meritorum nostrorum epuletur dapes; ac, si meremur, deuoret, si nostri cibi suauitatibus delectetur. Beatus quem sapientia deuorauerit, quem uirtus hauserit, quem iustitia receperit: culpa in eo habere non potest portionem, quem absorbuerit remissio peccatorum; ubi enim error inueniet, quem integritas immaculata susceperit?

 15. Et quid miremur si Angeli eum habent? Ipse Deus Pater ait: Zelans zelabo Hierusalem zelo magno . Quia Deus magnus, ideo et zelus eius magnus est: et pro uniuscuiusque potentie qualitate, ita zelus aut mediocris, aut magnus est. Zelo uindicatur Hierusalem, zelo Ecclesia congregatur, zelo fides acquiritur, zelo pudicitia possidetur. Dominus quoque iehsu ait: Zelus domus tue comedit me ; increpans Iudeos quod domum orationis fecerint speluncam latronum, fecerint et domum negotiationis.

16. Sed non solum locum Ecclesie zelare debemus, sed hanc quoque interiorem in nobis domum Dei; ne sit domus negotiationis, aut spelunca latronum. Si enim lucra, questus, pecunie emolumenta  aucupemur, domum negotiationis fecimus. Si inuadamus alienas possessiones, fines uidue uel minorum, fecimus speluncam latronum. ueniat ergo uerbum Dei, et de hac domo proiiciat fures, direptores, caupones; ut mundum sit cor tuum, pectus tuum.

17. Sed est zelus ad culpam, est et zelus ad gratiam. Nam et ipse Dauid ait: Zelaui in peccatoribus pacem . Et in Ecclesiastico scriptum est: Non zeles mulierem sinus tui; ne ostendat super te malitiam doctrine nequam . Et mulier zelotypa in mulierem fidelem iure reprehenditur. Aduertimus ergo quod mensura quedam et disciplina sit zeli, sicut disciplina uirtutis. Et ideo beatus qui zeli nouerit disciplinam, et oderit eos qui Domini gratiam relinquentes, salutem propriam deserant,  errores sibi fraudis adsciscant.

18. Ideoque ait: Quoniam obliti sunt uerborum tuorum inimici mei. Qui sunt isti inimici? Si populus Iudeorum, quomodo inimici erant sub eius imperio constituti? Dauid enim Iudeos omnes regno proprio gubernabat. Si gentiles: quomodo 1200 obliti uerborum Dei, qui legem Domini nesciebant? Nemo enim nisi id quod acceperit, obliuisci potest. Illi ergo inimici mei, qui inimici tui, qui Dominum in propria sua uenientem non erant recepturi. Hos graues hostes, hos inimicos suos Propheta testatur; non qui sibi essent, sed qui Christo rebelles. Denique alibi dicit: Et super inimicos tuos tabescebam: et iusto odio oderam illos ; grauiora putans arma perfidie esse, quam pugne. Nemo enim  grauior hostis omnium, quam qui omnium ledit auctorem. Ideo ergo zelo magno acquisitus est populus nationum; quoniam a suo Deus populo negabatur. Nec enim poterant aut fidei deuotionem, aut disciplinam tenere uirtutis, qui memoriam preceptorum celestium non tenebant. Sic Adam de paradiso eiectus, sic populus Iudeorum de prerogatiua electionis exclusus est.

19.  Sequitur: Ignitum eloquium tuum nimis, et seruus tuus dilexit illud. Ignem quidem Dominus misit in terram, non ut eam sodomitano rursus, sicut  scriptum est, arderet incendio: nec ut eam donate munere fecunditatis, aut usu uel flore uiriditatis exueret . Opus enim suum Dominus probare magis atque augere, quam minuere aut damnare consueuit. Neque uero dignum erat, ut elementa innoxia nostri luerent sceleris ultionem. Quid natura deliquerat, si adulta iam soboles errauit? Non erat partus in uitio, si deuio lapsa est errore [a 1Kb] progenies: sed usus in culpa. Quem ergo Dominus ignem in nouo sparsit Testamento? Qui secretos mentium diuine ardore cognitionis inflammaret affectus, qui uaporem fidei et deuotionis adoleret, qui cupiditatem uirtutis accenderet. Hoc igne calefactus dicit Hieremias: Et erat ignis flammigerans in ossibus meis . Hoc sermonum igne celestium  uaporati Cleophas, et ille alius qui simul cum Domino ab Hierusalem usque in castellum confecerant iter, dicebant: Nonne cor nostrum ardens erat in nobis . . . . cum aperiret nobis Scripturas ?

20. Ignis ergo hic, sermo Christi est. Et bonus ignis, qui calefacere nouit, nescit exurere, nisi sola peccata. Hoc igne super bonum fundamentum [b 1Kb] positum illud apostolicum aurum probatur: hoc igne illud merum operum examinatur argentum: hoc igne pretiosi illi lapides illuminantur, fenum autem et stipula consumitur . Mundat ergo hic ignis animum, consumit errorem. Unde et Dominus ait: Iam uos mundi estis propter sermonem quem locutus sum uobis . Hic est ignis  qui ardet ante Dominum; nisi enim quis flagrantiam deuotionis assumpserit, presentiam Domini habere non poterit . Accende hunc prius ignem in mentibus tuis; ut Christi tibi lumen effulgeat. Hoc igne urebatur rubus, et non exurebatur . Urit enim sermo diuinus, ut corrigat conscientiam peccatoris: non exurit, ut perdat. [c 1Kb] Hic ignis hebetare, hic ignis exstinguere materialium seua flammarum consueuit incendia. Denique Hebrei hoc igne succensi, fornacis ardentis uaporem nec timere, nec sentire potuerunt . 1201 Merito ergo bonus seruus diligit ignitum Domini eloquium, quo induitur caritas, que excludit timorem.

21. Pulchre autem addidit, nimis; quia omnis quidem doctor inflammat audientis affectum: sed supra  omnes est sermo Dei, diuisiones artuum et intima penetrans medullarum. Tripliciter ergo describe tibi ignitum eloquium Dei, uel quod mundat, uel quod accendit,  uel quod illuminat audientes. Ideo ait Dominus. Scrutatus sum Hierusalem ad lucernam . Sed neminem in ea uel qui mundaretur, uel qui accenderetur, aut illuminaretur, inuenit; ideo eam in tenebris dereliquit.

22. Nec mireris si seruus diligit ignitum Domini alloquium, quod et Sponsa dilexit, que ait: Sicut resticula coccinea labia tua; in cocco enim species ignis, et crucis Dominice sanguis irrutilat. Coccinea labia Domini, que passionem propriam loquebantur. Denique in Exodo [d 212Kb] coccum pro igne collocatum est. Non enim ex cocco mundus, sed ex quatuor constat elementis: sed in cocco figura ignis expressa est, cuius uapor nisi celum, atque erem, maria, terrasque penetraret, omnia tamquam effetis uiribus soluerentur.  Per resticulam igitur uinculum persuasionis agnoscimus: per coccum, uel cupiditatis ardorem qui scintillet in animis audientium, uel indicium passionis. Unde et alibi ait Sponsa: Labia eius lilia distillantia myrrham plenam . Per myrrham enim passionis unguentum, et resurrectionis gratia declaratur, que rediuiuum uite odorem suscitatis mortuorum uisceribus infundit. Merito igitur alloquii eius accipiens suauitatem, exclamans Sponsa testatur: Fauces eius dulcedines, et totus desiderium .

23.  Sequitur uersus quintus: Iuuenis sum ego et despectus: iustificationes tuas non sum oblitus. Multis sanctorum qui a prima adolescentia exercitati sunt duris laboribus, potest hic uersiculus  conuenire. Nam et Ioseph cum a fratribus iunior in Aegyptum uenderetur, iunior erat, et despectus, qui ad seruitutis iniuriam uendebatur: et postea cum productus e carcere, prepositus Aegypto, populis frumenta diuideret, fratribus uicem iniurie non referret, sed refuso pretio alimenta donaret, senilem patris a fame atque ieiunio uindicaret etatem, curruque summisso, obuius, et famulantibus ceteris ample potestatis insignibus, adoraret, iure dicebat: Iunior ego sum, et despectus: iustificationes tuas non sum oblitus.

24. Ipse Dauid quoque iunior fratribus, cum patris oues pasceret tamquam uili ablegatus obsequio, non oblatus est sacerdoti, quasi indignus qui ungeretur in regnum: sed a sacerdote quesitus, et accersitus  a pascuis, prerogatiuam regie unctionis accepit. Postea quoque progressus ad bellum, cum Golias totum populum Iudeorum corporis sui mole  despiciens, singulari certamine prouocaret, timentibus ceteris, poposcit a rege, ut congrediendi sibi permitteret facultatem. Necdum quidem tanto certamini habilis estimatus est, 1202 rege dicente: Non potes ire ad Allophylum, et pugnare cum eo; quoniam tu puer es, et ille uir bellator est a iuuentute sua . Neque esset admissus, nisi fecisset fidem, quod in sua adolescentia leonem suis manibus strangulatum, extractis rapte ouis cruribus peremisset. Ipse etiam despectus ab Allophylo, quod aduersus armatum preliatorem cum uirga et lapidibus processisset, retulit non uiribus se fretum esse, non armis: sed in nomine Domini confidentem ad prelium esse progressum; ut lacessite plebis auferret opprobrium. Hic ergo iuuenis, atque despectus strauit  Allophylum, potitusque uictoria, in decem millibus iuuencularum psallentium testimonio triumphauit.

25. Gerebat enim typum eius qui quasi despectus uenturus esset in terras, et sine legato, sine adiutore, sine nuntio totum populum mundi huius crucis sue prelio liberaret: cui applauderent anime sanctorum, per baptismatis sacramentum renouate, quod uerum illum Goliam reuelatum nobis, ac proditum uerbi sui gladio trucidasset. Iacet igitur uerus Golias humilitate Filii Dei stratus: amisit caput quod in multas artes uertebat et fraudes. Psallunt secure iam anime, que ante peccatorum suorum tormenta deflebant. Dicunt tympanis, hoc est, corporibus suis peccato mortuis resultantes: Saul triumphauit in millibus: Dauid in decem millibus .  Rex ille durus indignatur, et irascitur diabolus; eo quod canerent iuuencule quia duritie filius paucos decepit; Christus totum mundum redemit. Dicit ergo Christus natus ex uirgine: Iuuenis ego sum, et despectus: iustificationes tuas non sum oblitus.

26. Dicit etiam populus nationum, ille in prima electione despectus, rudis adhuc in fide, et studio prime ue deuotionis adolescens, uel certe renouatus aquile iuuentute per baptismatis sacramenta: Iuuenis ego sum, et despectus: iustificationes tuas non sum oblitus. Ille ego despectus ante, iam preferor, iam anteponor electis. Ille ante despectus populus peccatorum, habeo celestium sacramentorum ueneranda consortia. Iam mense celestis honore suscipior: epulis meis non pluuia undatur, non terre  partus laborat, non arborum fructus. Potui meo non flumina querenda, non fontes: Christus mihi cibus, Christus mihi potus: caro Dei cibus mihi, et Dei sanguis potus est mihi. Non iam ad satietatem mei annuos exspecto prouentus, Christus mihi quotidie ministratur. Non uerebor, ne qua mihi eum celi intemperies, aut sterilitas ruris imminuat, si pii cultus diligentia perseueret. Non iam coturnicum pluuias  mihi opto descendere, quas ante mirabar: non manna quod ante cibis omnibus preferebam; quia qui manna manducauerunt patres, esurierunt. Meus cibus est, quem si quis manducauerit, non esuriet. Meus cibus est, qui non corpus impinguat, sed confirmat cor hominis.

27. Fuerat mihi ante mirandus panis de celo; scriptum est enim: Panem de celo dedit eis manducare : sed non erat uerus ille panis, sed futuri umbra. 1203 Panem de celo illum uerum mihi seruauit Pater. Mihi ille panis Dei descendit de celo, qui uitam dat huic mundo. Non Iudeis descendit, non Synagoge descendit: sed Ecclesie descendit: sed populo Dei iuniori descendit. Nam quomodo Iudeis descendit panis qui uitam dedit;  cum omnes qui illum panem manducauerunt, hoc est, manna, quem putauerunt Iudei uerum panem, in deserto mortui sunt? Quomodo Synagoge descendit; cum Synagoga omnis interierit, et eterno ieiunio fidei macerata defecerit? Denique si accepissent panem uerum, non dixissent: Domine, da nobis semper panem hunc .

28. Quid petis, Iudee; ut tribuat tibi panem, quem dat omnibus, dat [a 1Kb] quotidie, dat semper? In te ipso est, ut accipias hunc panem: accede ad hunc panem, et accipies eum. De hoc pane dictum est: Omnes qui elongant se abs te, peribunt . Si te elongaueris ab eo, peribis: si appropinquaueris ad eum, uiues. Hic est panis uite: qui ergo uitam manducat, mori non potest. Quomodo  enim morietur, cui cibus uita est? Quomodo deficiet, qui habuerit uitalem substantiam? Accedite ad eum, et satiamini, quia panis est: accedite ad eum, et potate; quia fons est: accedite ad eum, et illuminamini; quia lux est: accedite ad eum, et liberamini; quia ubi spiritus Domini, ibi libertas : accedite ad eum, et absoluimini; quia remissio peccatorum est. Quis sit iste queritis? Audite ipsum dicentem: Ego sum panis uite: qui uenit ad me, non esuriet: et qui credit in me, non sitiet umquam . Audistis eum, et uidistis eum, et non credidistis ei; ideo mortui estis: uel nunc credite, ut possitis uiuere.

29. Sed miramini Moysen, quia patres uestros per mare siccis duxit uestigiis. Moyses non imperauit,  sed impetrauit: non iussit mari, sed seruiuit iubenti fluctibus. Moysen laudatis, quia regem Pharao cum exercitu suo mersit: Moyses orabat, et alius imperabat. Moyses precabatur, Christus operabatur. Moyses fugiebat, Christus insequebatur. Moyses columnam sequebatur, ut nocturnas tenebras declinaret: Christus illuminabat. Moysen agnoscitis, quia aque amaritudinem temperauit. Moysen agnoscitis,  quia aquam produxit de petra: Christum non agnoscitis, qui ueri illius Aegyptii regis strauit exercitum, et abyssi mersit profundo: qui nos liberat quotidie de mundi huius fluctibus; ne nos seculi huius procella demergat. Quid profuit patribus transire per mare Rubrum, quibus ad terram repromissionis non licut peruenire? Quicumque enim exierunt de Aegypto, perierunt in deserto. Mortuus est Aaron, mortua est Maria, mortuus est et ipse Moyses: solum Iesum Naue nominis sacri similitudo seruauit. Plaudat Iudeus; quia sitienti illi undam saxa uomuerunt: mihi de corpore Dei fons fluxit eternus: meas amaritudines bibit Christus; ut mihi sue donaret gratie suauitatem.

30. Dicit ergo populus Christianus: Iuuenis 1204  ego sum, et despectus: iustificationes tuas non sum oblitus. Bene hoc dicit, qui iustificauit Deum baptismatis sacramentis. Qui enim baptizatur, iustificat Deum; quia peccata propria confitetur, et a Domino suorum [a 1Kb] prestolatur indulgentiam peccatorum. Iustificauit Dauid, qui ait: Tibi soli peccaui, et malum coram te feci: ut iustificeris in sermonibus tuis . Non iustificauerunt pharisei, qui baptizari Ioannis baptismo noluerunt, ut in Euangelio legisti . Nec solum iustificare satis est, sed etiam non obliuisci iustificationum Dei, id est, ut intemerata gratie spiritalis dona custodiat, et sacre remissionis munera illibata atque inoffensa conseruet.

31. Hec generalia: sed etiam specialis singulis  Christianis suppetit prerogatiua dicendi: Iuuenis ego sum; et despectus; si humilis corde sit, si mitis atque mansuetus. Dicat ergo: Iuuenis ego sum, et despectus. Premittat etatis generalem iactantiam, quo plus commendet humilitatis sue gratiam. Non mirabilis humilitas in senectute, que effeta uiribus, fracta debilitatibus, tristis doloribus, anhela suspiriis, cocta curarum estibus, et ipso uiuendi mesta fastidio, alacritatem est oblita iactantie. Rara sane in iuuenibus est humilitas, ideoque miranda. Dum etas uiget, dum uires solide, dum sanguis exestuat, dum sollicitudo nescitur, dum ignoratur debilitas, dum letitia frequentatur: tunc feruet iactantia: tunc se iuuentutis superbus extollit affectus: tunc humilitas quasi uilescit, abiecta contemnitur:  tunc subiectio degeneris conscientie estimatur infirmitas. Grandis igitur morum assuefacienda maturitas, que uincat naturam.

32. Denique si consideremus, in paradiso defecit humilitas; et ideo uenit e celo. In paradiso orta est inobedientia; et ideo obedientia cum Saluatore descendit. Inflabatur caro, unde subiectio mansuetudinis inueniri non poterat in terris. Intumuerat omnis preuaricatoris hereditas. ueniens Dominus iehsu primum se exinaniuit , non rapinam  arbitratus esse se equalem Deo, formam serui sibi accipiens, et specie inuentus ut homo: humiliauit semetipsum, factus obediens usque ad mortem. Non te moueat, quia scriptum est, ut homo; non enim similitudinem suscepit hominis, sed ueritatem. Nam et ipse Apostolus ait alibi: Mediator Dei et hominum homo Christus iehsu . Et ut de Euangelio afferamus exemplum: uidimus, inquit Ioannes, gloriam eius, gloriam quasi unigeniti a Patre, plenum gratie et ueritatis . Numquid quia dixit, quasi unigeniti; similitudinem magis unigeniti, quam ueritatem uoluit estimari?

33. Non ergo superuacuo Christus aduenit. Iam potest dicere homo: Iuuenis ego sum, et despectus; qui erat ante in populo priore senex superbus. Dicit: Iuuenis sum et despectus, quomodo dicit Ecclesia:  Nigra sum, et decora . Premisit nigram, ut augeret decorem. Sic et hic premisit iuuenem, ut augeret humilitatem. Non dixit: 1205 Nigra sum decora; ne quod nigrum est, decorum estimaretur. Nec dixit: Iuuenis sum despectus; ne iuuentus despicabilis putaretur; sed ait, Iuuenis, et quod mireris, humilis, non superbus, deiecto propior quam tumenti. Sic et ibi: Nigra sum superiore peccato, sed decora confessione peccati, et correctionis studio, atque amore uirtutis. Quamuis ergo et syllaba, ut grammatici appellant, coniunctiua sit; habet tamen distinctionem qua confusio disiungitur ac separatur: ut si dicas Ambrosium Bassum intus esse, unus putatur: sin autem asseras Ambrosium et Bassum intus esse, duo utique intelliguntur.

 34. Dicat ergo: Iuuenis sum, et despectus; quia Christus in paupere atque despecto mundum redemit, quia Christus humilitate diabolum uicit. Dicat; Despectus sum; quia cor humiliatum Deus non spernit; quia despectus ille Lazarus in Abrahe nunc requiescit sinu, et diues ille iactantior affligitur in inferno. Despectus erat Moyses, nec sibi idoneus uidebatur, cum ad liberandum Hebreorum populum mitteretur. Despectus erat Hieremias, qui dicebat: Dominator Domine, ecce nescio loqui; quia iuuenis sum ego . Sed facilius iste despectus eligitur. Denique dicitur ei: Noli dicere quia iuuenis sum ego; quia ad omnes ad quoscumque misero te, abibis: et per omnia, quecumque mandauero tibi, loqueris. Ne timeas a facie eorum; quia ego tecum sum, dicit Dominus,  ut liberem te . Despectus erat ille Publicanus, qui oculos ad celum non audebat leuare: et ideo facilius quam ille Phariseus exaudiebatur: Omnis enim qui se exaltat, humiliabitur; et qui se humiliauerit, exaltabitur .

35.  Sequitur: Iustitia tua, iustitia in eternum: et lex tua ueritas. Possunt quidem singuli facere opera iustitie, sed non in eternum manentia. Diues ille cui abundauerunt diuitie in hoc seculo, fortasse fecerit aliqua opera iustitie, quorum remunerationem  in presenti uita [a 1Kb] acceperit; quod non magna fuerint opera illa, nec remuneratione digna perpetua. Quid quod, etiam si facimus opera aliqua iustitie; facimus tamen non continua, sed rara. Plerique non rapiunt aliena, sed nesciunt de proprio largiri. Alii inuadentes indebitas facultates, quo speciem iustitie sibi acquirant, solent conferre pauperibus. Non est ista in eternum iustitia. Multi iusti plerumque grauiter deliquerunt, non habentes eterne fructum iustitie. Soli Deo suppetit in perpetuum per omnia possidere iustitiam, qui pascit iustos et iniustos; non enim [b 1Kb] beneficis solis referenda iustitia est: sed illa uera iustitia est, que ipsis quoque defertur inimicis. Meritoque ait Iustitia Dei: Diligite inimicos uestros .

 36. Ergo sicut in eternum est iustitia solius Dei, ita lex Dei ueritas. Sed quomodo istud accipimus? Utrum quia lex Dei ueritas, hoc est, uera: et quod statuit Deus, omne uerum, sicut infra ait: Omnia precepta tua ueritas? An quia ueritas 1206 lex Dei est; quia non mentitur Deus? Apud eum igitur ueritas lex est, fallacia preuaricatio est. Sed et sic potest intelligi, lex Dei ueritas est: apud Iudeos ergo non est lex Dei, quia non recipiunt ueritatem. Lex Dei spiritalis est , sicut Apostolus dixit: non habent ergo ueram legem, qui eam non acceperint spiritaliter. Quod autem non uerum, mendax est: quod mentitur, occidit. Littera ergo que occidit mentitur: spiritus qui uiuificat, uerus est.

37. Accipiamus et sic: Lex Dei non typus, non  umbra, non exemplar celestium; sed ipsa celestia. Unde et scriptum est, quia finis Legis est Christus . Non defectus utique, sed plenitudo Legis in Christo est; quia uenit Legem non soluere, sed implere. Sicut enim [c 1Kb] Testamentum est uetus, sed omnis ueritas in nouo est Testamento: ita et lex per Moysen data figura legis est. uere ergo illa Lex ueritatis exemplar est, in exemplari enim Agni sanguis effunditur, in ueritate Christus immolatur. Meritoque Apostolus cum premisisset uitulorum immolationem secundum Legem, adiecit: Necessarium itaque est exemplaria celestium his mundari: nam ipsa celestia melioribus hostiis; non enim in manufacta sancta intrauit Christus exemplaria uerorum, sed in ipsum celum: et nunc apparet uultui Dei pro nobis.  . Ut cognoscamus autem quia legem nouam dedit Dominus iehsu, habes dicentem Spiritum sanctum: Hoc autem testamentum quod testabor ad eos,  dicit Dominus. Dabo leges meas in cordibus eorum, et in sensibus eorum scribam eas, et peccati et iniustitie eorum non ero memor . Ubi ergo remissio, iam non oblatio pro peccatis. Quo euidenter ostenditur omnem ueritatem in Euangelio contineri; quia lex Dei in sensibus hominum, et in cordibus eorum scribitur, non in tabulis lapideis , siue quia inueteratur in Iudeis, renouatur in nobis.

38. Umbra est, non ueritas; ut cum fiat oblatio pro peccatis secundum Legem, non fiat remissio peccatorum. Impossibile est enim sanguine taurorum et hircorum peccata mundari . Mendax ergo erat illa remissio, donec remissionis ueritas adueniret.  Quid deinde manifestius, quam Ioannis euangeliste sententia, qui ait: Quia Lex per Moysen data est: gratia autem et ueritas per Iesum Christum facta est ? legis retulit ueritatem. Nam cum sit, autem, disiunctio, intelligendum est disiunctionem ideo interpositam; quia si ueritas fuisset in Lege, [d 1Kb] non fuisset facta per Christum.

39. Possumus et sic intelligere: ueritas Christus est; ergo ueritas lex est. Et si mandatum Domini lex est, multo magis uiuum et operatorium uerbum Dei lex est.

40.  Sequitur uersus septimus: Tribulatio et necessitas inuenerunt me: mandata tua meditatio mea est. Querunt tribulationes et necessitates  iustum, 1207 et interdum inueniunt, interdum non inueniunt eum. Inuenitur, cui corona debetur: non inuenitur, qui idoneus certamini non probatur. Tribulatio igitur uelut quedam gratia est. Denique Sacrificium Deo spiritus contribulatus . An non est gratia, que operatur patientiam? Qui ergo nouerat tribulationis profectum esse, quesitus a tribulatione inuentus est, nec refugit.

41. Dicit Sapientia: Querent me mali, et non inuenient ; non quia Dominus nolebat inueniri ab hominibus, qui se omnibus etiam non querentibus offerebat: sed quia his operibus querebatur, ut indigni essent qui quererent, inuenire. Ceterum Simeon qui eum exspectabat, inuenit . Inuenit Andreas. Denique ait ad Simonem:  Inuenimus Messiam, quod interpretatur Christus . Philippus quoque dicit ad Nathanel: Quem scripsit Moyses in Lege, et prophete, inuenimus Iesum  filium Ioseph, qui est a Nazareth . Et ut ostenderet quemadmodum Christus inueniretur, ait: ueni, et uide . Qui ergo Christum querit, ueniat non corporis gressu, sed mentis uestigio: uideat eum non exterioribus oculis, sed internis. Aeternus enim corporalibus non uidetur aspectibus; quoniam [a 1Kb] que uidentur, temporalia sunt: que autem non uidentur, eterna . Christus igitur non temporalis, sed ex Patre ante tempora, quasi Deus, uerus Dei filius, et quasi uirtus sempiterna supra tempora, quem nullus temporum finis includat: quasi uita supra tempora, quem numquam dies mortis inueniat; Quod enim mortuus est peccato, mortuus est semel: quod autem uiuit, uiuit Deo .

 42. Audis quid dixerit hodie Apostolus? Peccato inquit, mortuus est semel. Semel tibi peccatori mortuus est Christus: noli iterum peccare post baptismum. Omnibus in commune semel mortuus est, et singulis semel moritur, non frequenter. Peccatum es, o homo; ideo peccatum fecit Christum suum omnipotens Pater. Hominem fecit, qui peccata nostra portaret. Mihi ergo peccato mortuus Dominus iehsu; Ut nos in illo essemus iustitia Dei . Mihi est mortuus, ut mihi resurgeret. Semel est mortuus, semel resurrexit. Et tu cum illo mortuus, cum illo sepultus, cum illo in baptismate resuscitatus, caue ne cum mortuus fueris semel, moriaris iterum. Iam non peccato morieris, sed uenie: ne cum resurrexeris, moriaris secundo; Christus enim resurgens ex mortuis, iam non moritur,  mors in eum iam non dominabitur . Ergo mors dominata est ei? In eo utique quod dixit, iam non dominabitur, ostendit esse dominatam, Noli tantum amittere beneficium, o homo. Propter te Christus dominationi mortis se subdidit; ut te iugo dominationis exueret. Ille suscepit mortis seruitutem; ut tibi tribueret uite eterne libertatem.

43. Qui querit ergo Christum, querit et tribulationem eius, nec refugit passionem. Denique Dauid qui dignus erat, ut a tribulatione quereretur, tribulationem et ipse quesiuit. Nam nisi quesisset, non inuenisset. Quod inuenerit autem, ipse testatur, dicens: Tribulationem et dolorem inueni, 1208 et nomen Domini inuocaui . Et alibi: In tribulatione inuocaui Dominum, et exaudiuit me in  latitudine . Bona ergo tribulatio, que dignos facit nos, qui in latitudine exaudiamur a Domino. Gratia est autem exaudiri a Domino Deo nostro.

44. Qui querit igitur tribulationem, non refugit: qui non refugit, inuenitur. Non enim [b 1Kb] refugit, qui mandata Dei sensu operibusque meditatur. Nam utique illum athletam certamina inueniunt, qui in  usu exercitii fuerit constitutus: qui uero exercitium dereliquerit, sine dubio non poterit reperiri; qui indignus est, ut queratur. Dauid ergo quasi bonus athleta dicit: Tribulatio et necessitas inuenerunt me; quia paratum semper habuerunt, non refugientem necessitatum et tribulationum prelia, sed petentem.

45.  Sequitur: Iusta testimonia tua in eternum; intellectum da mihi eorum, et uiuifica me. Quis tantus, qui possit intelligere Domini testimonia? Et ideo intellectus a Domino postulandus est, cuius tanta est uis; ut initium eius sit plenitudo uirtutis. Denique scriptum est: Pietas autem in Deo initium intellectus , que uirtutum omnium fundamentum est iuxta humanarum rerum et celestium disciplinam. Pietas amica Deo, parentibus grata, Dominum conciliat, necessitudines fouet, Dei  cultura, merces parentum, filiorum stipendium. Pietas, inquam, iustorum tribunal, egenorum portus, miserorum suffugium, indulgentia peccatorum.

46. Qui habet intellectum, ipse uere est pius; intelligit enim humane lubricum fragilitatis, et cito ignoscit erranti. Intelligit commune nobis datum nature ususque consortium; et ideo pauperibus tamquam debitum soluit, non inficiatur tamquam indebitum. Intelligit uices esse calamitatum; et ideo tamquam naufragiis mundi istius portu quodam sue humanitatis occurrit. Hec perfecta uirtus in hominibus, hec plena in Deo laus est.

47. Merito intellectum sibi etiam Salomon, magisterium secutus paternum, a Domino postulauit,  dicens: Ego sum puer humilis, et ignoro introitum meum, et exitum meum, et seruus tuus in medio populi tui, quem elegisti, populum multum sicut arenam maris, que dinumerari non potest pre multitudine: et dabis seruo tuo cor prudens, audire et iudicare cum iustitia populum tuum, et intelligere inter bonum et malum . Unde complacuit Domino; quia non sibi longeuitatem uite, et regalium diuitiarum copias, sed sapientiam ad intelligenda Domini iudicia et iustitias depoposcit: et ideo tantum populum regno pacifico gubernauit; quia non usurpauit, ut Adam, boni et mali scire distantiam: sed intelligende eius gratiam [c 1Kb] orauit a Christo. Quod enim scire diuinum est, hoc a Domino Deo tuo, ut possis cognoscere, promerendum est. Si petisset et Adam, [d 1Kb] sicut petiuit Dauid, nequaquam illos inextricabiles  erroris laqueos incidisset, quibus omnis eius hereditas strangulatur. Ideoque mortuus est, et quod grauius est, 1209 morte peccati; quia ante usurpauit scire, quam intellectum quo uiuificaretur, acciperet.

48. uiuificat ergo intellectus, ut Spiritus; quia ipse intellectus gratia spiritalis est: ideoque intellectum  munere suo Spiritus sanctus operatur. Intellectus autem bonus est omnibus, qui eum faciunt ; quo docemur quia non solum sensu complecti, sed etiam factis, id quod intelligimus, exsequi debeamus.



SERMO DECIMUS NONUS. [Figure: [Hebrew text] 2Kb] Koph.

1. Incipit littera decima nona Koph, cuius interpretatio est, Conclusio; et sicut alibi inuenimus, Aspice. Distat littera, congruit sensus. Nam qui concluditur, circumspicere se debet, et causam periculi non dissimulare; maxime cum lethale discrimen sit. Concluditur unusquisque tumescentibus uisceribus, internisue faucibus, cum intercluso spiritus commeatu, spirandi ac respirandi commercia coactantur.  Concluditur femina, cum fit peridrome matricis, qua pectoris ipsius premitur principale; unde graues oriuntur angustie, et nisi in locum suum illa recipiendorum seminum aula reuocetur, uitam consueuit excludere. Ita etiam qui animo angitur, et quibusdam aduersis imminentibus perurgetur, concludi dicitur non minoribus angustiis mentis, quam corporis. Maiores enim anime estus, [a 1Kb] feruoresque sunt animorum, quam corporum.

2. Conclusus igitur uiscerum tumore, medicum querit; ut possit propulsare periculum, et constricta laxare. ueniens medicus tentat omnia, explorat interna. Et tu ergo conclusus animi feruore, aspice te ipsum interiori oculo. Morbi uis urget, feruet noxia conscientia, moles peccatorum premit, intercipiunt  sensum mentis angustie: cognosce te ipsum, et orationis quere medicinam: posce ut ueniat medicus ille qui descendit de celo, qui maxime egrotos requirit, sicut ipse ait: Non opus est sanis medicus, sed iis qui male habent . Habes uulnera? Ne differas: non est apud eum ulla comperendinatio sanitatis. Habes ulcera? Ne timeas: uerbo, non ferro curare consueuit. Aspice igitur illis oculis, quibus Dauid auxilium quesiuit et meruit. Leuaui, inquit, oculos meos ad montes: quesiui unde mihi ueniret auxilium . Non inueni nisi a Domino; qui enim mundum condidit, tuctur accolas mundi. Aspice ergo, et semper aspice; quia iusti oculi semper ad Dominum.

3. Hoc monet te etiam Hieremias in Threnis sub  hac ipsa littera, dicens ad Hierusalem: [b 22Kb] Surge et expergiscere in nocte, in principio uigilie tue effunde sicut aquam cor tuum ante faciem Domini: extolle ad Dominum manus tuas pro animabus paruulorum tuorum, qui deficiunt fame in plateis omnium itinerum . Nonne et aperte conclusionis ostendit angustias, et monet ut intentione cordis, in quo est oculi melioris obtutus, remedium tibi salutare prouideas?  Denique etiam infra, iterum sub hac littera ait: Appropinquauit enim 1210 tempus nostrum, repleti sunt dies nostri, aduenit finis noster. Leues facti sunt qui persecuti sunt nos, super aquilas celi. In montibus accensi sunt: in deserto insidiatus est nobis .

4. Demonstrauit summam conclusionem, nec ullum remedium nisi in aduentu Domini nostri Iesu Christi, qui solus desperatis possit afferre medicinam. Et quasi ostendens eum, dicit: Spiritus ante faciem nostram, Christus Dominus comprehensus est in interitu nostro . . . . . In umbra eius uiuemus inter gentes . Et infra: Bibes, inquit, et inebriaberis . Adhuc: uisitabit iniquitates tuas, reuelabit super peccata . Quam breuiter aduentum  et passionem eius expressit, remissionemque omnium peccatorum: quam aperte congregationem futuram gentium declarauit! Hinc illud Apostolicum: Quia cecitas ex parte Isrel contigit, donec plenitudo gentium intraret, et sic omnis Isrel saluus fieret .

5. ueni, Domine Iesu: sed iam non in umbra, sed in sole iustitie. Si umbra profuit, si passionis tue umbra protexit, si corporis umbra saluauit; quantum conferre poterit claritas aperta uirtutis? Per umbram lepra curata est ; per umbram quoque illius femine que fimbriam uestis Dominice attigit, sanguis stetit : per umbram te uidimus, quando non habebas speciem neque decorem. Umbra tua caro fuit, que nostrarum estus refrigerauit [c 1Kb]  cupiditatum, que restrinxit ignes libidinum, que auaritie, diuersarumque passionum incendia temperauit. Et quid dicam de umbra Domini, quando et apostolorum umbra sanabat ? ueniente etenim Petro unusquisque offerebat egros suos, quos transeuntis apostoli umbra reddidit sanitati.

6. Audi quia caro Domini umbra erat: Ecce Dominus sedet super nubem leuem, et ueniet in Aegyptum . Et Dauid dicit: Sub umbra alarum tuarum protege me . Factus est igitur exinanitus umbra nobis, quos sol iniquitatis exusserat. uidimus ergo in umbra eum, cum adhuc fides prima procederet. Sed nunc iam totum illuminat mundum: et tamen adhuc eum per sui corporis, que est Ecclesia, umbram uidemus, nondum facie ad faciem;  neque enim oculi corporis diuinitatis possunt recipere fulgorem. Hec quoque umbra totum quotidie protegit orbem terrarum. Profuit igitur conclusio; Conclusit enim Deus omnia in incredulitate; ut omnium misereatur . Sed iam consideremus quid in conclusione dicendum est, et unde incipiendum.

7.  Exclamaui in toto corde meo,  exaudi me, Domine: iustitias tuas exquiram. Cum impressiones patimur corporales, exclamare consueuimus; ut alios ad presidium nobis uocare possimus. Premebatur sanctus Propheta, appropinquantibus sibi persecutoribus. Saul primo infestus armato eum insequebatur exercitu: postea parricida filius imminebat: non contentus fugientis exsilio, uitam patris querebat eripere. Sed ab illis minus pati poterat quos in presenti uidebat, quam ab illis quos non uidebat; est enim colluctatio sanctis non solum aduersus carnem et sanguinem, 1211 sed etiam aduersus principatus et potestates istius mundi, rectoresque tenebrarum, qui latronum modo in istius seculi nocte humanis insidiantur affectibus. Horum igitur sanctus Dauid cum graues aduersum se uideret  fieri incursus, exclamauit in toto corde suo. Etenim aduersus diabolum non uocis magnitudine, sed magnanimitate cordis utendum est.

8. Est tamen et uox cordis; quia est et uox sanguinis, que ad Deum peruenit. Denique Deus dicit: uox sanguinis fratris tui de terra clamat ad me . Clamat ergo cor nostrum non sono corporis, sed cogitationum sublimitate, concentuque uirtutum. Grandis fidei clamor. Denique in spiritu adoptionis clamamus, Abba pater, et ipse Spiritus Dei clamat in nobis. Magna uox iustitie, magna est castitatis, per quam et mortui loquuntur; nec solum loquuntur, sed etiam sicut Abel clamant. At uero iniusti anima nec uiuentis clamat; quia Deo mortua est. Nihil in illa sublime, nichil magnificum est: quale eorum,  quorum sonus in omnem terram exiuit, et uerba in fines orbis terrarum. [a 1Kb] Gracili uoce Moyses loquebatur, et plus omnibus audiebatur. Quotidie auditur in Ecclesia: ab illis solis, hoc est, Iudeis non auditur, qui aure audiunt, sed non exaudiunt. Prophete dicitur alteri: Exalta uiribus uocem tuam .

9. Anna tamen non clamabat in corde suo , sicut Moyses, sed loquebatur: fortasse quia filios postulabat, hoc est, bona quidem, sed priuata, non publica, non clamabat. Sed quia a Domino postulabat, quia Domino eum, si quem susciperet, offerebat; loquebatur Deo: clamabat autem Moyses; quia non pro se, sed pro omni populo precabatur. Unde dictum est ei a Domino: Quid clamas ? Clamabat affectu pio, et sensu profundo, et personabat in celo, miraculis petens digna celestibus: ut mundi elementa mutaret.

10. Denique ut ipsius loci seriem recenseamus: instabat Pharao, et innumeris Aegyptiorum stipatus curribus, urgebat Hebreos: hinc circumfusus hostis, inde interfusum mare plebem Dei clauserat. Nulla in armis fiducia, spes nulla in uiribus. Strepebat  tantummodo querela miserabilis, quod commodius sibi foret dura in Aegypto seruitutis onera subire, quam acerba in deserto morte consumi: querela nichil presidii offerens, plurimum offense afferens. Stabat ergo Moyses mestus, sollicitus, anxius populi et periculis et querelis, exspectans fidem celestium promissorum: et tacitus secum ipse uoluebat qua tandem Dominus ope, iniurie immemor, memor gratie, subueniret. Dicit ad eum Dominus: Quid clamas ad me? Sonum eius non audio, uocem eius agnosco: silentium eius lego, clamorem eius in operibus deprehendo. Clamabat populus, et non audiebatur: tacebat Moyses, et audiebatur. Non 1212 populo dictum est: Quid clamas ad me? Non enim ad Deum clamabat populus, qui iniusta, et uiris indigna  clamabat. Sed Moysi dictum est: Quid clamas ad me? hoc est: Tu solus ad me clamas, qui de me speras: tu solus ad me clamas, qui uirtutem meam excitas: tu solus ad me clamas, qui per uniuersam terram annuntiari meum nomen exspectas.

11. Clamabat ergo Moyses in corde suo, et omnis sapiens in corde suo clamat. Denique sapientia cum altissima predicatione conuocat ad crateram, dicens: Relinquite insipientiam . . . et querite sapientiam . Magne sublimitatis, magne uocis hec predicatio est, que stultis sapientiam pollicetur. Et iehsu Dominus exclamabat: Si quis sitit ueniat ad me, et bibat . [b 1Kb] Et uere magna clamabat, qui uocabat homines ad regnum celorum, ad illum uenerabilem potum quo uite eterne fluctus infunditur.  Et tu cum oras, magna ora, id est, ora que eterna sunt, non que caduca. Ora que diuina sunt atque celestia; ut sis sicut Angeli in celo. Noli orare pro pecunia, quia erugo est: noli pro auro, quia metallum est: noli pro possessione, quia terra est; ista oratio ad Dominum non peruenit. Non audit Deus, nisi quod dignum suis ducit esse beneficiis: sed audit piam uocem, plenam deuotionis et gratie.

12. Non solum ergo clamandum in corde, sed etiam in toto corde clamandum est. Sicut enim corporaliter tunc bene clamatur, cum toto ore clamatur: ita spiritaliter toto est clamandum corde, si uolumus magna referre, et a Domino que poscimus, impetrare. Hanc Dominus uocem exigebat a populo, quam populus nesciebat. Ideoque dixit Dominus: Populus  hic labiis me honorat: cor autem eorum longe est a me . Qui ergo appropinquauerit corde, ipse auditur a Domino. Cor ergo prius clamet, ut sermo possit audiri.

13. Sed non satis est clamare ad Dominum, sed etiam iustitias eius exquirere. Exquirit autem iustitias, qui id quod in omnibus creaturis, et maxime in animantibus rationalibus, uel etiam irrationabilibus  [a 1Kb] iustum est, prouidentie adscribit diuine. Unde turturi studium pudicitie, que compare amisso, concubitui indulgere non nouit: quod homines seruare non possunt? Unde plerisque animantibus tam sobria partus cura seruandi; ut ubi conceptionis munus agnouerint, ibi coitum non putent esse repetendum; ne receptorum seminum fiat adulterina permixtio? Phenix coitus corporeos ignorat, libidinis nescit illecebras, sed de suo resurgit rogo: sibi auis superstes, ipsa et sui heres corporis, et cineris sui fetus. Aquila ne degeneres partus nutriat, diligenti librat examine: et adhuc teneros fetus pio ungue suspendit, solisque offert radiis; ut si forte oculos suos ui fulgoris inflexerint, tamquam degeneres laxato in preceps ungue dimittat: sin 1213 uero  nature uigorem constanti aduersum radios solis obtutu potuerint uindicare, digne indolem sobolis onere grato reportet.

14. uolatilia celi omnia non serunt, neque metunt, et Deus pascit illa: quia iustitias Domini custodiunt, nichil sibi proprium uindicando: sed ligno fructifero, quod Domini iudicio communem ad escam datum est, famem releuare contenta. Ex his igitur nos cognoscimus, quam diuine subsidia prouidentie hominibus non deessent, si Dei iustitiam seruare uellemus. Qui alit aues, non aleret homines, quos ad imaginem et similitudinem sui fecit? Nonne pluris sumus illis? Nature prerogatiua pluris sumus, sed inferiores [b 1Kb] deuotionis gratia, et preuaricationis iniustitia.

 15.  Sequitur uersus secundus: Clamaui ad te, salua me: et custodiam mandata tua. Repetit quod ad Dominum clamauerit, et custodem se promittit celestium statutorum, que celo terraque testibus Dominus Deus sanxit; ut preuaricatores elementorum testimoniis arguantur. Quomodo celum aspiciant preuaricationis sue conscium? Quomodo fructus de terra exspectent, que nouit ingratos? uide igitur quam non parua promittat Propheta. In clamando fidelis et promptus affectus exprimitur: in custodiendo testimonia, continentie uirtus, obsequii sedulitas declaratur.

16.  Sequitur uersus tertius: Anticipaui in maturitate, et exclamaui: in uerba tua speraui. Grecus dixit, quod est, ante horam, ante  tempus. Qui ergo Dominum deprecatur, non uelut prescripta precipua tempora prestoletur, nesciens in obsecrationibus Domini tempus esse aliquod, sed semper in ipsis sit. Siue manducamus, siue bibimus, Christum annuntiemus, Christum rogemus, Christum cogitemus, Christum loquamur: in corde nostro semper, semper in ore sit Christus.

 17. Sed forte dicas: Quomodo scriptum est: Tempus omnibus, et tempus omni rei sub celo est ? Sed Dominus iehsu supra celum est, nullo circumscriptus est tempore. Claudat os suum ariana perfidia. Tempus, inquit, omni rei sub celo: quanto magis sub Deo tempus, non supra Deum? Generatio ex Patre non habet tempus; neque enim opus ante auctorem, sed auctor supra operis exordium. Fortasse obiiciant quia dixit: Tempus meum nondum aduenit . Et iterum dixit: Pater, uenit hora . Sed hec hora est passionis. Est etiam tempus uirginalis conceptionis: Ecce uirgo in utero accipiet : quia uirgo sub tempore, et ideo prescripta etate concepit.

18. Qui rogat itaque, semper roget: et si non  semper precatur, paratum semper habeat precantis affectum. Pernoctabat in oratione Dominus iehsu , non indigens precationis auxilio, sed statuens tibi imitationis exemplum. Ille pro te rogans pernoctabat, ut tu disceres, quomodo pro te rogares. Redde igitur ei quod pro te detulit. Audi supra dicentem Prophetam: Media nocte surgebam ad confitendum tibi . Et tu surge uel media nocte, 1214 si non potes tota semper nocte uigilare; ut dum oras nocte, ueri solis pectori tuo splendor irradiet; quia omnis anima que Christum cogitat, in lumine [c 1Kb] semper est: dies lucet, tibi semper Christus aspirat. Sed quia sequens uersiculus de tempore precandi euidenter expressit, in isto uersiculo actuum magis operumque arbitror, quam  orationis tempus intelligendum.

19. Precurrit etatis maturitatem quisquis in adolescentia positus senilem grauitatem induit, et iuueniles annos ueterana quadam continentia regit, feruoremque uirentis corporis incana morum maturitate componit. Nam quid potest habere laudis, si effetum corpus uoluptatibus, et iam senectutis gelu frigidum, ad sera deuotionis officia, deposito iam segnior uigore, conuertat? Non est corona, nisi ubi fuerit difficilioris lucta certaminis: ad quam rari attingere possunt, non omnes qui ingressi fuerint stadium, peruenire. Ille laudabilis, cui est in seipso ante certamen, qui carnem suam reluctantem sibi mentis cercet imperio, parca frugalitate castigat, et seruituti redigit; ne effrenata libertate luxuriet,  atque indomita feruens cupiditate, habenas animi regentis abrumpat. In hora est ergo senex, si munia sobrie maturitatis exerceat: ante horam precurrens iuuenis, si senili pondere incentiua comprimat uoluptatum, ac feruentis illecebras cupiditatis extinguat: Bonus est enim Dominus sustinentibus, Hieremias dicit . Et, Bonum est uiro,  qui graue portauit iugum a iuuentute: sedebit singulariter, et silebit; quia tulit iugum uerbi . Qui enim a iuuentute iugum portauerit, et habenis maturi moderaminis teneriora uolens colla subdiderit, sedebit singulariter, remotus a strepitu interpellantium passionum, et quietus silebit: cui necesse iam non sit iurgari cum corpore, decertare cum uariis cupiditatibus; quia tulit iugum uerbi anima que querit Deum, que captiuas sibi fecit omnes delicias iuuentutis. Unde fortasse et illud Dominicum: Non clamabit, neque contendet, neque audiet quisquam in plateis uocem eius , non solum ad defensionis silentium, absolutionisque contemptum, et tolerantiam passionis, sed etiam ad compressiones omnium accipere possumus corporalium uoluptatum. Unde et alibi scriptum est: Quia peccatum non fecit . Recte igitur tacebat  in mortis periculo constitutus, qui mortis aculeum non timebat.

20. In uerba, inquit, tua speraui. Grecus dixit, quod est ad sperandum semper crescere, et spem spei adiungere. Iustus semper sperat, et in aduersis positus, et frequentibus afflictus erumnis desperare non nouit: sed quo grauiora tolerauerit, magis sperat, et sperandi sumit profectum, secundum illud oraculum: Consolamini, consolamini populum meum, dicit Dominus: Sacerdotes loquimini iustitiam in cor Hierusalem, consolamini eam; quia repleta est deiectio, et solutum est peccatum eius; quia recepit de manu Domini duplicia peccata sua . Quam cito dixit plenitudinem deiectionis solutionem  esse peccati, et repetiuit causam consolationis eo maius esse reconciliationis 1215 insigne, quo numerosior fuerit pena, quam culpa.

21. Iob tot grauatus incommodorum acerbitatibus, pio spem cumulabat affectu, discretam a piis causam asserens impiorum, quorum lumen exstinguetur . Lux autem, secundum Salomonem semper est iustis . Unde colligitur quia iustus semper in uerba Dei sperat, et spem adiicit spei. Quod euidentius expressit Esaias, dicens: Tribulationem super tribulationem [a 23Kb] exspecta, spem super spem . Ad perlactatos et abductos ab uberibus loquebatur, hoc est, ad eos qui prima infantie alimenta transissent, cibo iam  habiles fortiori. Exemplo sit, quod ablactatus Isaac patriarcha tantus euaserit; ut adhuc inter rudimenta primeue positus etatis, nequaquam tamen gladium ferituri parentis horruerit . Plures filios habuit Abraham, nullum ablactauit alium, sed in hoc folo secisse legitur epulum magnum . Et bene magnum epulum Scriptura dixit, quia typus  erat eius, quem semper epulantur corda sanctorum.

 Sequitur uersus quartus: Preuenerunt oculi mei mane meditari uerba tua. Supra  ait: Preueni , hoc est, ante horas, ante tempus; hic ait, mane: aliud significans tempus orandi atque psallendi Domino; ut sit illud prius, secundum quod ait: Media nocte surgebam ; hoc autem iuxta illud: Preueni orientem solem; graue est enim, si te otiosum in stratis radius solis orientis inuerecundo pudore conueniat, et lux clara feriat oculos somnolento adhuc torpore depressos. Arguit nos tanti temporis spatium sine ullius deuotionis munere, ac sacrificii spiritalis oblatione, feriata nocte transmissum. An nescis, o homo, quod primitias tui cordis ac uocis quotidie Deo debeas? Quotidiana tibi messis, quotidianus  est fructus. Occurre ergo ad solis ortus, ut te oriens inueniat iam paratum; ne lumina tua madido adhuc sopore mergentia primus diei fulgor exagitet.

23. [b 12Kb] In cubili meo, in noctibus quesiui quem dilexit anima mea , dicit Ecclesia. Ideo meruit eum inuenire, ideo eius gratiam promereri; quia etiam in cubili quesiuit, quesiuit in noctibus. Propterea copiam eius adepta in posterioribus loquitur ad Sponsum: ueni, frater meus, exeamus in agrum, requiescamus in castellis, diluculo surgamus in uineas . Aduertis quemadmodum Sponsa uerbum inuitet Dei; ut ueniat in terras, et tollat peccata mundi? Ager hic erat ante desertus, sentibus nostrorum squalidus delictorum, horridus  spinis. Castellum erat, in quo relegatus Adam perpetuo sue posteritatis heredes stringebat exsilio. Illo ergo ducit Ecclesia Christum, ut Adam liberet. Deinde exsulibus absolutis, cepit mundi istius ager idoneos habere cultores: et qui erat ante ieiunus, factus est uitis eterne plantatione fecundus. Nec tamen sic spiritalibus leta palmitibus euagatur: sed ad has uineas uocat Christum, ubi psallentes sint, et orantes, ubi noctibus ac diebus fructus innoxius perseueret.

1216 24. Ibi, inquit, dabo ubera mea tibi, dederunt mandragore odorem . [c 1Kb] Plerique discernunt quemdam inter mandragoras sexum; ut et mares putent esse et feminas, sed feminas grauis odoris. Significat ergo gentes que ante fetebant, cum essent  infirmiores euirata quadam imbecillitate perfidie, boni odoris fructum ferre cepisse, postquam in aduentum uentum Domini crediderunt. Legimus etiam quod mandragoras acceperit sancta Rachel a sorore sua Lia; ut concederet ei illa nocte dormire cum sancto Iacob . Mandragoras Ruben primogenitus attulerat matri sue Lie, que lippientibus  oculis, Synagoge figuram [a 1Kb] accepit; quia Christi gratiam uidere non potuit, hebetato debilis mentis obtutu. Quo declaratur quod fructus quos ante Synagoga a primogenito Dei filio susceperat, Ecclesie concessit: sed quia illius noctis potita concubitu genuit Lia sue posteritatis heredem, impleuit mysterium, quoniam, credentibus apostolis, reliquie Iudeorum per electionem gratie salue facte sunt.

25. Unde ait Ecclesia: Noua et uetera, frater meus, seruaui tibi . Quis dabit te fratrem lactentem ubera matris mee? Inueniens te foris, osculabor te, et quidem non spernent me. Assumam te, et inducam in domum matris mee, et in secretum eius que concepit me: ibi docebis me . Habens  igitur informationem nouarum et ueterum Scripturarum, nec despicabilem se esse sentiens, non solum orationibus in secreto cordis uerbum tenet, uerum etiam psallentibus chori uocibus uelut quibusdam eum osculis gratie osculatur.

26. Itaque malorum granatorum, hoc est, diuersorum et innumerabilium fructuum, et precipue [b 1Kb] fidei odoribus, gratie, sapientie, et glorie, uiteque eterne subnixa diuitiis, que sunt circa sinistram et dexteram Sponsi, per animas sanctas laudantium congregationum plausibus excitat Christum, dicens: Adiuraui uos, filie Hierusalem, ne suscitetis et resuscitetis dilectionem, usquequo uoluerit .

27. Unde eam mirantur filie Hierusalem, sancte  anime patriarcharum, et prophetarum, ueterumque iustorum, uel celestes potentie, dicentes: Que est hec que ascendit dealbata, innitens super fratrem suum ? hoc est, talibus solemnitatibus fulget Ecclesia: et que ante per diem fusca erat, iam splendet in noctibus et relucet.

28. Ipse quoque Dominus tanto munere psallentium delectatus ait: Pone me ut signaculum in cor tuum, ut sigillum in brachium tuum; quia ualida est ut mors caritas, durus sicut inferi zelus. Ale eius, ale ignis et flamme: aqua multa excludere non poterit caritatem, et flumina non inundabunt eam . Quia uidit tantam deuotionem Ecclesie, idoneos putat esse iam populos qui in corde nostro et in brachio signaculum eius portare possimus. Ipsum enim Pater signauit Deus: et qui testimonium eius  accepit, signauit; quia Deus uerax est: et ideo operantes cibum permanentem in uitam 1217 eternam, signati sunt ad imaginem et similitudinem Christi, qui est imago inuisibilis Dei. Sicut ergo Deus uerax est, et tu signa in tuo sensu et opere ueritatem; ut os tuum non loquatur mendacium, manus tua non operetur opera hominum, que sunt fallacis istius mundi, sed illa que Dei sunt; ut pauperibus  largiatur, debiles subleuet, mortuos honoret tumuli sepultura. His operibus caritas queritur, ut nemo possit a Christo uel periculo mortis auelli. Unde ille ait: Quis nos separabit a Christo? Tribulatio, an angustia . . . . an persecutio ? Et infra: Confido enim quia neque mors, neque uita, neque angeli .

29. Ea specie etiam zelus durus est caritatis, et ale eius, ale ignis. Habet alas sicut columba; sunt enim penne columbe deargentate, quibus euolat qui diligit, dicens: Ecce elongaui fugiens, et mansi in solitudine : sed ale caritatis, ale ignis, quibus dilectionis inflammat ardorem. Hoc uapore feruentes fecit Dominus angelos suos spiritus, et ministros suos ignem urentem, sed non exurentem.  Legimus et alam templi, supra quam diabolus tentans fecit ascendere Saluatorem, que erat in templi culmine . Sunt ergo [c 1Kb] fastigia pinne, sunt culmina caritatis, que uaporem gratie pectoribus humanis adolere consueuerunt; ut multa aqua extinguere atque excludere non queat caritatem, et flumina eam secularium tempestatum nulla concludant.

30. Cum ergo tanta Ecclesie gratia, tanta nos premia deuotionis inuitent, preueniamus orientem solem, occurramus ad eius ortus, antequam dicat: Ecce adsum . uult se preueniri Sol iustitie, et ut preueniatur, exspectat. Audi quemadmodum exspectet, et cupiat preueniri: Dicit angelo Pergami Ecclesie . . . . Age penitentiam: ceterum  ueniam tibi cito . Dicit angelo Laodicee . . . . Aemulare ergo, et penitentiam age: Ecce sto ad ianuam, et pulso; et si quis audierit uocem meam, et aperuerit ianuam, intrabo ad eum . Poterat intrare: denique nec resurgentem eum cum corpore ulla clausarum ualuarum repagula retinere potuerunt, subito se apostolicis penetralibus improuisus infudit : sed studia deuotionis tue desiderat experiri; apostolos iam probatos habebat. Aut forte, in persecutione preuenit: ubi tranquillitas est, preueniri cupit. Preueni certe hunc quem uides solem. Surge qui dormis, et exsurge a mortuis; ut illucescat tibi Christus . Si hunc solem preueneris antequam iste surgat, aspicies Christum illuminantem. Ipse prius  in tui cordis illucescit arcano: ipse tibi dicenti: De nocte uigilat ad te spiritus meus , matutinum lumen temporibus faciet splendere nocturnis, si mediteris uerba Dei. Dum enim meditaris, lux est: et uidens lucem non temporis, sed gratie, dices quia Lux precepta tua . Cum autem te meditantem uerba diuina dies 1218 inuenerit, et tam gratum opus orandi, atque psallendi delectauerit  tuam mentem, iterum dices ad Dominum Iesum: Exitus matutinos, et uespere delectabis .

31. An uero Moyse magistro [a 1Kb] usus populus Iudeorum, quotidie in senioribus suis, qui ad hoc munus electi sunt, noctibus ac diebus sine ulla cessatione recenset Scripturas diuinas: et si quid aliud seniorem interrogaueris, nescit nisi Scripture diuine seriem resultare . uacat illic sermo de seculo, sola illic Scriptura contexitur, singulorum sibi per uices ora succedunt; ne quando sacer ille sonus mandatorum celestium ferietur: et tu Christiane, dormis, cui magister est Christus; et non uereris ne de te dicatur: Populus iste nec labiis me honorat? Iudeus uel labiis, tu uero nec labiis. Si illius qui uel labiis honorat, cor longe est a Deo:  quomodo potest cor tuum prope esse, qui etiam labiis non honoras? Quamdiu te somnus, quamdiu te secularia tenent, quamdiu sollicitudines istius uite, quamdiu terrena?

32. Diuide saltem Deo et seculo tempora tua: uel quando non potes agere in publico que sunt istius mundi, et tenebre prohibent noctis, Deo uacato, indulge orationibus; et ne obdormiscas, psallito: somnum tuum bona fraude fraudato. Mane festina, et ad Ecclesiam defer primitias pii uoti: et postea, si uocat secularis necessitas, non excluderis dicere: Preuenerunt oculi mei mane, meditari uerba tua: securus procedes ad tuos actus. Quam iucundum inchoare ab hymnis et canticis, a [b 2Kb] beatitudinibus quas in Euangelio legis ? Quam prosperum ut te  sermo Christi benedicat, et dum recantas Domini benedictiones, studium alicuius uirtutis assumas; ut etiam in te benedictionis diuine meritum recognoscas.

33.  Sequitur uersus quintus: uocem meam exaudi secundum misericordiam tuam, Domine: et secundum iudicium tuum uiuifica me. Semper homo, etiamsi sanctus, et iustus sit, debet orare; ut exaudiat eum Dominus secundum misericordiam suam, non secudum merita uirtutis alicuius; quia rara uirtus, multa peccata: et secundum iudicium suum, ut infirmis opem ferat. Et maxime hoc debemus orare cum aliquibus urgemur aduersis. Unde non otiose a sancto Dauid premissa est diuine misericordie postulatio.

 34.  Sequitur enim: Appropinquauerunt persequentes me inique: a lege autem tua elongauerunt. Grecus sic posuit: Appropinquauerunt persequentes  me iniquitate, hoc est, qui cum iniquitate me persequebantur. Quanto magis mihi appropinquauerunt, tanto amplius se a lege tua separauerunt; quoniam qui fratrem suum persequitur, a lege secernitur. Lex enim dicit: Diliges Dominum Deum tuum . . . . diliges proximum tuum . Non ergo oderim fratrem, ne dicatur mihi: Si fratrem tuum 1219 non diligis, quem uides: quomodo potes Deum diligere, quem non uides ? Nescis fratrem tuum mercem esse sanguinis Christi? Mercem ergo non diligis Christi, si fratrem non diligis.

35. Ergo persecutor mihi appropinquat, ut noceat: sed is se a lege disterminat; que enim portio iustitie cum iniquitate? Qui autem a lege Dei se separat,  separat se ab eterna uita; lex enim uita est. Denique ostendens Propheta legem Dei, ait: Ecce ista est uita, quoniam qui facit que legis sunt, uiuet in eis : quod legi conuenit utique spiritali. Et fortasse qui mihi appropinquat; ut noceat mihi, dum separatur a lege, separatur a Christo; quia Christus est uita. Ego autem si adheream Christo, nec mihi appropinquat; quia etiamsi corporis mei habeat potestatem, anime tamen mee nocere non poterit. Denique persecutores martyrum, quam longe ab eorum meritis separati sunt!

36.  Sed forte dicas: Quomodo sancti adherent Deo? Et ideo sequitur: Prope es tu, Domine, et omnia precepta tua ueritas. Prope est Dominus omnibus, qui ubique adest: nec fugere eum possumus,  si offendimus: nec fallere, si delinquimus: nec amittimus, si colamus. Spectat omnia Deus, omnia uidet, assistit singulis, dicens: Deus appropinquans ego sum ? Et quomodo potest deesse alicubi Deus, cum de Spiritu Dei legeris: Spiritus Domini repleuit orbem terrarum ? Quia ubi Domini Spiritus, ibi Dominus Deus. Celum et terram ego compleo, dicit Dominus . Ubi igitur deficit qui implet omnia? Aut quomodo de plenitudine eius nos omnes accepimus, nisi omnibus appropinquet?

37. Denique Dauid sciens illum ubique esse, et implere celum, et terram, et maria, ait: Quo ibo a Spiritu tuo, et quo a facie tua fugiam? Si ascendero in celum, tu ibi es: si descendero in infernum, ades:  si sumpsero pennas meas ante lucem, et habitem in nouissimo maris; etenim ibi manus tua deducet me, et tenebit me dextera tua . Quam  cito significauit ubique Deum esse, [a 1Kb] et ubi est Deus, ibi spiritum eius esse presentem, et ubicumque est Dei spiritus, ibi Deum esse. Quo loco indiuidue copula Trinitatis expressa est. Siquidem hec per os Prophete locutus est Dei Filius, in persona hominis locutus, qui per incarnationem descendit in terras, per resurrectionem ascendit in celum, per corporis mortem penetrauit infernum, ut solueret alligatos. Aut si ad Prophetam referas, aduertis expressum quod ubique manus et dextera Dei Christus assistat, ubi Pater Deus, et sanctus Dei Spiritus.

38. An cum de sole dubitare nequeamus, quod procedente die toto orbe radios diffundat suos, et omnibus lumen infundat, quem etiam illi qui uidere non possunt. sentiunt tamen eris ipsius fotu esse  presentem? Ubi enim deest calor illius? Quo radii eius non perueniunt, cum discussis noctis aut nubium tenebris, illuminat terras? In celo fulget, in mari rutilat, feruet in terris. De sole ergo non dubitas, quod ubique resplendeat: de Deo dubitas, quod ubique fulgeat splendor glorie eius, et imago substantie? Quid non penetret 1220 uerbum Dei, splendor eternus, qui etiam occulta mentis illuminat, que non potest iste sol penetrare; uerbum enim Dei gladius spiritalis est, usque ad diuisiones anime, atque artuum, medullarumque perueniens. De quo dicit Simeon iustus ad Mariam: Et tuam ipsius animam pertransibit gladius; ut reuelentur multorum cordium cogitationes .

39. Penetrat ergo animam, et quasi candor eterne  lucis illustrat. Sed quamuis diffuse per omnes, et in omnes, et supra omnes potestates sit; quia omnibus ortus ex uirgine est, et bonis et malis  illum tamen fouet qui appropinquat sibi. Sicut enim a se fulgorem solis excludit, qui fenestras domus sue clauserit, locumque tenebrosum in quo diuersetur, elegerit; ita qui se auerterit a sole iustitie, non potest splendorem eius adspicere: in tenebris ambulat, et in omnium luce ipse sibi causa est cecitatis. Tuas igitur illi aperi fenestras; ut tota domus tua ueri fulgore solis illuceat: aperi oculos tuos, ut uideas orientem tibi solem iustitie. Sed caue ne eos ulla stipule festuca perturbet. Si quid sordis in oculo fuerit mentis tue, non poteris intueri:  si quid egritudinis, plus grauabit; confusam oculorum aciem lux ferit, maioremque dolorem excitat. Sit ergo simplex oculus tuus; ne incipiat totum corpus tuum esse tenebrosum, et uacillet in lumine, sicut sunt cecorum uestigia.

40. Numquid si quis ostia domus sue claudat, solis est culpa quod non illuminet domum eius? Ergo si quis peccatorum suorum repagulis obserandam mentem propriam iudicauerit, et uerbi a se splendorem stultus auertat, ac sibi inferat insipientie cecitatem;  causari poterit quod sol iustitie noluerit intrare, aut infirmitatem luminis celestis arguere? Pulsat ianuam tuam Dei uerbum. Si quis . . . . mihi aperuerit, inquit, intrabo . Si quis ergo non aperuerit, numquid non ingredientis, et non magis non aperientis est culpa? Nihil quidem Deo est obseratum, nichil clausum eterno lumini: sed portas malitie dedignatur aperire, conclauia non uult penetrare nequitie.

41. An uero cum anime nostre uigor putrem corporis refugiat portionem, quod eius gratiam corrupti artus sentire non possint; Deus corrupte anime membra quedam dignatur habitare? Anime tamen uigor per corpus omne diffunditur, siue manus, siue pes, siue digitus particeps sensus est: Dei potest  alicubi deesse sapientia, alicubi eius deesse maiestas? Sane fugientes non retinet, non cogit inuitos: sed neque fastidit appropinquantes: et illius quidem uirtus, illius uerbum Deus omnibus prope est: In ipso enim constant omnia, et ipse est caput corporis Ecclesie , in quo omnis inhabitat [b 1Kb] plenitudo . Sed plerosque ab eo peccata secernunt, de quibus dictum est: Ecce qui elongant se a te, peribunt . Unde sanctus Propheta ait: Mihi autem adherere Deo bonum est . Et Apostolus ostendens non esse longe Deum ab unoquoque nostrum: In ipso, inquit, uiuimus, et mouemur, et sumus . uitalem etenim omnibus gratiam subministrans, 1221 omnibus presto est munere bonitatis  sue: sed proprior est illis qui contrito sunt corde.

42. Quod uetus quoque per enigmata historia docet. Moyses in montis Sinai supercilio erat, et solus erat: populus in ualle, in imo montis: presbyteri in parte montis supra merita plebis, sed plurimo interuallo a Moysi meritis separati . Non omnes in uertice, neque in imo omnes, sed populus: Moyses solus in uertice Sina montis, qui Latina interpretatione dicitur, tentatio. Et tu si supra tentationes ascenderis, et contrito corde detuleris precem, Deo proximus eris: si mundo corde fueris, et tu Deum uidebis; Beati enim mundo corde; quia ipsi Deum uidebunt .

43. Qui ergo Deo proximus est, dicit: Prope es, Domine, et omnia precepta tua ueritas. Iudeus hoc  non potest dicere, qui non recipit Dominum Iesum; separauit enim se, nec in ueritatem, sed in umbram credit. Quomodo dicit: Precepta tua ueritas; cum gratia et ueritas per Iesum Christum facta sit, cum eum non agnoscat, qui ueritate et plenitudine circumcisionis sue totum mundum redemit?

44.  Octauus uersus est: Initio cognoui de testimoniis tuis; quia in eternum fundasti ea. De testimoniis, inquit, tuis ab initio cognitionem et fidem assumpsi, quod in eternum fundata sunt; testimonium  enim fidele est, et prestat paruulis sapientiam. Si cognouissent Adam et Eua quod quasi paruulis data essent cautiora precepta; ne usurparent sibi scientiam boni et mali, quam recto discrimine definire non possent, paradisi incolatum in perpetuum uindicare potuissent. Si considerent homines quia sanguis hominis ad Deum clamat, manus proprias a nece hominis abstinebunt. Si custodiant precepta que dedit Dominus coram celo et terra [a 1Kb] testibus, dicens: Audi, celum, et auribus percipe, terra : scientes quia quidquid flagitii commiserint, aduersus legem Domini fecisse, angelorum, et Potestatum, sanctorum quoque hominum testimoniis arguantur, supra hec testimonia fundamentum sibi constituent, quia eterna sunt atque perpetua.  Et nos ergo opus nostrum edificemus supra fundamentum testimoniorum celestium; ut non ardeat sicut lignum aut stipula - sed sicut aurum probetur; ut eterno maneat nixum fundamine.



SERMO uIGESIMUS. [Figure: [Hebrew Text] 2Kb] Resch.

1. Incipit littera uigesima Res, que Latina interpretatione caput dicitur, uel primatus. Caput est, ut formam generis humani consideremus, quod fouet membra omnia, et dirigit atque implet sensibus. Sensus enim sapientis in capite eius . Inde ductus uenarum, meatusque spiritus, sanguinis uires in totius partes corporis deriuantur. Lustrat omnia, ornat omnia. Sublato capite, corpus sine  nomine est, non agnoscitur, nec ulla superest usura uiuendi. Propterea qui in aliquo 1222 damnantur crimine, eo quod ornamentum est totius corporis, [b 1Kb] capite abdicantur: et quia turpi uel scelesto reatu belluine feditatis illuuiem, uel bestialis immanitatis horrorem commississe detecti sunt, tamquam ii qui proposito humane moderationis exciderint, formam quoque humane conditionis iubentur exuere. Reciso enim capite, reliqui corporis truncus bestiarum corpori comparatur, et sapientie arce fraudatur: quia sapientie non potuit tenere rationem. Sepelitur igitur sine decore suo corpus; in capite etenim uigor uite, in capite est gratia uenustatis.

2. Fertur coluber, cum urgetur periculo, caput semper abscondere, et in orbem se colligens, obiecta  reliqui parte corporis, hoc solum tueri; [c 1Kb] quod illisa feratur membra cetera, saluo capitis uigore, reparare. Hoc et tu moraliter caput serua, hoc seruato et mystice. Mysticum caput Christus est; quia Omnia in ipso constant, et ipse est caput corporis Ecclesie  . Hoc caput qui amiserit, uiuendi usum habere non poterit. Hoc solo distamus a bestiis, ad imaginem Dei et similitudinem uirtutum uigore formati. Fides nos ab irrationabilium pecudum comparatione secernit. Hoc caput, humani seruate, serpentes; etiamsi omnia membra cedantur, totum uratur corpus incendiis, mergatur profundo, euisceretur a bestiis, hoc tamen capite custodito, uita integra, salus tuta est; nemo enim potest perire, cui non sublatus est Christus.

3. Est et caput summa studii atque operis nostri, summa negotii, summa spei, summa uirtutum. Omnis autem summa est studii nostri; ut simus humiles, ueritatem sequamur, quam non uidet extollens se, frustra inflatus mente carnis sue, et non tenens  caput . Quod sit hoc caput euidenter expressit dicens: Ex quo omne corpus per compaginationes et colligationes subministratum et copulatum crescit in incrementum Dei . Et in Esaie libro dicit Dominus per Prophetam: Auferam a Iudea caput et caudam, initium et finem . Hoc caput Iudea quod tenebat amisit, que Iesum Dominum non recepit. Ubi fides est, et initium, et finem habemus. Ubi perfidia, nec initium, nec finis est. Ecclesia principium habet, que Christum habet; Christus enim Ecclesie principium est, primogenitus ex mortuis. Habet et finem; quia ipse est primus et nouissimus. Ipse est finis Legis ad iustitiam omni credenti. Synagoga nec initium nec finem habet; quia nec in principio inuenit quod  sequatur, nec in fine quod speret. Inflatus ergo caput non tenet, hoc est, illam Christi humilitatem qua descendit usque ad crucem, descendit usque ad inferos. Ideo Iudeus non credidit; quia contempsit dicentem: Discite a me, quia mitis sum, et humilis corde . Hec humilitas uirtutum omnium caput est, que totum uelut quoddam nostrorum actuum fouet corpus.

4. Quamuis infirmus aliquis sit, pauper, ignobilis, tamen si non se extollat et preferat, ipsa se humilitate commendat. Sit aliquis prediues et 1223 nobilis, idem si nobilitatem generis et diuitias suas iactet, insolentia sui uilis est. Sit aliquis facundus et fortis, qui tumore facundie ac uirtutis elatus plurimum sibi arroget: nonne ei propter uerecundiam,  et insipiens plerumque et inualidus antefertur? Denique Phariseus in Euangelio [d 1Kb] cum abstemius et parcus esset alieni, liberalis sui, non refugus ieiunii, ut ipse dicebat; tamen propter iactantiam, etiam illa que habere poterat, amisit . Nihil ei tot genera uirtutum uno uitio decolorata prodesse potuerunt. Publicanus qui nichil enumerare poterat quod posset probari; propter humilitatem tamen iustificatus magis, quam ille Phariseus, descendit e templo, secundum quod scriptum est in Propheta: Quia humiles spiritu saluabit .

5. Hoc autem esse caput quod hec littera exprimat, euidenter etiam in Hieremie Threnis docemur. Nam prelata hac littera ait Propheta: Spiritus ante faciem nostram Christus Dominus . . . , sub umbra eius in gentibus uiuemus . Hoc ergo caput uere est, quod omnium caput est.

6. Diximus de capite, dicamus et de primatu, quod licet sermone distet ac littera; sensu tamen in eamdem concurrit intelligentiam. Primatus enim legimus  in ueteri Testamento , quos in primogenitis Esau fratri suo cessit; et ideo uocatum est nomen eius Edom, hoc est, terrenus et callidus. Isti sunt autem fratres, de quibus rogatus est Dominus ab Isaac patre eorum; ut daret ei sue posteritatis heredes de Rebecca uxore sua, que per uiginti annos nullum dederat generationis insigne. Exaudiuit eum, et concepit Rebecca, et rogauit Dominum, [a 1Kb] cum iactare se paruuli uiderentur in utero eius, et responsum accepit: Due gentes in utero tuo sunt, et duo populi ab utero tuo separabuntur, et populus populum superabit, et maior seruiet minori . Nonne apertum est mysterium, duos significari populos, hoc est, populum Iudeorum seniorem, et Christianum populum iuniorem, qui propter cocturam  lentis primatus fratris accepit senioris? Quo indicio euidenter exprimitur quod populus senior ille terrenus propter intemperantiam gule, primatus quos habuit, amisit: populus autem Ecclesie per sobrietatem et continentiam, primatus quos ordine non habebat etatis, et concessione fraterna, et pio furto paterne benedictionis eripuit. Quid est igitur quod populus rapuit Christianus, nisi Dominum Iesum? A diebus enim Ioannis Baptiste regnum celorum cogitur, et cogentes diripiunt illud, sicut ipse Dominus declarauit . Bona fraus, que uitam furatur eternam. Sed quoniam satis dictum de littere huius interpretationibus arbitramur, consideremus ea que huic littere Propheta subiecit.

 7.  Primus itaque uersus est: uide humilitatem meam, et erue me; quoniam legem tuam non sum oblitus. Fortasse dicat aliquis: Gloriatur de se Propheta. Et si gloriatur, gloriatur in infirmitatibus suis, in quibus et Apostolus gloriatur, dicens: Gloriabor in infirmitatibus meis . Alius in diuitiis, 1224 alius in titulis nobilitatis ac prosapie  sue, alius in administrationibus et honoribus gloriatur: iustus in humilitate gloriatur; bona enim gloria, Christo esse subiectum. Ut scias autem quia iactare non se cupiat, sed Domini in se gratiam prouocare, alibi idem Propheta ait: uide humilitatem meam et laborem meum. Ergo quasi is qui humiliauerit cor suum, quasi is qui plurimum laborauerit, ibi sibi dimitti peccata desiderat, hic crui se precatur.

8. Constitue aliquem sacerdotem pro ministri salute sollicitum, quem probatum aduertat Deo: aliquem patrem pro filio in egritudine constituto graui: aliquam feminam uel pro filio, uel pro uiro mestam, orationibus incubantem, fundentem uberes lacrymas noctibus ac diebus, humiliantem se ac sternentem solo, multiplicantem ieiunia, et quod his  grauius est, mentis atque animi dolore confectam, morbi ac periculi dilatione torpentem dicere ad Dominum; uide humilitatem meam, et erue me.

9. Considera etiam quia spiritali quodam oleo celestium preceptorum ungit nos atque exercet quotidie Scriptura diuina, et Dominus noster plurimos ad subeunda certamina gestiens prouocare, diuersa posuit premia coronarum. Considera, inquam, Christi athletam innumeris contentionibus fatigatum, ac prope iam lassatis uiribus resistentem, periculi mole turbatum; cum uideat sibi non solum aduersus carnem et sanguinem, sed etiam aduersus spiritales nequitias, que sunt in celestibus, esse luctamen, dicere: uide humilitatem meam, et erue me; quoniam legem tuam non sum oblitus; non enim  potuit obliuisci, qui secundum eius precepta certauit.

10. Contuere etiam aliquem in martyrio constitutum, frequentibus afflictum supplicis, retrusum in tenebras, graui fractum pondere catenarum, neruis crura distentum, euisceratum equuleo, exaratum ungulis, adustum candentibus laminis, perseuerantis fidei uirum, sed iam tediantis animi quod diutius differatur sacre mortis corona, dicentem: uide humilitatem meam, et erue me; quoniam legem tuam non sum oblitus. Non solum enim in studiis atque propositis, sed etiam in tentationibus humilitatem dici posse, testimoniis Scripturarum docemur. Siquidem lectum est: Homines acceptabiles in fornace humilitatis ; enim Grecus  dixit, quod est, humilitatis. Hoc ideo posui quia plurimi habent Latini, in fornace afflictionis. Latinus discernit, Grecus non separat; et humilitas uirtutis dicitur, et humilitas afflictionis. Nihil impedit si Latinus separat; non enim Grecus ex Latino transtulit, sed Latinus ex Greco.

11. Denique et Hebrei quamdiu in Aegypto erant,  in fornace erant ferrea, hoc est, in fornace tentationis, in fornace afflictionis, cum duris affligerentur imperiis. Unde et scriptum est: Quia eduxit eos Deus de fornace ferrea, ex Aegypto. . Fornax erat ferrea; quia nullius adhuc in Aegypto opera uirtutum plena lucebant, nullius aurum illic 1225 fuerat comprobatum, nullius plumbum iniquitatis exustum. Dura fornax, fornax mortis perpetue: quam fornacem nullus poterat euadere que omnes consumeret, in qua solus dolor esset et luctus. At uero fornax in qua Ananias, Azarias, Misel hymnum Domino canebant ; fornax aurea illa, non ferrea: per quam toto orbe sapientia fide deuotionis illuxit. Erat quidem etiam hec fornax in Babylonia, ubi aurum non erat spiritale, nisi forte  captiuum; Captiuam enim Dominus duxit captiuitatem . Hoc erat aurum in Dei sanctis, qui captiui erant apud Babylonios corpore: spiritu autem liberi apud Deum, soluti uinculis captiuitatis humane, iugo gratie spiritalis innexi. Et fortasse eadem fornax ferrea fragilibus est, aurea perseuerantibus.

12. Omnes oportet per ignem probari, quicumque ad paradisum redire desiderant; non enim otiose scriptum est, quod eiectis Adam et Eua de paradisi sede, posuit Deus in exitu paradisi gladium igneum uersatilem . Omnes oportet transire per flammas, siue ille Ioannes Euangelista sit, quem ita dilexit Dominus, ut de eo diceret ad Petrum: Sic eum uolo manere . . . . quid ad te? Tu me sequere . De morte eius aliqui dubitauerunt, de transitu per ignem dubitare non possumus; quia in paradiso est, nec separatur a Christo. Siue ille sit Petrus, qui claues accepit regni celorum, qui supra mare ambulauit, oportet ut dicat: Transiuimus per ignem et aquam, et induxisti nos in refrigerium . Sed Ioanni cito uersabitur igneus gladius; quia non inuenitur in eo iniquitas quem dilexit equitas. Si quid in eo uitii humani fuit, caritas diuina decoxit; Ale enim eius sicut ale ignis .

13. Qui habuerit hic caritatis ignem, illic ignem gladii timere non poterit. Ipsi Petro qui toties mortem suam pro Christo obtulit, dicet: Transi, recumbe . Sed ille dicet: Igne nos examinauit, sicut igne examinatur argentum; etenim in quo  aqua multa excludere non potuit caritatem, quomodo eum ignis excludet? Sed ille examinabitur ut argentum, ego examinabor ut plumbum: donec plumbum tabescat, ardebo. Si nichil argenti in me inuentum fuerit, heu me! in ultima inferni detrudar, aut ut stipula totus exurar. Si quid inuentum in me fuerit auri uel argenti, non per meos actus, sed per misericordiam et gratiam Christi, per ministerium sacerdotii, dicam fortasse ego: Etenim qui sperant in te, non confundentur .

14. Illo igitur igneo gladio iniquitas exuretur, que sedet super talentum plumbeum. Ideo unus ignem illum sentire non potuit, qui est iustitia Dei Christus, quia peccatum non fecit; nichil enim ignis  in eo quod exurere posset, inuenit. Denique soli eleuate sunt porte eternales, ut introiret rex glorie, non reus cause. Et hic quidem mortem caro illius gustauit; neque enim aliter posset resurgere. Quod legi, presumo: quod non legi, ueneratus scientibus derelinquo: unum confitens, quia quidquid caro illa subiit, ideo subiit, ut uiam ceteris uel triumphandi per martyrii passionem, uel transeundi in paradisum suis uestigiis informaret. Nemo ergo sibi arroget, nemo de meritis, nemo de potestate se iactet: sed omnes 1226 speremus per Dominum Iesum misericordiam inuenire; quoniam omnes ante tribunal eius stabimus. De illo ueniam, de illo indulgentiam postulabo; que enim spes alia peccatoribus?

15. Et qui se hic aurum putat, habet plumbum:  et qui putat se granum tritici, habet stipulam que possit exuri. Sed hic sibi multi aurum uidentur. Non illis inuideo: sed tamen aurum examinabitur, uretur ut possit probari. Sic enim scriptum est: Sicut aurum in conflatorio probabo illos . Ergo aduertant, quia examinabuntur omnes. Multi ergo qui se aurum putant, et ipsi humilitatem sequantur; ut uitia sua decoquant. Sed hic inanis iactantia est; ideo multis qui se massas putant auri, dicit sapientior auri massa: Omnes nos fornax probabit. Ergo quia examinandi sumus, sic nos agamus; ut iudicio probari mereamur diuino. Teneamus hic positi humilitatem; ut cum unusquisque nostrum uenerit ad iudicium Dei, ad illos ignes quos transituri sumus, dicat: uide humilitatem meam, et erue me;  nam si superbus fuerit, si arrogans, si contumax, non poterit hoc dicere. Nemo autem dicet: uide superbiam meam: sed uide humilitatem meam; ut eius gratia erui ab illo igne mereatur.

16. Est ergo humilitas laboris et fatigationis: est et humilitas uirtutis atque propositi, quam in secundis et prosperis, et in otio positus tenet iustus. Nullo licet fractus labore, nullius certaminis dubius euentu, humilem omnibus affectum exhibet, nec sua extollere studet: sed magis minuere operis sui pretium, et meriti sui gratiam. Audi iustum humiliantem se: Ego sum, inquit, minimus apostolorum . Ille uas electionis diuine, ille gentium doctor minimum esse se dicit, indignum eius officii nomine, quod suis operibus preferebat; nichilque sibi arrogat,  sed totum gratie Dei deputat. Hoc utique decet iustum.

17. Hac humilitate Abraham pater fidei nuncupatus est, qui cum diuino participaretur alloquio, terram se esse dicebat, et limum . Ipse quoque Dominus ait: Ego autem sum uermis, et non homo: opprobrium hominum, et abiectio plebis , cum de sui corporis passione loqueretur: qui non que sua sunt quesiuit, sed que aliorum. Cuius nos imitatores uult fieri Apostolus, atque hortatur dicens: Hoc enim sentite in uobis, quod et in Christo Iesu: qui cum in forma Dei esset, non rapinam arbitratus est esse se equalem Deo, sed semetipsum exinaniuit formam serui accipiens .  Nec nos igitur nobilitatem generis, nec diuitias requiramus, si uolumus Christum sequi. Exinaniuit se, cum esset in Dei forma; cum diues esset, pauper factus est. Noli et tu contemnere plebeium, quia nobilis es; noli despicere seruum, quia potens es; noli pauperem fastidire, quia diues es. Numquid nobilior, numquid potentior, numquid ditior Christo es? Ille pro te suscepit illa, que tu despicis. Ille pro te humiliauit se usque ad mortem, et mortem crucis; ut tue lapsum aboleret superbie; ut quod per unius Ade inobedientiam perdideramus, per unius Domini Iesu obedientiam reciperemus: Propter quod Deus, inquit, illum exaltauit, et dedit illi nomen quod est super omne nomen; ut in nomine Iesu omne genu flectatur . . . . .quoniam Dominus iehsu in gloria est Dei Patris .

 1227 18. Considera, o homo, quid legas. Non laborauit Apostolus potentiam Christi probare: sed obedientiam predicare; sed demonstrare quanta sit humilitatis gratia, quantus eius profectus. Si simplicibus accipias auribus, et Christum exaltauit. Sed Christus non que sua, sed que tua erant, illa humilitate querebat. [a 1Kb] Accipe ergo argutis auribus: moraliter, tibi profuit; mystice, tuam redemit salutem. Quomodo uis intellige: salus est tua. Si putas quod Christo profuit humilitas sua; cui ergo non proderit? Si illum exaltauit; quem non augebit? Factus est minister omnium Dominus, et auctor omnium uapulauit, pedes lauit, crucifixus est, mortuus est. Sed in his omnibus detrimentum nullum uideo diuinitatis eius, profectum operationis agnosco. Qui nichil habebat,  quod ad potestatem suam adderet, habuit quod ad cultum sue maiestatis adiungeret. Audeo dicere: operationis sue munus amiserat, nisi id humilitas recepisset. Itaque nos quidem redemit, sed etiam sibi acquisiuit. Nihil ergo humilitas affert dispendii. Ille qui se exinaniuit, plenus est. Ille qui non rapinam arbitratus est esse se equalem Deo, formam serui accipiens, in gloria est Dei Patris. Suscepi quem nesciebam, agnoui quem non cognoscebam, confiteor quem negabam. Ipsi genu corporis flecto, ipsi genu mentis inflecto, ipsum adoro, quem ante fugiebam.

19. Gratias tibi agimus, Domine Iesu, quod creasti nos, sed creatos feris, bestiis, mutis animantibus prefecisti. Maiora sunt uisitationis tue munera. uisitatos maiestatis tue consortiis honorasti, dicens:  Narrabo nomen tuum fratribus meis ; suscepto enim corpore frater es factus, nec Dominus esse desisti. [b 1Kb] Maior redemptionis gratia: periclitantes morte propria redemisti, sicut scriptum est:  Expedit unum hominem mori pro populo . Suscitasti mortuos, dicens: Soluite templum hoc, et in triduo suscitabo illud ; in illo enim templo Dominici corporis omnibus ius resurrectionis adcreuit. Resurgentes adequasti angelis, sicut dixisti: Quoniam que non nubunt, et ii qui non ducunt uxores, erunt sicut angeli in celo . Postremo ad dexteram Dei in illo Filii hominis solio collocasti, sicut ipse dignatus es dicere: Ex hoc autem erit Filius hominis sedens ad dexteram uirtutis Dei .

20. Unde Apostolus admirans diuine dona pietatis, simul ostendens unam Patris et Filii esse liberalitatem, ait: Deus autem qui diues est in misericordia, propter multam caritatem qua dilexit nos . Audis in quo debeas, homo, diues esse, quas  habere [c 1Kb] uirtutes, amare in Deo, in te probare: inire beneficia misericordie caritatisque celestis. Et addidit: Et cum essemus mortui peccatis, conuiuificauit nos in Christo, cuius gratia estis saluati: et simul suscitauit, simul fecit sedere in celestibus, in Christo Iesu . In Christo utique honoratur et caro. Ille igitur qui ad dexteram Dei sedet, propter nos 1228 humiliatus est. Ideoque dicit nobis: Discite a me quia mitis sum, et humilis corde . Non dixit: Discite a me, quia potens sum, sed quia humilis corde; ut tu illum imiteris, ut tu ei dicas: Domine, audiui uocem tuam, impleui preceptum tuum. Dixisti ut a te disceremus humilitatem: didicimus non solum sermone tuo, sed etiam actu tuo, feci quod imperasti: uide humilitatem meam.

 21. Athleta bonus membra sua monstrat; ut conuersationis sue approbet disciplinam. Monstrat etiam tunc membra sua, quando post aliqua certamina grauiora, iterum certare compellitur; ut iudex uidens fessum corpus, nequaquam eum certare compellat. Et tu ostende cordis tui humilitatem; ut titulos uirtutis ostendas. Ostende et corporis tui certamina; ut dicas: Certamen bonum certaui, cursum consummaui : et uidens spiritalis iudex [d 1Kb] certaminis, coronam iustitie decernat; quoniam legem agonis implesti.

22.  Sequitur uersus secundus: Iudica iudicium meum, et libera me: propter uerbum tuum uiuifica me. Festinant innoxii ad iudicium, et proprie  innocentie arbitris desiderant citius comprobari. Habet hoc usus etiam in seculo, quod est commune cum sanctis. uerum is qui apud Deum iustus est, habet aliam causam iudicii non timendi; quia apud  misericordem iudicem sibi causa est, apud redemptorem suum uult cito et sperat absolui. Absolutio enim matura sanctorum est. Unde et Dominus ait per Ezechielem ad angelos qui ministri sunt ultionum: A sanctis meis incipite . Non uult Dominus commune sanctis cum diaboli sociis consortium esse iudicii; diabolus enim et ministri eius cum hominibus non flagellabuntur. Separata est pena, ubi distat et culpa. Ideoque alio loco Scriptura ait: Tempus est incipere iudicium a domo Dei . Quos miseratur enim, cito castigat; ut non diutius afficiantur futuri exspectatione iudicii, non prolixius misera reatus sorte macerentur; ut unusquisque reddat etiam duplicia peccata sua, quo tandem possit absolui. Pena enim reorum quedam absolutio delictorum  est.

23. uidemus in hoc seculo insertos nexibus catenarum reos in specie pompe miserabilis duci: et nonnumquam hoc patiuntur insontes; ut tolerabilius sit mori, quam talia subire supplicia. Optant utique audiri bene sibi conscii: optant etiam hi qui grauibus flagitiis urgentur, penam mortis celeritate transigere: ut aliquanta compendia penarum lucrentur. Spes est etiam de iudicis misericordia. Ipso exsilio claustra carceris duriora sunt, nec reditus in perpetuum omnibus intercluditur relegatis. Si hec operatur humanum examen, quanto magis Christi est omnibus expetendum! Differtur diaboli iudicium; ut sit semper in penis reus, semper improbitatis sue innexus catenis, conscientie sue in perpetuum sustineat  ipse iudicium. Ideo [a 1Kb] diues ille in Euangelio , 1229 licet peccator penalibus urgetur erumnis, ut citius possit euadere: diabolus autem nequaquam peruenisse ad iudicium demonstratur, nequaquam adhuc penis esse subiectus; nisi quas ipse tantorum conscius scelerum soluit timore perpetuo, ne aliquando securus sit.

24. Immo ut uerius dicam, sanctus ad iudicium uenit, impius non uenit: Quoniam non resurgunt impii in iudicio . Hic petit ut absoluatur, alius ut cercitus dimittatur. [b 1Kb] Qui autem non iudicatur, non credidit, sed impietatis sue iudicio ipse punitur. Apud imperatores istos non puniuntur sceleris rei barbari, quod in sua gente commiserint; quia non sunt sibi subditi, sed grauiore nomine hostes  habentur, qui sine interrogatione priuati sceleris puniuntur. Ita et Christus suos castigat quos diligit, alienos tamquam generali damnatione impietatis adstrictos pene donat eterne; Nouissima enim . . . . . destruetur mors : et tamen uerecunde docet Propheta exemplo sui; ut etiam qui diffidit  operibus suis, propter uerbum tamen Dei clementiorem speret sententiam.

25. Alius propter diuitias uiuere cupit, alius propter filios: hic propter uerbum Dei uiuificari petit, sicut Simeon Domini exspectauit aduentum; [c 1Kb] uidit enim Dominum in templo, et ait: Nunc dimittis seruum tuum . . . . . in pace; quia uiderunt oculi mei salutare tuum : asserens uiuendi sibi cupiditatem aliam non fuisse, nisi ut Christum uideret. Denique uidit, et uinculis solui corporis postulauit.

26. Possumus etiam intelligere: Iudica iudicium meum, quasi grauior a nobis causa sit de iudicio nostro, quam de errore dicenda. Erranti enim facilius datur uenia, quam improbe in alium iudicanti: Necesse  est enim eam formam in te redire iudicii, quam in alium ipse decernendam putaueris.

27.  Sequitur uersus tertius: Longe est a peccatoribus salus; quoniam iustitias tuas non exquisierunt. Quorum serum est iudicium, eorum salus longe est: sed ipsi sunt sui auctores periculi, qui Domino non appropinquarunt. Ideo facti sunt longe, quia uoluntate sua a salutis se gratia separauerunt. Non refugit eos salus, sed ipsi salutem, qui se elongauerunt. uenit ad Iudeos, sed ipsi salutem non receperunt. Quomodo non receperunt? Audi, iehsu salus est, iehsu filius hominis nuncupatus est: uenit enim Filius hominis querere et saluum facere quod perierat : sed Iudei dimitti sibi latronem postulauerunt, Iesum repudiauerunt .

28. Quis autem est qui se longe facit a Domino, nisi qui non exquirit iustitias eius? Qui uero iustitias Dei exquirit, prope est, adheret Deo. Et ideo iustitias Dei querentibus dicit Apostolus: uos qui eratis longe, facti estis prope in sanguine Christi . Sanguis Christi iustitia est. Denique ipse ait ad Ioannem: Sine . . . . nos implere omnem iustitiam .

29.  Sequitur uersus quartus: Miserationes tue multe nimis, Domine: secundum iudicium tuum uiuifica me. Etsi longe est a peccatoribus salus; tamen nemo desperet, quia multe sunt misericordie Domini. Qui enim suo peccato pereunt, misericordia Domini liberantur. Miserebor, inquit, cuimisertus  1230 misertus ero . Palam apparuit non querentibus, uocauit refugientes, [d 1Kb] congregauit ignaros, pro omnibus se obtulit passioni. Num ergo multum misericors? Misericordia enim hominis in proximum suum: misericordia Domini in omnem carnem; ut omnis caro ad Dominum  ascenderet, illa Domini miseratione donata.

30. Sed cum dixerit multas esse Domini miserationes, quomodo secundum iudicia eius uiuificari petit; maxime cum alibi ipse dicat: Et non intres in iudicium cum seruo tuo ? Sed aliud est illud iudicium beneficiorum Christi, cui respondere non possumus ; aliud iudicium, quo fragilitatis nostre estimatione censemur. In hoc ipso tamen iudicium cum misericordia copulatum est; ut ueritas iudicii miseratione Domini temperetur.

31. Aut fortasse, quia dixerat: Iudica iudicium meum ; ideo subtexuit miserationes Domini nimium multas esse: graue est enim de altero  iudicare. Unde etiam scriptum est: Nolite iudicare, ut non iudicemini . Cum enim unusquisque sit suorum conscius peccatorum, quomodo potest de alterius iudicare peccato? Iudicet  de alterius errore, qui non habet quod in se ipse condemnet: iudicet ille, qui non agat eadem que in alio putauerit punienda; ne cum de alio iudicat, in se ferat ipse sententiam: iudicet ille qui ad pronuntiandum nullo odio, nulla offensione, nulla leuitate ducatur. Audisti hodie quid iudex uerus et iustus locutus sit: Non possum, inquit, ego a me facere quidquam .

32. Nonnulli heretici solebant hinc facere questiones, quasi infirmus esset Filius, qui a se nichil faceret; quasi secundum diuinitatem quoque subditus,  et paterno subiectus imperio: nec aduertunt quod hoc quoque magis potestatis diuine unitas comprobetur, ubi putant inter Patrem et Filium esse distantiam potestatis. Nihil a se facit Filius, quia per unitatem operationis nec Filius sine Patre facit, nec sine Filio Pater. Denique Pater dicit ad Filium: Faciamus hominem ad imaginem et similitudinem nostram , communem asserens operationem esse, ubi commune consilium est. Quid sine Sapientia facit, qui omnia in Sapientia fecit, ut lectum est: Omnia in Sapientia fecisti ? Denique Sapientia dixit, Cum faceret celos, cum illo eram . . . . . ego eram cui applaudebat . Et Euangelista ait: Omnia per ipsum facta sunt, et sine ipso factum est nichil ; ut doceret non solum  operatorem omnium Filium, sed etiam paterne operationis consortem esse.

33. Ego tamen arbitror, quod hic locus ad iudicii formam uideatur esse referendus; Euangelium etenim non solum fidei doctrina, sed etiam morum est magisterium, et speculum iuste conuersationis. Inuenio in Euangelio, quod Dominus iehsu multorum affectus, et officia susceperit; ut doceret quomodo nos in his conuersari oporteret officiis. Suscepit personam pastoris, et ait: Pastor bonus animam suam ponit pro ouibus suis . Ideoque pro rationabili grege se ipsum passioni corporis non negauit;  ut ouem lassam crucis sue 1231 humeris superponens, pii oneris functione recrearet.

34. Suscepit aduocati personam: Ipsum enim aduocatum habemus apud Patrem . Pernoctabat in oratione pro nobis : ut nos suo informaret exemplo quemadmodum ueniam nostris debeamus exorare peccatis. Non enim ideo pernoctaret, quasi qui aliter Patrem nobis reconciliare non posset: sed ut qualis aduocatus esse debeat, demonstraret: qualis Sacerdos, ut non solum diebus, sed etiam noctibus pro grege Christi debeat precator assistere. An impetrandi egebat auxilio, qui facere ipse poterat quod rogabat, quemadmodum ipse dicebat: Ego ad Patrem uado: et quodcumque ab eo petieritis in nomine meo, hoc faciam ? Denique  alibi ait, cum Lazarum resuscitaret: Sciebam quod semper me audis . Hic quasi infirmus pernoctabat, qui sciebat quod semper auditur, et clamauit: Lazare, ueni foras . Locuta est resurrectio, mors recessit.

35. Suscepit etiam affectum rei, et stetit ante iudicem tamquam reus: nec dedignatus est Dominus omnium presidis uilitatem. Interrogatus tacebat , ostendens non in clamore uocis, nec in forensis assertione patrocinii, sed in conscientie integritate esse innocentie defensionem: nec salutem corporis ambiendam, sed animi puritatem. Denique qui Susannam absoluit tacentem, se obtulit morti. In illa causa ostendit ut nemo desperaret: in hac, ut redimende uniuersitatis sacrificium non negaret.  Cesus postremo, non conuiciatus est, non repercussit: Et Dominus celi atque terrarum studium deposuit ultionis, uocem humilitatis emisit, dicens: Si male locutus sum, testimonium perhibe de malo: si bene, quid me cedis ? Quasi infirmus, cedis deplorat iniuriam: et cum se posset ulcisci, queri maluit quam uindicare.

36. Ergo et hic personam iudicis, propositumque suscepit, dicens: Non possum a me facere quidquam . Bonus enim iudex  nichil ex arbitrio suo facit, et domestice proposito uoluntatis, sed iuxta leges et iura pronuntiat, [a 1Kb] scitis iuris obtemperat, non indulget proprie uoluntati: nichil paratum et meditatum domo defert: sed sicut audit, ita iudicat; et sicut se habet  negotii natura, decernit. Obsequitur legibus, non aduersatur: examinat cause merita, non mutat.

37. Discite, iudices seculi, quem in iudicando tenere debeatis affectum, quam sobrietatem, quam sinceritatem. Dominus omnium dicit: Non possum ego a me facere quidquam. Alibi lego: Negare semetipsum non potest . Non potest utique, non per infirmitatem, sed per integritatem: non per impossibilitatem faciendi, sed per obseruantiam iudicandi. Quid non potest qui omnia potest, [b 1Kb] nisi quod posse nolit? Non uult posse quod damnet, non uult posse aduersus fidem, non uult posse aduersus ueritatem. Audi  postremo ipsum dicentem cur non possit a se facere quidquam: Sicut audio, inquit, et iudico , hoc est, non ex mea potestate decerno quod libitum, sed ex 1232 iudicandi religione, quod iustum est: et ideo iudicium meum uerum est: quia non uoluntati mee indulgeo, sed equitati. Audite quid iudex dicat celestis: Non possum a me facere quidquam, sed sicut audio, et iudico.

38. Et Pilatus dicebat ad Dominum Iesum: Potestatem habeo dimittendi te. et potestatem habeo crucifigendi te . Usurpas, o homo, potestatem quam non habes; cum Deus neget se habere, qui habet super omnia potestatem! Audi quid iustitia dicat: Non possum a me facere quidquam. Audite quid iudex equitatis asserat: Sicut audio, et iudico.  Audite quid iudex iniquitatis loquatur: Potestatem habeo dimittendi te, et potestatem habeo crucifigendi te. Tua, Pilate, uoce constringeris, tua damnaris sententia. Pro potestate igitur, non pro equitate crucifigendum Dominum tradidisti: per potestatem absoluisti latronem, auctorem uero uite interfecisti. Sed nec istam a te habuisti, quam habere te asseris, potestatem. Denique dicit tibi Dominus iehsu: Non haberes potestatem aduersus me ullam, nisi data tibi esset desuper . Mala potestas [a 1Kb] licere quod non liceat. Potestas ista tenebrarum est, uerum non uidere, sed spernere.

39. Audite quid uerus iudex loquatur: Non quero uoluntatem meam, sed uoluntatem eius qui misit me . Quasi homo loquitur: quasi iudex docet:  quoniam qui iudicat, non uoluntati sue obtemperare debet, sed tenere quod legum est . Constitue iudicem de hoc seculo: numquid potest aduersum imperialis formam [b 17Kb] uenire rescripti? Numquid potest normam auguste definitionis excedere? Quanto magis diuini formam debemus seruare iudicii! Christus dicit: Non quero uoluntatem meam, hoc est, hominis, que uel odio dirigitur, uel studio intenditur, uel gratia inflectitur, uel aliorum mendacio deprauatur; Omnis enim homo mendax . Sed uoluntatem, inquit, eius qui me misit; hoc est, diuine cognitionis formam ueni docere; ut in iudicando magis cordi sit ueritatis custodia, quam obedientia uoluntatis . Non ergo hic quoque infirmitas  potentie, sed forma est expressa iustitie.

40. Iustum igitur est iudicium Filii Dei; quia est secundum uoluntatem Dei, non secundum hominis affectum; Deus enim misericordiarum plenus est: et misericordia eius cum iudicio, et iudicium cum misericordia; neque sine iudicio miseretur, neque sine  misericordia iudicat. Denique scriptum est: Misericordia eius in stateris . Filii autem hominum mendaces in stateris, ut decipiant . Examinat ergo et trutinat Deus merita singulorum, et quemadmodum pro mensura dat gratiam; ne supra mensuram sit: ita pro mensura dat misericordiam. Unde ait: Mensuram bonam, confertam, commotam, supereffluentem dabunt in sinum uestrum. Eadem mensura qua mensi fueritis, reddetur uobis . Similiter in statera singulorum facta pensantur; ut si bona opera malis preponderent, remuneratio premii deferatur: si peccata 1233 uirtutibus, tristior reum pena constringat: quod expressum habes ad Timotheum, dicente apostolo Paulo: Quorumdam hominum peccata manifesta sunt  precedentia ad iudicium, quosdam autem et subsequuntur . Similiter et facta bona manifesta sunt, et que aliter se habent, abscondi non possunt.

41. Omnia ergo a Domino Deo nostro mensura quadam, et pondere fiunt. Quis posuit. . . . inquit, rupes in statera ? Et supra: Quis mensus est manu aquas, et celum palmo ? Qui nostra examinat, sua utique examinata largitur, et saluo omnia decernit examine. Ponderat misericordiam, ponderat ultionem; in utroque certum pondus, habilisque mensura est. Unde et Dauid ait: Et potum dabis illis in lacrymis, in mensura ; ne sine moderatione mensure pene cumulo grauarentur, et sustinere non possent. Et  alibi idem ait propheta: Calix in manu Domini uini meri plenus est mixto. Et inclinauit ex hoc in hoc; uerumtamen fex eius non est exinanita . Et Hieremias ait: Calix aureus Babylon in manu Domini a quo inebriate sunt gentes : hoc est, pena a nationibus persoluta est; [c 1Kb] ne diutius insultarent, quod Dei populum acerbissima populatione uexarent. Sensus igitur uersus Dauidici hic est: Parata et plena est pena que debetur impiis, quam Dominus declinat in perfidos; sed tamen miseratione sua non usque ad fecem dignatur effundere; ne plenitudinem supplicii ferre non possint. Inclinat ergo calicem, non euacuat. Quod inclinat, censure est; quod non euacuat, misericordie.

42. Ergo iudicium quoque misericordia temperat  Dominus Deus noster. Quis enim nostrum sine diuina potest miseratione subsistere? Quid possumus dignum premiis facere celestibus? Quis nostrum ita assurgit in hoc corpore; ut animum suum eleuet, quo iugiter adhereat Christo? Quo tandem hominum [d 1Kb] meritum defertur; ut hec corruptibilis  caro induat incorruptionem, et mortale hoc induat immortalitatem? Quibus laboribus, quibus iniuriis possumus nostra eluere peccata? Indigne sunt passiones huius temporis ad superuenturam gloriam . Non ergo secundum merita nostra, sed secundum misericordiam Dei, celestium decretorum in homines forma procedit.

43.  Sequitur uersus quintus: Multi persequentes me, et tribulantes me: a testimoniis tuis non declinaui. Non est magnum, si tunc a Dei testimoniis non declines; cum te nullus affligit, nullus persequitur. Quis enim [a 1Kb] inoffense sibi prosperorum euentuum secundante successu, fieret ingratus? Quis diuitiis affluens, iugi salute robustus, non ad Dei gratiam referat quod sibi illa concessa  sint? Denique cum sanctum Iob predicaret Dominus, ait aduersarius: Numquid gratis colit Iob Dominum? Nonne tu uallasti eum? 1234 . . . . Mitte manum tuam in omnia que habet, si non in faciem te benedicit . Tunc igitur plus probatus est, quando amissis opibus et filiis, a Domini cultu et gratia non recessit. Sed non unus persecutor est; multos ministros habet; sed non te terreant: Per multas enim tribulationes oportet nos introire in regnum Dei . Si multe persecutiones, multe probationes; ubi multe corone, multa certamina; tibi ergo proficit, quod multi persecutores sunt; ut inter multas persecutiones facilius inuenias quemadmodum coroneris.

44. [b 2Kb] Utamur exemplo Sebastiani martyris, cuius  hodie natalis est. Hic Mediolanensis oriundus est. Fortasse aut iam discesserat persecutor, aut adhuc non uenerat in hec partium, aut mitior erat. Aduertit hic aut nullum esse, aut tepere certamen. Romam profectus est, ubi propter fidei studium persecutionis acerba feruebant; ibi passus est, hoc est, ibi coronatus. Itaque illic, quo hospes aduenit, domicilium immortalitatis perpetue collocauit. Si unus persecutor fuisset, coronatus hic martyr utique non fuisset.

45. Sed quod peius, non hi solum persecutores sunt qui uidentur, sed etiam qui non uidentur; et multo plures persecutores! Sicut enim unus persecutor rex multis persecutionis precepta mittebat, et per singulas uel ciuitates, uel prouincias erant  diuersi persecutores; ita etiam diabolus multos ministros suos dirigit, qui non foris tantummodo,  sed etiam intus faciant persecutiones in animis singulorum. De his dictum est persecutionibus: Omnes qui uolunt pie uiuere in Christo Iesu, persecutionem patiuntur . Omnes dixit, nullum excepit. Quis enim exceptus potest esse cum ipse Dominus persecutionum tentamenta tolerauerit? Persequitur auaritia, persequitur ambitio, persequitur luxuria, persequitur superbia, persequitur fornicatio. Unde et Apostolus ait: Fugite fornicationem . Nam qua causa fugeres, nisi illa te persequeretur? Est enim malus spiritus fornicationis, est malus spiritus auaritie, malus spiritus superbie.

46. Isti sunt persecutores graues, qui sine gladii terrore mentem hominis frequenter elidunt, qui  illecebris magis quam terroribus animos expugnant fidelium. Hi tibi hostes cauendi, hi grauiores tyranni, per quos Adam captus est. Multi in persecutione publica coronati, occulta hac persecutione ceciderunt. Foris, inquit, pugne, intus timores . Aduertis quam graue certamen sit, quod est intra hominem; ut secum ipse confligat, cum suis cupiditatibus prelietur. Ipse Apostolus fluctuat, heret, astringitur, captiuari se asserit in lege peccati et mortis corpore debellari, nec potuisse euadere, nisi esset Domini Iesu gratia liberatus .

47. uerum ut multe persecutiones, ita multa martyria. Quotidie testis es Christi. Tentatus 1235 es spiritu fornicationis; sed ueritus Christi futurum  iudicium, temerandam mentis et corporis castimoniam non putasti: martyr es Christi. Tentatus es spiritu auaritie, ut possessionem minoris inuaderes, indefense uidue iura temerares; et tamen contemplatione celestium preceptorum opem magis ferendam, quam inferendam iniuriam iudicasti: testis es Christi. Denique tales uult testes Christus assistere, secundum quod scriptum est: Iudicate pupillo, et iustificate uiduam: et uenite, disputemus, dicit Dominus . Tentatus es spiritu superbie; sed uidens inopem atque egenum, pia mente compassus es, humilitatem magis quam arrogantiam dilexisti: testis es Christi; et quod est amplius, non sermonis tantummodo, sed etiam operis [c 1Kb] testimonium perhibuisti. Quis enim locupletior  testis est, quam qui confitetur Dominum Iesum in carne uenisse, cum Euangelii precepta custodit?  Nam qui audit et non facit, negat Christum; etsi uerbo fateatur, operibus negat. Quam multis dicentibus: Domine, Domine, nonne in tuo nomine prophetauimus, et demonia eiecimus, et uirtutes multas fecimus ? in illo die respondebit: Discedite a me, omnes qui operamini iniquitatem ! Ille ergo testis est, qui astipulantibus factis, Domini Iesu precepta testatur.

48. Quanti ergo quotidie in occulto martyres Christi sunt, et Iesum Dominum confitentur! Nouit hoc martyrium Apostolus et testimonium Christi fidele, qui dixit: Hec est enim gloriatio nostra, testimonium conscientie nostre . Quanti foris confessi sunt, et intus negauerunt! Namque uxoris ducende gratia, [a 1Kb] que gentili uiro a christianis parentibus  negabatur, simulata ad tempus fide, plerique produntur quod foris confessi sunt, intus negasse. An fornicationis causa tantummodo putamus Dominum Deum nostrum in populum Iudeorum tam seuere esse commotum, ut [b 1Kb] uiginti tria millia de populo necarentur , propterea quod Madianite gentis feminis concubitu miscerentur: ac non eo quod per illos concubitus alienigenarum desciscere a fide, negare Dominum cogerentur?

49. Nolite, inquit, omni spiritui credere ; sed a fructibus eorum cognoscite, quibus credere debeatis. uenit quis in Ecclesiam, dum honorem affectat sub imperatoribus Christianis, simulato metu orationem se fingit deferre: [c 1Kb] inclinatur et solo sternitur, qui genu mentis non flexerit; uidet  illum homo, Christianum putat; uidet homo orantem suppliciter, et credit; sed Deus audit negantem. Discedit probatus ab homine, sed condemnatus a iudice. Quanto tolerabilius fuerat homini negasse, et Deo esse confessum! Licet hoc quoque reprehensibile; perfecta enim confessio et animi querit deuotionem, et uocis professionem: Corde enim creditur ad iustitiam: ore autem confessio fit ad salutem .

50. Ergo in persecutionibus interioribus esto fidelis et fortis; ut et istis forensibus persecutionibus approberis. Et in intimis persecutionibus 1236 sunt reges, et presides, [d 1Kb] terribiles iudices potestate. Dabis exemplum in Domini tentatione quam pertulit; demonstrata sunt ei omnia regna, et dictum  est ei: Tibi dabo hec omnia, si procidens adoraueris me . Lectum et alibi: Non regnet peccatum in uestro mortali corpore . uides ante quos reges statuaris, o homo, ante quos presides peccatorum, si culpa regnat?  Quot peccata, quot uitia, tot reges. Et ante hos adducimur, et ante hos stamus. Habent etiam isti reges tribunal in mentibus plurimorum; sed si quis Christum fateatur, statim regem illum facit esse captiuum, deiicit de solio sue mentis. Quomodo enim poterit diaboli tribunal manere in eo cui Christi tribunal assurgit?

51. Multi ergo persequentes, et tribulantes me. Et fortasse Christus hoc dicit, et dicit in uocibus singulorum; ipsum etenim aduersarius persequitur in nobis. Si declinas persequentem, Christum abiicis, qui se tentari patitur, ut uincat. Ubi illum uiderit diabolus, ibi parat insidias, ibi tentationum machinas admouet, ibi dolos nectit; ut illum, si possit, excludat. Ubi autem diabolus preliatur, ibi  Christus assistit. Ubi diabolus obsidet, ibi Christus includitur, ibi murorum spiritalium septa defendit. Ergo qui persecutorem refugit, reiicit etiam defensorem. Sed cum audis: Multi persequentes, et tribulantes me, noli timere, qui potes dicere: Si Deus pro nobis, quis contra nos ? uerum hoc dicit ille, qui a testimoniis Domini nullo uitiorum declinat anfractu.

52.  Sequitur uersus sextus: uidi non seruantes pactum, et tabescebam; quoniam uerba tua non custodierunt. Beatus uir qui in caritate Dei tabescit; quia uidet non seruantes pactum. Alius propter uitiosos amores tabescit, qui distillat dum est dilatus amore dilecte: et dum protelatur flagrantis cupiditatis effectus, animus deficit, uires  corporis quadam deformitate palloris, fessorumque artuum tabe minuuntur. Alius qui pecuniam concupiscit, donec potiatur ea, auaro miser tabescit affectu. Alius immodice capessendi honoris impatiens, si desideria longa suspiret, non mediocri mentis tabe conficitur. Non talis qui dicit: Quam distabuit caro mea in terra deserta, in inuia, et sine aqua ! hic enim castigabat carnem suam, et tabescere faciebat, dum indefesso desiderio diuine cogitationis intentus, et lucem diei sollicita exspectatione preueniens, antelucanum soluere Domino canticis et hymnis gestiebat obsequium.

53. Tabescit ergo uir pacificus, quando alios uidet pacta rescindere, consensuum abolere concordiam, iurgia de pace reparare, in tumultus redire de gratia.  Quod utique non facit, qui Domini precepta custodit: non facit qui audit dicentem: Pacem meam do uobis, pacem meam relinquo uobis . Ergo qui pactum seruat, is Christi obedit imperiis; qui autem non seruat, ille Christi precepta contemnit;  et quod peius est, comperta fastidit, et negligit.

1237 54.  Sequitur uersus septimus: uide quia precepta tua dilexi, Domine: in misericordia tua uiuifica me. Hic quoque inuitat Dominum, ut plenum caritatis sue spectet affectum. Nemo dicit, uide, nisi qui iudicat se, si uideatur, esse placiturum. Et pulchre dicit, uide, et secundum Legem dicit; quia Lex precepit, ut unusquisque ter in anno se offerat in conspectu Domini . Quotidie se sanctus offert, quotidie apparet, et non uacuus apparet: non est enim uacuus, qui de plenitudine eius accepit. Non erat uacuus Dauid, qui ait: Repletum est gaudio os nostrum ; quia gaudium fructus est Spiritus sancti. Et  sicut de plenitudine uerbi nos omnes accepimus, quemadmodum dixit Ioannes : ita etiam Spiritus sanctus de plenitudine sua repleuit orbem terrarum. Non erat uacuus Zacarias, qui repletus est Spiritu sancto, et prophetabat aduentum Domini Iesu . Non erat Paulus uacuus, qui euangelizabat in abundantia: et repletus erat, accipiens odorem bone suauitatis ab Ephesiis, placentem Deo hostiam . Non erant Corinthii uacui, in quibus abundabat Dei gratia, iuxta eiusdem Apostoli testimonium .

55. Offerebat se ergo Dauid quotidie Deo, et non uacuus offerebat, qui poterat dicere: Os meum aperui, et duxi spiritum . Ideo ergo dicebat: uide quia precepta tua dilexi. Audi in quo te  offerre debeas Christo. Non in his que uidentur, sed in occultis, et in abscondito; ut pater tuus qui uidet in abscondito, reddat tibi, et fidelem remuneret affectum. Precepta, inquit, tua dilexi. Non dixit, seruaui: non dixit, custodiui; nam imprudentes non custodierunt precepta Domini. Aliqui enim [a 28Kb] codices habent , hoc est, insipientes, non intelligentes. Ergo qui non intelligunt, non sapiunt; hi non custodiunt. Qui autem perfectus est intellectu, perfectus sapientia, diligit: quod est amplius quam custodire; custodire enim necessitatis plerumque est, et timoris: diligere caritatis. Custodit qui euangelizat: sed qui uolens euangelizat, mercedem accipit; quanto magis qui diligit, mercede donatur! Possumus enim non amare quod  uolumus: non possumus nolle quod amamus. Sed quamuis mercedem perfecte caritatis exspectet, et miserationis diuine suffragium poscit, ut in ea uiuificetur a Domino. Non ergo arrogans debite mercedis exactor, sed uerecundus misericordie diuine est deprecator.

56.  Sequitur uersus octauus: Principium uerborum tuorum ueritas: in eternum omnia iudicia iustitie tue. Cum principium uerborum Dei ueritas sit, ueritas utique fidei fundamentum est. Primum etenim oportet ut credamus uera esse Dei summi, que in diuinis scripturis legimus, oracula. Secundum  est, ut uirtutem eorum pleniore cognitione discamus. Sicut enim Initium sapientie timor Domini : plenitudo autem sapientie dilectio; lex enim sapientia, plenitudo autem legis dilectio: ita plenitudo uerborum Dei sapientia, cognitioque iustitie. Nam sicut a timore Domini processus quidam est ad gratiam 1238 caritatis: ita a ueritate ad iudicium iustitie diuine quidam uidetur fieri processus.

57. uenisti ad Ecclesiam: audisti unum Deum dici, unde Lex incipit, sicut habes scriptum: Audi, Isrel, Dominus Deus tuus, Deus unus est : crede unum Deum esse, non plures deos. Cum autem ceperis legere Dominum Iesum Dei Filium in carne uenisse propter totius mundi redemptionem,  distingue sapienter unum Deum Patrem esse, ex quo omnia, et nos in illum: et unum Dominum Iesum, per quem omnia, et nos per ipsum. Cognosce quia ideo uenit, ut uirtutis semitis noster informetur affectus, ut morum mansuetudinem conuersationis eius disceremus exemplo, ut aboleretur culpa per gratiam: et tunc a ueritatis confessione ad cognitionem iustitie processisti. Fides principium christiani est: plenitudo autem christiani iustitia est. Fides in confessione populorum, iustitia in martyrum passione.

58. Scientes igitur in eternum mansura iudicia omnia iustitie Dei, caueamus ne opera nostra displiceant, et eternum incipiamus subire iudicium: nec si aliquid boni fecimus, resupino soluamur affectu.  Omnes oportet nos ante tribunal Christi assistere; ut recipiat unusquisque quod gessit, siue bonum, siue malum . uides quia et Paulus assistet, ut ipse commemorat. Caue ligna, caue stipulam; ne ad iudicium Dei tecum deferas, que ignis exurat. Caue ne cum in uno aut duobus habeas quod probetur, in pluribus operibus deferas quod offendat. Si cuius opus arserit, detrimentum patietur; potest tamen et ipse per ignem saluari . Unde colligitur quia idem homo et saluatur ex parte, et condemnatur ex parte. Cognoscentes itaque multa esse iudicia, opera nostra examinemus omnia. In uiro iusto graue est detrimentum, graue operis alicuius incendium: in impio pena miserabilis. Sint magis omnia iudicia plena gratie, plena florentium coronarum;  ne forte dum trutinantur facta nostra, culpa preponderet.



SERMO uIGESIMUS PRIMUS. [Figure: [Hebrew Text] 2Kb] Schin.

1. Incipit littera uigesima prima Scin, que latine dicitur, Super uulnus. Super uulnus quid est, nisi medicamentum, quo uulneris acerbitas mitigatur? Super uulnus oleum infunditur; ut omnis uulneris emolliatur asperitas. Super uulnus malagma, super uulnus alligatura, quibus omne uulnus fouetur. Ubi ergo spes refundende est sanitatis, ibi adhibentur  medicamenta uulneribus. Ubi autem omne caput in dolore, et omne cor in mestitia, non est uulnus, neque cicatrix, non plaga cum feruore : hoc est, ubi non portio, sed uniuersitas periclitatur, [a 1Kb] et quedam corruptio totius corporis tabe consumitur: ibi non est malagma imponere, neque oleum, neque alligaturam. Multo igitur commodius, ut sit uulnus quod foueas atque constringas, quam sine uulnere mors serpat interior.

2. Sed est non solum corporis uulnus, sed etiam mentis, quod oleo quodam mollioris alloquii, et 1239 pacifici sermonis suauitate mitescit. Sunt fomenta uerborum, sunt medicamenta celestium preceptorum, quibus omne nequitie uirus aboletur. Sunt legis uincula que non adurant, sed magis liberent  alligatos: est malagma spiritale, quo collisa anime quedam membra solidentur.

3. Consideremus igitur quid sit uulnus, quid supra uulnus. Principes persecuti sunt me gratis, uulnus est. Exsulto ego in uerbis tuis, sicut qui inuenit spolia multa, super uulnus est; quia uerbis Dominicis uulneris dura curantur.

4. In Threnis quoque Hieremie habes sub hac littera scriptum: Audisti opprobrium eorum, Domine, omnia consilia eorum aduersum me, labia insurgentium mihi, et meditationes eorum aduersum me tota die, sessionem eorum, et resurrectionem eorum , uulnus est. Sed subiecit: Aspice in oculos eorum: redde illis retributionem, Domine, secundum opera manuum ipsorum , super  uulnus est; quia uindicta plerumque solet dolorem uulneris mitigare. Et intra idem Hieremias ait: Gaude et letare, filia Idumee, [b 22Kb] que habitas in Geth: et quidem ad te pertransibit calix: bibes, et inebriaberis adhuc , super uulnus est; calix enim Domini remissio peccatorum est, quo sanguis effunditur, qui totius mundi peccata redemit. Hic calix inebriauit gentes; ne proprii meminissent doloris, sed ueterem obliuiscerentur errorem. Bona igitur ebrietas spiritalis, que turbare nescit corporis incessum, [c 1Kb] leuare mentis nouit uestigium. Bona ebrietas poculi salutaris, que mestitiam peccatricis abolet conscientie, iucunditatem uite infundit eterne. Ideo Scriptura dicit: Et poculum tuum inebrians quam preclarum est !

 5. Medicamentum igitur super uulnus est; quia Dominus iehsu ipse medicus, qui uulnera nostra curauit, infundens uinum et oleum, et alligans  uulnera Ade illius, qui descendens ab Hierusalem, a latronibus uulneratus est. Caueat ergo unusquisque ne descendat ab Hierusalem; peccatis enim suis unusquisque descendit, et meritis ascendit. Aut quia fragiles sumus; qui descendit, currat ad illum Samaritanum, custodem [d 1Kb] operis sui, custodem Legis et gratie; ut uulneri suo possit inuenire medicinam: qui alligaturam uerborum celestium super uulnus imponat, dicens: Penitentiam agite; appropinquauit enim regnum celorum . Bona alligatura, que tracta anime tue ossa connectat, et soliditate reparata, in pristinas uires reformet, ac discissos artus sine ulla sibi cicatricis offensione restituat.

6.  De littere interpretatione satis pro  captu nostro dictum putamus: adoriamur sancti Prophete uersus considerare, quos Spiritu sancto reuelante subiecit: Principes persecuti sunt me gratis, et a uerbis tuis trepidauit cor meum. Si ueterem repetamus historiam, et Saul, et Abessalon, et multi alienigene principes sanctum Dauid persecuti sunt: sed nemo potuit de eo triumphare. Sunt et 1240 principes mundi, rectoresque tenebrarum, qui te in tuo pectore conantur opprimere, et persecutionum seua intus operantur, promittentes regna terrarum, honores atque diuitias, si fragili mente succumbas, et obediendum eorum imperiis arbitreris. Isti principes interdum gratis persequuntur, interdum non gratis. Gratis eum persequuntur, apud quem nichil suum inueniunt, et eum subiugare contendunt: non  gratis persequuntur eum, qui se eorum dederit potestati; et in possessionem seculi totus intrauerit; in suos enim sibi iure dominatum uindicant, atque ab iis mercedem iniquitatis efflagitant.

7. Bene hoc martyr dicit, quod iniuste persecutionum tormenta sustineat, qui nichil rapuerit, nullum uiolentus oppresserit, nullius sanguinem fuderit, [e 1Kb] nullius thorum putauerit esse uiolandum: qui nichil legibus debeat, et grauiora latronum sustinere cogatur supplicia: qui loquatur iusta, et non audiatur: qui loquatur plena salutis, et impugnetur, ut possit dicere: Cum loquebar illis, impugnabant me gratis . Gratis igitur persecutionem patitur, qui impugnatur sine crimine: impugnatur ut noxius, cum sit in tali confessione laudabilis: impugnatur  quasi ueneficus, quia in nomine Domini gloriatur; cum pietas uirtutum omnium fundamentum sit. uere frustra impugnatur, qui apud impios  et infidos impietatis arcessitur, cum fidei sit magister.

8. uerum is qui gratis impugnatur, fortis debet esse et constans. Quomodo ergo subtexuit: Et a uerbis tuis trepidauit cor meum? Trepidare infirmitatis est, timoris atque formidinis, sed est etiam infirmitas ad salutem: est etiam timor sanctorum. Timete Dominum sancti eius ; et: Beatus uir qui timet Dominum . Qua ratione Beatus? Quia in mandatis eius cupiet nimis. Pone ergo martyrem inter pericula constitutum; cum inde immanitas bestiarum ad incutiendum terrorem infremat: aliunde stridor candentium laminarum, et flamma fornacis ardentis exestuet: ex parte alia personent tractus grauium catenarum; hinc carnifex cruentus assistat: pone, inquam, circumspectantem  omnia plena supplicii, deinde cogitantem mandata diuina, illum ignem perpetuum, illud sine fine incendium perfidorum, illam pene recrudescentis erumnam; trepidare corde, ne dum presentibus cedit, perpetuis se dedat exitiis; perturbari animo, dum futuri iudicii rhompheam illam terribilem [a 1Kb] quadam conspectus sui acie contuetur. Nonne hanc trepidationem fiducie uiri constantis equabis? In eumdem concurrit effectum confidentia cupientis eterna, et diuina trepidantis. Sit tamen fortior ille qui sperat: sit fortior qui presumit.

9. Utinam ergo talis esse merear; ut si forte persecutor ingruerit, non considerem suppliciorum meorum acerbitates; non metiar tormenta, non penas; non cogitem ullius atrocitatem doloris;  1241 sed hec omnia leuia ducam: trepidem autem; ne Christus me neget, ne Christus excludat, ne me repellat de concilio sacerdotum, si indignum eo collegio iudicauerit; uideat magis licet permotum corporalium terrore penarum, plus tamen trepidantem futura iudicia. Et si dixerit mihi: Modice fidei, quare dubitasti ? porriget tamen dexteram, et insurgentis huius seculi fluctus mole turbatum fida mentis statione firmabit.

10.  Sequitur uersus secundus: Exsulto ego in uerbis tuis, sicut qui inuenit spolia multa. Bona igitur trepidatio a uerbis Dei, si exsultationem generat; qui enim trepidat a uerbis Dei, postea exsultat in uerbis Dei. Ergo qui habet in aula sua, corde uidelicet suo, uerba Dei, excludit sermones  principum a corde suo; excludit timor timorem. Si enim ingressus quis balneas, solis deponit estus, et calor excludit calorem; quanto magis diuini iudicii terror hunc terrorem excludit humanum; feruorem gratie secularis, gratie feruor eterne!

 11. Exsultat ergo qui habet uerbum Dei; habet enim spolia multa, que Iudeis abstulit; habet prostrati hostis exuuias . Sicut Dauid abstulit Golie gladium, et ipsius gladio caput eius exsecuit; sic uerus Dauid humilis atque mansuetus Dominus iehsu, intelligibilis Golie caput armis ipsius amputauit. Arma enim diaboli gentes erant; fide autem gentium uulneratus caput quod habebat, amisit. Detracta sunt spolia prostrato, uasa eius direpta; quia alligatus est fortis. uas diaboli caro erat hominis peccatoris; sed posteaquam in Christum credidimus, caro nostra cepit esse uas electionis; ut habes de apostolo Paulo, qui ad gentes missus est, dictum a Domino Iesu ad Ananiam: uade, quoniam uas electionis mihi est . Merito ergo uocatum  nomen est Christi: uelociter spolia detrahe, [b 16Kb] diuide cito; quia priusquam sciat puer uocare patrem aut matrem, accipiet uirtutem Damasci, et spolia Samarie contra regem Assyriorum . Ergo rex Assyriorum, eorum scilicet quos uanos sua perfidia fecerat, amisit spolia que tenebat. Et ut iterum cognoscas, quia spolia Christus a diabolo, que in Adam ille inuaserat, uindicauit; [c 1Kb] et Sabain uiri excelsi ad Dominum Iesum alligati uinculis transierunt, atque ipsum adorare ceperunt, quia captiuam duxit captiuitatem. Ideo caput eius abstulit; ut ipse caput esset corporis interempti. Merito nunc gentes toto orbe caput regale circumferunt; quia membra sunt Christi.

12. Cognouisti de nationibus: cognosce etiam de  Iudeis, quibus Dominus iehsu abstulit spolia; hoc est, regnum celorum abstulit, et dedit genti facienti fructum eius. Abstulit uirtutem panis, et uirtutem aque, prophetam, et admirabilem consiliarium, et prudentem architectum, et sapientem auditorem . Illis abstulit, nobis dedit. Merito exsulto . . . sicut qui inuenit spolia multa. Sine labore meo inueni spolia que non habebam. Inueni [d 1Kb] Heptateuchum, inueni Regnorum libros, inueni prophetarum scripta, inueni Esdram, inueni 1242 Psalmos, inueni Prouerbia, inueni Ecclesiasten, inueni Cantica canticorum, inueni admirabilem consiliarium Christum, inueni Paulum prudentem architectum: inueni sapientem auditorem populum Christianum, qui nouit ea que leguntur, audire; ille enim audit  qui ea que audit, intelligit. Lex spiritalis est. Non illam audit Iudeus, qui audit corporaliter; sed ille audit, qui audit in spiritu. Habent illi libros, sed sensum librorum non habent. Habent prophetas, sed non habent quem illi prophetauerunt. Quomodo  enim habent, quem non receperunt? Ideo cum Moyse et Elia mihi apparuit; quia ab illis recessit. Multa habet spolia, qui habet Dei uerbum. Habet resurrectionem, habet iustitiam, uirtutem atque sapientiam, habet omnia; quia in ipso constant omnia. Hebrei spoliauerunt Aegyptios, et uasa eorum abstulerunt : Iudeorum spolia habet populus Christianus, et totum habemus quod illi habere se nesciebant. Illi aurum et argentum materiale abstulerunt, nos aurum mentis accepimus, nos acquisiuimus celestis sermonis argentum.

13.  Sequitur uersus tertius: Iniustitiam odio habui, et abominatus sum: legem autem tuam dilexi. Merito odit iniustitiam, qui habet arma iustitie. Hebreus cum haberet hec arma, hoc est, Legem et  prophetas, murem abominabatur mortuum; quia Lex dicit: Omnis qui tetigerit mortuum . . . . . immundus erit ; et humanitatis suprema negabat officia defunctis; sed legi non est mortuus, nisi qui iniustus est. Hec est immunditia iusti, que iniquitas. Quid enim immundius, quam mentem, qua nichil homini pretiosius est datum, turpibus commaculare criminibus, et atrocibus efferare commentis? Quid illis prodest quod mortuum hominem uisere reformidant? [a 1Kb] Utinam uita eorum non pollueret appropinquantem, quorum mors contaminare neminem potest! Mors nemini nocet, utinam uita non noceat! Contagium enim colluuionis consortium iniquitatis est. Quomodo ergo contaminare potest, qui iniquus esse iam non potest; cum etiamsi fuit, tamen esse  desiuit? Fuge ergo iniquitatem, ne te comprehendat. Fuge iniustitiam, que uiuentes adhuc mortuos facit.

14. Sed nemo fugit iniquitatem, nisi qui diligit equitatem; et ideo ait: Legem tuam autem dilexi. In lege equitas est, si spiritalem accipias legem, si consurgas cum Christo, et ibi altare sacrosanctum illud celeste consideres, non altare terrenum, quod hostili depopulatione destructum est. Si illam Hierusalem spectes, que in celo est, non istam que a populo Iudeorum frequentabatur in terris, que propter incolarum perfidiam a Romano exercitu triumphata, iniecto flagrauit incendio. Si intuearis in illum principem sacerdotum, de quo scriptum est: Habentes itaque magnum sacerdotem egressum de celis, Iesum Filium Dei, teneamus confessionem fidelem  : qui quotidie aduocatus pro nobis est apud Patrem; ut pro quibus in diebus carnis sue misericordi est compassus 1243 affectu, pro his operetur remissionem quotidie peccatorum. Que enim spes alia generi humano, nisi omnium uiuentium delicta donentur? Ille ergo princeps solus est sacerdotum, cui adstant pii sacerdotes, in celestium sacrarium illud altissimum merito proprii cruoris ingressi. Illa ergo lex diligenda, in qua uerus Hebreus  liber ab omni seruitute uitiorum est, in qua magnum sabbatum et inoffensa requies defunctorum, in qua mortui populi semen resuscitatur non commixtione, sed redemptione fraterna. Secundum hanc ergo legem odio habet sanctus iniustitiam, non iniustum qui potest sepe conuerti: nec mortuorum reliquias, sed mortuam iniquitatem exsecratur, et refugit.

15.  Sequitur uersus quartus: Septies in die laudem dixi tibi, super iudicia iustitie tue. Et numero quidem studium sancte deuotionis exprimitur: sed puto magis quod purus, et quietus, ac uacuus ab omni onere delictorum declaretur affectus; ut sine ullo iracunde imprecationis, aut flagitiose cupiditatis incendio deferatur oratio; nichil quod alii noceat postulemus; nichil quod nos secularibus petitionibus  decoloret. Laudemus in hymnis et canticis, uera semper et iusta ea que de diuinis canimus laudibus, confitentes. Non sit anceps et dubia sententia: non discolor mentis intentio, non materialibus negotiis occupata a propositi spiritalis exsecutione deflectat. Iustificetur semper iustitia Dei tranquillo animo, non otio feriato.

16.  Sequitur uersus quintus: Pax multa diligentibus nomen tuum: et non est illis scandalum. Supra  diximus quia caritas excludit timorem; nunc dicimus quia excludit omnem perturbationem. Etenim qui Deum diligit, profunda est in eo confirmate mentis tranquillitas. Aqua, inquit, multa excludere non poterit caritatem, et flumina non inundabunt eam . Numquid aqua maris excludere Moysis potuit caritatem? Et ut secundum litteram tibi psalmorum series suffragetur, nempe diligens Deum, tutum sibi credidit iter esse per maria. Qui autem non dilexerunt Deum, hi demersi fluctibus dignum sacrilegiis suis exitum pertulerunt. Elias atque Eliseus Iordanem transmiserunt pede ; et hec fuit nimie merces et gratia caritatis. Hi igitur ut transirent aquas fluuii Iordanis, passionum fluenta nostrarum mentis prius uestigio transierunt. De hac aqua dicit Dominus: Si transeas per aquam,  tecum sum; et flumina non inundabunt te . Adest suis iustis semper cum aliquibus [c 1Kb] teruntur aduersis; si tamen transeant mente constanti, non dubitanti; non fidei turbentur incerto.

17. Transi ergo et tu fidelis animi directione, si diuinam uis tibi adesse presentiam: si non solum pax, sed etiam multa pax sit in animo tuo, nulla 1244 te prelia diuerse cupiditatis impugnent, non iracundia stimulet, non libido: et si est pugna, tamen  foris, non intus sit. Preliare aduersus persequentes, licet et ipsis silentio sepe cedendum, sit, quia tibi uincunt. Illorum potentia, tua uictoria est. Tunc denique triumphantur, cum se uicisse crediderint. Non ergo te impugnet auaritia, non cupiditas exagitet, non tristitia deiiciat, non inflammet libido, non resupinet superbia, non curuet ambitio, non formido consternat. Pax multa abundet tibi, que exsuperat omnem mentem, secundum Apostoli sententiam : quo nichil pulchrius dici potuit. Summus enim sapientie finis est; ut simus mente tranquilla; non commentitiis petarum fabulis lubricus turbetur affectus. Summus finis est iustitie; ut iniquitas mentem iusti mouere non possit. uirtutis totius hic finis, [a 1Kb] et corporee ipsius fortitudinis; ut confecto bello, pacem  reformet. Paci ergo et ipsa plerumque militat fortitudo bellandi: nemo ergo pacificum turbet affectum.

18. Multa generantur ad perturbationem hominis: et uxor plerumque decepta serpentis insidiis animum uiri exagitare conatur; et pater fidem filii frequenter irridet; et uir coniugis sue mentem tentat opprobriis. Sed in his omnibus superat iustus, et dicit: Quis nos separabit a caritate Christi? Tribulatio, an angustia . . . an persecutio ? Quoties ipsa benefacta crimini dantur? Quoties uirtus opprobrio ducitur? Quoties ipsa ingrata est gratia? uendidit iustus facultates suas, dispensauit pauperibus, nichil sibi reliquit; contemnitur plerumque in ipsa Ecclesia; quia diues esse desiuit, sicut scriptum est: Si dederit uir omnes facultates suas in caritate, contemptu contemptus erit  . Non ergo moueatur; non enim mercedem huius seculi, nec gratiam, sed uite quesiuit eterne. Non indignetur, quia homines pecuniis magis quam operibus bonis deferunt. Nam si ei propter bonum opus in hoc seculo deferatur, et huius studii fructum hic adipiscatur, dicitur de eo: Percepit mercedem suam . Habet quidem opus bonum, et hic gratiam; sed breuis portio emerende salutis est. Serua futuris mercedem tuam; et istius seculi opprobria incrementa mercedis tue iudica. Cogita semper Apostolicum illud, quod Indigne sint passiones huius temporis ad superuenturam gloriam . Nullis ergo iustus frangatur iniuriis, nullis moueatur periculis, nullis tentetur procellis; siue mors ingruat, siue uita, siue angeli celorum. Neque deiiciatur aduersis, neque  extollatur secundis. Nusquam sit eius infirmus affectus. Et mors tentat, et uita tentat; caue scandalum.

19. Qui pacem habet, que omnem mentem superat, magnus est; non est de pusillis istis. Ideo scandalum pati non debet; quia pusillorum est exagitari scandalo. Unde et Dominus ait: Quicumque scandalizauerit unum de pusillis istis minimis . Non solum pusillos, sed etiam minimos dixit, quos perturbant scandala; et ideo graui obnoxius pene est, ut legisti, quicumque turbauerit 1245 infirme mentis infantiam. Sicut enim grauiori dignus supplicio est,  qui persuaserit crimen infantulo, et incautam precipitarit etatem; ita qui inualidum, et insipientem, et improuidum circumscripserit persuasione erroris, aut exagitatione cordis affectum. uis scire quam infirmus sit qui scandalizatur? Non manducabo, inquit, carnem . . . ne fratrem meum scandalizem . Quanta infirmitas, et quedam infantia animi; ut eum etiam esca fratris exagitet! Unde non potest homini esse precipitium, quando etiam hinc est periculum?

20. Et quod peius est, infirmitas huiusmodi serpit in multos. uides inopem iustum, tentaris: uides diuitem iniquum, tentaris: uides sine liberis sanctum, tentaris: uides liberis, honoribus, laudibus secularibus abundantem iniustum, tentaris. Quante fouee, quanti laquei, et quod est grauius, qui plurimos  strangulent! In sodomitana urbe uix unus Lot qui non tentaretur inuentus est, cuius tamen uxor non potuit tentationis laqueos euadere. Hebreorum populus maria transiuit: sed non potuit tentamenta transire. Tentati sunt omnes preter Iesum, et Caleb, qui ideo de senioribus terram repromissionis introire meruerunt; quia fuerunt tentationis expertes. Nec Aaron introiuit, nec Maria; quia et ipsi tentati sunt. Nec Moyses introiuit; quia dux erat populi qui tentabatur: typus Legis que excludere tentamenta non poterat, non poterat in terram resurrectionis inducere; quia ista Euangelio gratia debebatur. Lex pacem non potuit dare; ideo Moyses quoad uixit, semper preliatus est: semper Legis populus in ancipiti bellorum est: iehsu autem Naue plebis animos profunda  pace composuit; quoniam qui sub Lege est, agitatur incertis: qui sub Euangelio, audit dicentem: Pacem relinquo uobis: pacem meam do uobis . Ideoque diligentibus non est scandalum.

21. Accipe aliter: crux Domini Iudeis scandalum, Grecis stultitia est. Scandalum est perfido; quia dicit Iudeus: Ergo hic Deus est, qui homo uisus est, hic Deus est qui ieiunauit, hic Deus est qui uapulauit, hic Deus est qui crucifixus est, hic Deus est qui de cruce descendere et se liberare non potuit? Denique hoc dicebant tempore Dominice passionis: Descendat de cruce, et credimus ei. Confidit in Deo, liberet nunc eum, si uult . Non te ista tentent, non te ista perturbent, non in animum tuum huiusmodi se ingerant cogitationes. Ubi pax, et  multa pax: ibi crux Christi non opprobrio, sed saluti est. Non fuit opprobrio Petro crux Christi, que tantum ei glorie dedit; ut inuersis Christum honoraret uestigiis: metuens ne si ea specie crucifixus esset, qua Dominus, affectasse Domini gloriam uideretur. Crux ergo opprobrium perfido: fideli autem gratia, fideli redemptio, fideli resurrectio est; quia pro nobis passus est Dominus; quia illo nos redemit sanguine, illa ad paradisum resurrectione reuocauit. Qui hec credit, quomodo potest turbari, cui spes regni celestis assurgit?

 22.  Sequitur uersus sextus: Exspectabam salutare tuum, Domine: et precepta tua feci. Qui exspectat, sperat. Charitatem ergo spes precedit, sequitur salus, spes igitur precurrit effectum; ideo qui exspectauit salutem a Domino, precepta Domini fecit. 1246 Unde et Dominus appellat amicos in Euangelio , non seruos, qui sua precepta fecerunt. Qui diligit enim, facit: et qui fecerit, merito dilectionis remuneratione donatur.

23.  Sequitur uersus septimus: Custodiuit anima mea testimonia tua: et dilexit ea nimis. Plus est diligere, quam custodire: et supra diximus  quia custodire, interdum necessitatis est, uel timoris: diligere caritatis. Ideo cum hic dixisset: Custodiui, adiecit Dilexi; ut custodia  amantis fuerit, non timentis. Qui nimium diligit, nimium custodit.

24.  Sequitur uersus octauus: Seruaui precepta tua et testimonia tua; quoniam omnes uie mee ante te, Domine. Beatus qui potest dicere: Omnes uie mee ante te: qui nolit abscondere omnes cogitationes suas, omnes actus suos: abscondebat Adam uiam suam, abscondebat Eua post culpam, abscondebat Cain necem fratris. In affectu habemus abscondere, non in effectu. Plena abscondentis perfidia, etsi apud Deum nulla sit latebra. Ideo Ecclesia in Canticis sua ei secreta monstrabat, dicens: Assumam te, et inducam te in domum matris mee, et in secretum eius que concepit me . Nam etsi Deus omnia uideat cordis occulta; bonum tamen  est ut unusquisque animam suam ei aperiat et expandat, et tamquam lumini uel calori eius occurrat. Nec immerito gloriatur Ecclesia, dicens: Ego eram in oculis eius tamquam inueniens pacem ; quoniam uias suas prodere non timebat. Iusti ergo est ista uox: Oculi enim Domini super iustos . Itaque Domino Iesu Christo, qui est uia et ueritas, bene hoc dicitur ab iis qui illam ueram uiam fide, moribus, actuque desiderant conuenire: Omnes uie mee coram te, Domine. Nulla enim potest uia esse bona, nisi quam tu illuminandam tui uisitatione luminis iudicaueris: cui est honor, gloria, laus, perpetuitas a seculis, et nunc, et semper, et in omnia secula seculorum. Amen.



SERMO uIGESIMUS SECUNDUS. [Figure: [Hebrew Text] 2Kb] Tau.


1. Incipit littera Tau, que latina interpretatione significat, Errauit: alia interpretatio habet, Consummauit. Quid est errauit? uigesima secunda littera est, que apud Hebreos est ultima. Psalmo autem isto, hoc est, centesimo octauo decimo profectum hominis diximus  significari, qui doctrine moralis magisteriis eruditus, deponeret omnem inexercitate mentis infantiam, assumeret autem ueterani consilii scientiam et prudentie senilis  etatem. Ubi autem error est, culpa signatur. Hic ergo est profectus finis, ut etiam culpe sit. Sed uide quid interpretetur. Errauit, inquit; non errat, sed errauit. Errasse, preteriti est temporis: errare, presentis. Qui errauit, desiuit errare, et ueterem condemnat errorem. De eo enim dicitur, errauit, qui in errore iam non sit; nam is qui adhuc in errore permaneat, non errasse dicitur, sed errare, errare enim permanentis in uitio est: errasse, corrigentis est lapsum.

2. Denique emendator morum ait: Eramus enim aliquando insipientes, increduli, errantes in desideriis, et uoluptatibus . Non dixisset utique: Eramus aliquando insipientes, nisi qui adeptus esset postea sapientie disciplinam. Neque dixisset: 1247 Eramus errantes, nisi qui superiorem deposuisset  errorem. Denique ut abolitum lapsum doceret, nec ullum offensionis resedisse uestigium, ait: Cum autem benignitas, et humanitas apparuit saluatoris nostri Dei, non ex operibus iustitie, que fecimus nos: sed secundum suam misericordiam saluos nos fecit per lauacrum regenerationis et renouationis Spiritus sancti . ueteri igitur errore deposito, et Spiritu sancto, atque omni morum emendatione renouatus dicit: Eramus enim aliquando errantes. uides ergo quia errori renuntiasse non uitii, sed profectus est.

3. Postremo ipse te doceat Dominus iehsu, si humanis consiliis uel sententiis non putas esse credendum. Namque in Euangelio suo ipse asseruit quod pastor reliquit nonaginta et nouem oues, et unam requirit que errauit . Centesima ouis est  quam dicit errasse: perfectio et plenitudo numeri ipsa te instruat et informet. Non immerito ceteris antefertur; quia plus est a uitio se reuocasse, quam prope uitia ipsa nescisse. Imbutos enim uitiis animos exuere frenis cupiditatum atque emendasse, non solum perfecte uirtutis, sed etiam celestis est gratie. Emendare etenim futura attentionis humane est: [a 1Kb] preterita damnare diuine est potestatis. Denique inuentam pastor ouem humeris imposuit suis . Agnoscis utique mysterium, quomodo ouis lassa reficiatur; quia non potest aliter humana [b 1Kb] conditio lassa recreari, nisi sacramento Dominice passionis et sanguinis Iesu Christi, cuius principatus super humeros eius ; in illa enim cruce infirmitates nostras portauit, ut ibi omnium peccata uacuaret.  Merito gaudent angeli; quia is qui errauit, iam non errat, iam suum est oblitus errorem.

4. Non error igitur, sed consummatio est ut altera docet interpretatio. Consummatio autem, perfectio discipline est. Unde et Hieremias in suis Threnis sub hac littera ait: Defecit iniquitas tua, filia Sion: non adiiciet te expellere adhuc. uisitauit iniquitates tuas, filia Edom: reuelauit super peccata tua . Aduertis quoniam iniquitas non potuit sine Dei uisitatione deficere, nec plena esse correctio, nisi per gratiam Domini Saluatoris? Quomodo  autem deficiat iniquitas, audi dicentem Ecclesiam: Exui tunicam meam, quomodo induam eam? Laui pedes meos, quomodo inquinabo eos . ueteris igitur hominis uestimentum uitiis erroris intextum, in lauacri regeneratione depositum nescit quomodo possit induere; studio enim correctionis inoleuerat obliuio peccatorum. Tanta uis consummate emendationis est, ut in quamdam pueritie redeat spiritalis etatem, que uias erroris ignoret, crimen etiamsi uelit, non possit admittere; quia desueuerit usum nosse peccandi. Et iam de huius littere interpretatione satis dictum arbitror: nunc cognoscamus ex subditis, [a 1Kb] que sit uiri consummati sententia.

5.  Itaque sic ait: Appropinquet oratio mea in conspectu tuo, Domine: secundum uerbum tuum mihi tribue intellectum. uolare facit orationem bona  uita, et dat alas precibus spiritales, quibus sanctorum ad Deum euehatur oratio. Sed et spiritus quo 1248 oramus, subleuat precem iusti; maxime si corde contrito compatiens eam commendet affectus. Consummati autem uiri ista est confidentia. Denique ipse Dauid in superioribus istius psalmi lucernam suis pedibus requirebat ; ne in hoc itinere terreno ambulans posset errare. Nunc autem quasi iam in fine et processu positus, consummato uiandi munere, totus assurgit. Et orationem suam dirigit in celestia: mittit eam in conspectum Domini Saluatoris, dans illi flabra iustitie, sapientie flamina, remigia deuotionis et fidei, innocentie puritatisque subsidia; peccato enim grauescit oratio, et longe fit a Deo. Tanto autem plus grauatur, [b 1Kb] quanto improbabilior  est uita deprecantis. Innocentium autem ascendit oratio, et gemitus compatientis affectus, si Aegyptium lutum oderint, et operari terrena declinent. Denique sic legisti , quod Hebreorum qui dura Aegyptiorum imperia ferre non poterant; et ut grauia, ita et lutulenta opera indigna sui nobilitate generis recusabant, gemitus et uox ascenderit ad Dominum Deum nostrum. Ascendit enim oratio; quia etsi operabantur, tamen operabantur inuiti. Descendebat itaque ad illos Dei misericordia; quia illorum ad Deum ascendebat deuotio.

6. Ascendebat itaque non corporaliter; neque enim propheta tantus precationem suam petebat Deo corporaliter appropinquare: nam qui ita putat, utique  is Deum certo in aliquo loco ac sede concludit, ut diffusiorem locum in quo Deus sit arbitretur; cum utique inuisibilis, ineffabilis, incomprehensibilis impleat omnia, et diuinitatis in eo habitet plenitudo. Legi Moysen appropinquasse Deo , cum Legem acciperet: sed solita Dauid uerecundia non semetipsum, sed orationem suam Deo appropinquare postulat; ut uideatur ordo quidam esse distinctus, quod ii qui perfectiores sunt, ipsi appropinquent Deo, sequentis autem ordinis iusti  uiri satis habeant si eorum appropinquet oratio.

7. Ex usu autem nostri sermonis consideremus quid sit appropinquare. Constitue magistrum, atque discipulum: si discipulus studiosius magistri uel hausit ingenium, uel precepto intendit, ita ut ad similitudinem operis eius atque doctrine proxime uideatur accedere; nonne dicere solemus quod appropinquauit magistro? Ergo et tu si imitatorem te prebeas Christi sicut ille qui ait: Imitatores mei estote, sicut et ego Christi : si dolum nescias, mendacium oderis, ueritatem sequaris, iustitiam non refugias, diligas castimoniam, appropinquasti Christo, et per Christum Deo. Ipse enim est uia, qua peruenitur ad Patrem, qui apud Patrem semper est.

8. Didicimus quid sit appropinquare orationem,  hoc est, eleuetur actibus nostris. Si eleuas actus tuos, eleuasti orationem tuam. Qui nouit eleuare manus suas, dirigit orationem suam in conspectu Dei, sicut infra legisti: Dirigatur oratio mea sicut incensum in conspectu tuo. Eleuatio manuum mearum sacrificium uespertinum . Hec utique oratio ad uitam, alia oratio in peccatum: Et oratio 1249 eius fiat in peccatum . Et tu si secularia petas, si flagitiosa postules, oratio tua non ad Deum dirigitur, sed in peccatum. Ideoque intellige que petas.

9. Secundum, inquit, uerbum tuum mihi tribue intellectum. Aduerte quid postulet. Non intellectum generaliter dixit, sed intellectum secundum uerbum Dei; est enim intellectus ad mortem, sicut est prudentia  ad interitum: Filii huius seculi prudentiores sunt quam filii lucis in hac generatione . Sed prudentia ista que seculi est, ad uitam non suffragatur eternam. Circa honores, circa lucella est, questibus coaceruandis intenta, non meritis comparandis. Postremo circa elementa mundi est phalerata magis quam uera sapientia; ut est philosophia omnis que aliena querit, cum sua nesciat: scrutatur celi plagas, mundi spatia rimatur, que sibi prodesse nichil possunt: Deum ignorat, quem solum deberet inquirere.

10. Ideo uerus sapiens dicit: Si quis uidetur sapiens esse inter uos in hoc seculo, stultus fiat, ut sit sapiens; sapientia enim huius mundi, stultitia est  apud Deum . Elaborandum est igitur ut in hoc seculo stulti simus, nichil nobis cum philosophia; ne quis fidem nostram per elementa mundi huius traducat a uero; ne quis assertionem nostram per philosophiam depredetur. Sic enim Arianos in perfidiam ruisse cognouimus, dum Christi generationem putant usu huius seculi colligendam. Reliquerunt Apostolum, sequuntur Aristotelem. Reliquerunt sapientiam que apud Deum est: elegerunt disputationis tendiculas, et aucupia uerborum  secundum dialectice disciplinam, cum clamet Apostolus: Ne quis uos depredetur per philosophiam, et inanem seductionem, secundum traditionem hominum, secundum elementa huius mundi, et non secundum Christum .

11. Utinam possim imitari illam stultitiam, qua sim sapiens: illum uirum habentem amplas possessiones, sed negligentem fructuum, intentum Deo illum uirum, qui honores etiam delatos sibi respuat, doctrinam philosophie non requirat; etiamsi ante cognouit, tamen scire dissimulet, non requirendo de discat: non querat que sua sunt, sed aliis sua conferat, sibi acquirat eterna. Hic potest dicere: Secundum uerbum tuum mihi tribue intellectum, id est, non secundum philosophos, non secundum causidicos,  non secundum mercatores huius seculi, non secundum architectos domorum, sed secundum uerbum tuum, quod est uere sapientie bonorumque operum fundamentum; ut super illud constituat propheta aurum cordis sui, argentum sermonis sui, lapides pretiosos operationum suarum; ut opus suum labi et perire non possit.

12.  Sequitur uersus secundus: Intret postulatio mea coram te: secundum uerbum tuum libera me. uide ordinem. Primum dixit: Appropinquet oratio mea: postea intellectum poposcit, secundum uerbum: tertio ait, Intret postulatio mea coram te. Nonne quodam Dominus nos inuitat usu, et suscipere 1250 dignatur affectu? Nonne cum aliquem de primariis uiris desideras conuenire, primum ad  eius domum appropinquas: postea queris informari atque instrui; ut cognoscas mentem patrisfamilias: deinde ut eius domum ingrediaris, imploras; ne quis te abiiciat et excludat? Pulsa ergo et tu regiam illam celestem: pulsa non manu corporis, [a 1Kb] sed quadam orationis tue dextera. Non sola manus corporis pulsat: pulsat et uox; scriptum est enim: uox fratris mei pulsat ad ianuam . Pulsamus et digito. Denique et Thomas digito meruit ianuam resurrectionis aperire. Et tibi dicit iehsu: Infer digitum tuum huc . . . . . [b 1Kb] et mitte manus tuas in latus meum: et noli esse incredulus, sed fidelis . Pulsa ergo digito, si non potes tota manu. Pulsa ianuam. Christus est ianua, qui ait: Per me si quis introierit, saluabitur .

 13. Cum hanc igitur ianuam pulsaueris, uide quomodo ingrediaris; ne forte et iam ingressus, extra conspectum regis sis. Multi ingrediuntur palatia, et non statim regem istum terrenum uident: sed frequenter obseruant; ut aliquando uidere mereantur. Nec presumunt uidendi copiam: sed iussi representantur,  et precem fundunt; ut cum beneuolentia suscipiantur. Primus sui sermonis ingressus est, ne quid titubet, ne quid offendat. Quanto magis rogandus est Deus, ut ostium misericordie sue nostra ingrediatur oratio! Denique et Paulus rogat ut aperiatur sibi ostium uerbi ad loquendum mysterium Christi .

14. Sed quia Grecus habet, , hoc est: Intret dignitas mea; licet potuerit et scriptor errare, et fecerit , hoc est, deprecatio: tamen hoc quoque explanemus, ut possumus. [c 1Kb] Nempe cum hominem regem rogas, dicis ut contemplationem habeat honoris tui, tangat eum tue contemplatio dignitatis; ut aut misereatur, si uenia est postulanda: aut deferat pro ordine dignitatis.  [d 1Kb] Et quid dicam, rogas? Sic unusquisque ingreditur, ut dignitatibus deferatur. Recte ergo et deuotus Deo dicit: Intret dignitas mea coram te. Habet et Christianus dignitatem suam, qui tanto imperatori militat.

15. Sunt maxime et uere fidei dignitates, sunt honorum diuersi et apud Christum ordines: Posuit Deus in Ecclesia primo apostolos, secundo prophetas, tertio doctores . Sed iste administrantium dignitates. Sunt etiam priuatorum, ut est pietas, iustitia, sobrietas, castimonia, disciplina. Sunt etiam orationis dignitates: si pro uidua roges, si roges pro pupillo, si roges pro misericordi, si roges pro nimium deuoto ac fideli: si roges in tribulatione, roges cum dolore, si mesto et ipse qui rogas compatiaris affectu,  intrat oratio tua Dei gratiam: intrat domum eius, si tecum Ecclesia deprecetur, si populus uniuersus imploret; ut Domini inclinet fauorem.

16. Quid autem rogat? Ut eruatur, ut liberetur; eo quod iam diu aduersus nequitias spiritales, aduersus tentamenta huius seculi prelietur; eo quod [e 1Kb] graue est satis longeuo cursu istius uite 1251 diuturnam sustinere militiam. Denique et infra dicit: Heu me! quod incolatus meus prolongatus est ! Ingemiscit enim quod indefessas iugi labore tendat excubias; et ideo petit a tot aduersantibus liberari, nec cum terrenis hominibus uult habere consortium.

17.  Sequitur uersus tertius: Eructabunt labia mea hymnum; cum docueris me iustificationes  tuas. Eructauit hymnum, qui potest dicere: Bonus enim odor Christi sumus Deo . Et bene eructat, qui plurima et suauia precepta Domini gustauerit. Eructat hymnum, qui eructauerit uerbum. Denique et Dauid ante eructauit uerbum bonum , hic eructat hymnum. Bonum  enim panem gustauit, qui de celo descendit: bonum panem, quem si quis manducauerit, non morietur in eternum. Habet uerbum Dei epulas suas: alias fortiores, ut est Lex, et Euangelium; alias suauiores, ut sunt psalmi et Cantica canticorum. Eructabat hymnum Ecclesia, uel anima pia, cui dicebat Deus uerbum: Insinua mihi uocem tuam; quia uox tua suauis est . Eructabat hymnum, cui dicebat: Fauum distillant labia tua, o sponsa: mel et lac sub lingua tua .

18. Sed non potest quis ante eructare hymnum, nisi didicerit iustitias Dei, et didicerit ab ipso Domino Deo suo. Ideo specialiter hoc Dauid petit, ut eum doceat Deus; audierat enim et cognouerat in spiritu, Quia unus magister est ; et ideo ubique ipsum sibi doctorem fieri postulabat; ut ab  ipso disceret iustificationes eius. Quomodo enim cantare potest quis in metu positus, et timore penarum? Quomodo cantare potest grauium sibi conscius delictorum, nisi prius fiat uenie securus? Denique in posterioribus habes: Quomodo cantabimus canticum Domini in terra aliena , in qua impugnetur, in qua captiuetur in lege peccati, in qua defleat atque deploret sue captiuitatis erumnam?

19. Et tu ergo ede scripturarum celestium, cibos et ede ut permaneant tibi in uitam eternam, et ede quotidie, ut non esurias, ede ut replearis, ede ut uerborum celestium eructes saginam. Spiritales epule non obesse solent, sed prodesse satiatis; ideoque repleri uolebat Propheta qui dicit: Repleatur  os meum laude; ut cantem gloriam tuam . Qui cantat Dei gloriam, hymnum Domino cor eius eructat.

20.  Sequitur uersus quartus: Loquetur lingua mea uerbum tuum; quoniam omnia mandata tua iustitia est. Qui didicerit iustitias Dei, loquitur uerbum Dei; et qui uerbum Dei loquitur, otiosum uerbum non loquitur. Otiosum uerbum est, loqui opera hominum. Ideo Sanctus dicit  dari sibi a Domino gratiam, ut non loquatur os suum opera hominum; quia otiosum uerbum est: nec solum otiosum, sed etiam periculosum, pro quo rationem sumus reddituri. Omne enim uerbum otiosum quodcumque locuti fuerimus, reddemus pro eo rationem . Non enim mediocre periculum est,  cum habeas tanta eloquia Dei, et Dei opera que fecit in Genesi, fecit in Exodo, fecit 1252 in Leuitico, Numeris, Deuteronomio, Iesu Naue, Iudicum libro, Regnorum, atque Esdre libris, fecit in Euangelio, uel in Actibus apostolorum, illis pretermissis, loquaris que seculi sunt, audias que seculi sunt. [a 1Kb] Sepi aures tuas spinis : utinam et  linguam tuam obsepias. Sed quod peius est, circumdata est lingua tua spinis, que cumpungunt, et uulnerant loquentem que mundi sunt. Ideo aduersarius etiam orantibus frequenter seculares offundit cogitationes. Si non ergo debemus audire aliena, uel superflua; quanto magis non debemus obloqui! cum dicat unicuique nostrum Scriptura uenerabilis: Argentum et aurum tuum alliga: et ori tuo fac iugum et pondus . [b 1Kb] Alliga sensum tuum fida taciturnitate: alliga sermones tuos, impone iugum ori tuo; ne indomita ceruice uerborum se iactet. Impone pondus, ut cauto omnia que loquimur trutinemus examine. Quibus tamen spinis ut sepias aures tuas Scriptura tibi dicit; nisi contrito corde, et timore iudicii? Salubriter ista compungunt: stimulant ista, non uulnerant; licet et uulnera utilia sint amici.

 21. Omnia, inquit, mandata Dei iustitia est; quia sunt mandata iustitie, et ideo sine iustitia esse non possunt. Mandatum Dei est, ut diligas Deum tuum . Unde ait Paulus: Qui diligit proximum suum, legem impleuit; scriptum est enim: Non adulterabis, non occides, non furaberis, non concupisces, et si quod est aliud mandatum, in hoc uerbo instauratur . Si in ipso uerbo instauratur omne mandatum, quod uerbum iustitia est , utique omnia Dei mandata iustitia est. Sicut enim [c 1Kb] qui occidere potest fratrem, utique non diligit; qui adulterat fratris uxorem, utique non diligit fratrem; qui furatur, qui concupiscit alienum,  utique non diligit eum quem fraudare desiderat: ita qui superbe despicit fratrem, qui eum deformare conatur, qui pascitur eius iniuriis, a consortio caritatis alienus est.

22.  Sequitur uersus quintus: Fiat manus tua saluum facere me; quoniam mandata tua elegi. Aduentum Domini uidetur orare; quia manus Dei Christus est. Ipsum legimus dexteram Dei, de quo supra ait: Dextera Domini fecit uirtutem: dextetera Domini exaltauit me . Cur ergo hic manum dixit; nisi forte non solum propter diuersitatem gratie, quam scriptores non pretermittere solent, sed etiam propter quamdam proprietatem manuum dictum est; ut ibi dextera dicatur, ubi scribitur quod exaltauit eum uirtute; hic manus, ubi  intelligi oporteat, quod eum humilitate seruauit? Potest et sic intelligi manus Domini, sicut dicitur in usu: Magna est manus illius regis; hoc est, magnus exercitus, et illius inferior est manus; ut etiam hic intelligamus: Fiat adiumentum tuum atque subsidium, ut mittas Angelos tuos, opem tuam, subsidia potentie tue ad liberandum populum tuum. Hec est  manus Dei, de qua scriptum est: Nonne omnes ministri spiritus, qui mittuntur in ministerium propter eos, qui futuri 1253 erunt heredes salutis ? Qui ergo elegit mandata Dei, utitur confidentia; ut cum auctoritate deposcat sibi diuina subsidia.

23.  Sequitur uersus sextus: Concupiui salutare tuum, Domine: et lex tua meditatio mea est. Alius longeuitate uite istius delectatur, et concupiscit usque ad deposite senectutis finem corporis huius uitam producere. Alii franguntur egritudinis infirmitate, de quibus nemo potest dicere: Cum infirmor, tunc potens sum . Beatos se putant, si inoffensa ualetudinis commoditate potiantur, quibus non est infirmitas ad salutem. Horum  quoque nemo potest dicere: Concupiui salutare tuum, Domine; suam enim magis salutem, quam salutare Dei querunt, medicis potius quam Scripturis obedientes. Contraria autem studiosis diuine cognitionis precepta sunt medicine . A ieiunio reuocant, lucubrare non sinunt, ab omni intensione meditationis abducunt. itaque qui se medicis dederit, se ipsum sibi abnegat. Qui autem querit salutare Dei, Christum sequitur, qui dicitur [a 1Kb] salus Dei: non que corporis, sed que eterna sunt querens, cum hoc in corpore conuersetur. Qui autem salutem Dei querit, die utique et nocte meditatur in lege. Iugis illi meditatio est diuinorum decretorum, neque aliqua cura corporis huius aduertitur a studio discipline.

 24.  Sequitur uersus septimus: uiuet anima mea, et laudabit te: et iudicia tua adiuuabunt me. Future utique uite, non presentis sibi remuneratione blanditur; hec enim uita quomodo dici potest, de qua scriptum est: Et in puluerem mortis deduxisti me ? Quam multi uiuentes in inferno sunt! Ipse Paulus cupiebat de corpore mortis huius liberari, qui uere concupiuit salutare Dei, dicens: Dissolui enim cupio, et cum Christo esse multo melius: permanere autem in carne magis necessarium , quam uoluntarium. Quomodo ergo uiuit anima operta mortis inuolucro: aut que est uita, que in umbra est? In regione umbre mortis sumus: abscondita est uita nostra, non libera; erit enim libera in regione uiuorum, in qua fiduciam  complacendi iustus assumit; ut placeat Domino in regione uiuorum . Ibi ergo uiuit anima nostra, ubi nichil mortale, nichil infirmum amicta sit, nichil debitum pene.

25. Ibi laudabit Dominum, ubi deposito infirmitatis corpore, conformis esse ceperit glorie corporis Christi Nam dum in peccato sumus, plene laudare qui possumus? Peccatori enim dixit Deus: Quare tu enarras iustitias meas ? In umbra sumus hic positi: in umbra uiuimus: in umbra  laudamus: perfecte in umbra laudare non possumus. In terra aliena sumus: denique audisti in posterioribus dicentes: Quomodo cantabimus canticum Domini in terra aliena .

26. Adiuuant autem iudicia Dei sanctos, cum bonis operibus renumeratio uite confertur eterne. Beatus qui dicit: Et iudicia tua adiuuabunt me. Ego infirmus, ego peccator timeo iudicia Dei propter conscientiam delictorum: mihi terrorem adferunt, me exagitant: sanctos adiuuant. Sed 1254 tamen iuuabunt etiam peccatorem, licet diuerso modo. Sanctus adiuuabitur, dum probatur: peccator adiuuabitur, dum humiliatur, dum castigatur; ut peccata soluat duplicia: dum opus eius exuritur, ut ipse saluus fiat, sic tamen quasi per ignem. Fortassis etiam sic conuenit  sensus: Si dignus fuero iudicio, dignus ero ut exuar a consortiis impiorum; quoniam Non resurgunt impii in iudicium . Et iuuabunt me iudicia; quoniam qui credit in Domino, non iudicatur. Proderit illi fides, et suffragabitur ad ueniam, etiam si qua in operibus offensa sit.

27.  Sequitur uersus ultimus: Erraui sicut ouis que perierat: uiuifica seruum tuum; quoniam mandata tua non sum oblitus. Grecus habet: Quere seruum tuum, hoc est, : et potuit falli scriptor, ut scriberet , quod est uiuifica. Sensus quidem uterque constat, sed opportunior est huic loco: Quere seruum tuum; quoniam ouis que errauit querenda est a pastore, ne pereat. Ideo dicit, Erraui. Dic et tu iniquitates tuas, ut iustificeris  . Quod lapsum fateris, in eo tibi cum omnibus commune consortium est; quia nemo sine peccato: negare hoc, sacrilegium est; solus enim Deus sine peccato est. Confiteri hoc Deo, impunitatis remedium est. Erraui, inquit: sed qui errauit, in uiam potest redire, in uiam reuocari potest. Et pulchre addidit: Sicut ouis que perierat; non enim perit qui agnoscit errorem.

28. Quere, inquit, seruum tuum; quoniam mandata tua non sum oblitus. ueni ergo, Domine Iesu: quere seruum tuum, quere lassam ouem tuam: ueni, pastor, quere sicut oues Ioseph. Errauit ouis tua, dum tu moraris, dum tu uersaris in montibus. Dimitte nonaginta nouem oues tuas, et ueni unam querere que errauit. ueni sine canibus, ueni sine  malis operariis, ueni sine mercenario, qui per ianuam introire non nouerit. ueni sine adiutore, sine nuntio: iamdudum te exspecto uenturum. Scio enim uenturum: Quoniam mandata tua non sum oblitus. ueni non cum uirga, sed cum caritate, [b 1Kb] spiritusque mansuetudine.

29. Noli dubitare relinquere in montibus nonaginta nouem oues tuas; quia in montibus constitutas lupi rapaces incursare non possunt. In paradiso semel nocuit serpens: amisit ibi escam, postquam  Adam inde depulsus est: illic iam nocere non poterit. Ad me ueni, quem luporum grauium uexat incursus. Ad me ueni, quem eiectum de paradiso [a 1Kb] serpentis diri ulceris uenena pertentant; quia erraui a gregibus tuis illis superioribus: nam et me ibidem collocaueras, sed ab ouilibus tuis lupus nocturnus auertit. Quere me; quia ego te requiro. Quere me, inueni me, suscipe me, porta me. Potes inuenire quem tu requiris: [b 1Kb] dignaris suscipere, quem inueneris; imponere humeris, quem susceperis. Non est tibi pium onus fastidio: non tibi oneri est uectura iustitie. ueni ergo, Domine; quia etsi erraui, tamen mandata tua non sum oblitus: spem medicine reseruo. ueni, Domine; quia et ouem erraticam solus es reuocare qui possis: et quos reliqueris, 1255 non  mestificabis; et ipsi enim peccatoris reditu gratulabuntur. ueni, ut facias salutem in terris, in celo gaudium.

30. ueni ergo, et quere ouem tuam iam non per seruulos, non per mercenarios, sed per temetipsum. Suscipe me [c 1Kb] in carne, que in Adam lapsa est. Suscipe me non ex Sarra, sed ex Maria; ut incorrupta sit uirgo, sed uirgo per gratiam ab omni integra labe peccati. Porta me in cruce, que salutaris errantibus est, in qua sola est requies fatigatis, in qua sola uiuent quicumque moriuntur.

31. Pulchre autem etiam uiuifica, potest dici; eo quod mori non possit, quem humeris suis uirtus portauerit.

32. Dicit ergo et anima, dicit et Ecclesia: Erraui sicut ouis que perierat. Sed dicit: Quesiui quem dilexit anima mea ; hoc est enim dicere:  uiuifica seruum tuum; quoniam mandata tua non sum oblitus. Ego te quesiui; sed inuenire non possum, nisi tu uolueris inueniri. Et tu quidem uis inueniri; sed uis diu queri, uis diligentius indagari. Nouit hoc Ecclesia tua; quia non uis ut te dormiens querat; non uis ut te iacens inuestiget. Denique pulsas ad ianuam, ut excites dormientem: exploras si cor uigilat, et caro dormit. uis iacentem leuare, dicens: Surge qui dormis, et exsurge a mortuis . Mittis manum per cauernam, ut surgat: et si tardius surrexerit, derelinquis. uis ut querat iterum, et querat a multis, et non obliuiscatur querere, non obliuiscatur sermones tuos: et si tenet eos, offeras te uidendum, non refugias et teneri.

33. Que cum te meruerit amplecti, ostendet fructus  suos, docebit non oblitam se mandatorum tuorum, dicetque tibi: ueni, frater meus: exeamus in agrum . . . . . et in foribus nostris omnis fetus arborum: noua et uetera; frater meus, seruaui tibi . Hoc est dicere: Teneo mandata tua omnia noui et ueteris Testamenti. Sola hoc dicere Ecclesia potest. Non dicit alia congregatio: non dicit Synagoga, nec secundum litteram noua tenens, nec secundum spiritum uetera. Non dicit heresis manichea: uetera seruaui tibi, que [d 1Kb] Prophetas non suscipit. Merito dealbata cernitur, que utriusque fulget gratia Testamenti.

34. Respondit ei Sponsus: Pone me ut signaculum in cor tuum, ut sigillum in brachium tuum , que noua et uetera seruasti mihi. Signaculum meum es, ad imaginem meam es et similitudinem. Fulget in te imago iustitie, imago sapientie, imago uirtutis. Et quia imago Dei in corde tuo est, sit et in operibus tuis: sit effigies Euangelii in tuis factis,  ut in tuis moribus mea precepta custodias. Effigies Euangelii erit in te, si percutienti maxillam, alteram prebeas; si diligas inimicum tuum; si crucem tuam tollas, et me sequaris. Ideo crucem [e 1Kb] ego pro uobis portaui; ne tu pro te portare dubitares.

35. Audierunt hoc filie Hierusalem, quod iam Dominus iehsu sibi Ecclesiam copulabat: et quia considerantes magnitudinem uerbi, [f 1Kb] imparem tantis nuptiis estimabant; ne forte tante copule 1256 pondus sustinere non posset, excusant dicentes: Soror nostra parua, et ubera non habet . Sic enim qui uolunt differre nuptias, excusare consuerunt, ut pretendant immature etatis infirmitatem, et astruant quod ubera non habeat, que nubilis significant tempus etatis. Hoc solet symbolum commune  omnibus uirginibus esse nupturis; ut cum ubera ceperint eminere, tunc coniunctioni habiles iudicentur.

36. Turbate igitur quod studio dilectionis urgeat nuptias Sponsus, dicunt: Quid faciemus sorori nostre in die qua loquetur in ea ? uel, ut Symmachus, qua loquetur ei; hoc est, sponsalium celebritate solet fieri collocutio, et confirmatio nuptiarum. Quid ergo faciemus, dicunt turbate, quia urgetur coniunctio spiritalis? A tantis nuptiis excusare non possunt; nemo enim est qui copulam uel anime et Spiritus, uel Christi et Ecclesie non beatam putet. Sed quia plenitudo uerbi uel Spiritus sancti uibrat et fulget, et nichil est quod illis possit equari, ideo differre desiderant; ut illa dilatione uel anima, uel Ecclesia possit esse perfectior.

 37. Dicunt ergo; Si murus est, edificemus super eum receptacula: et si ianua est, sculpamus super eam tabulas cedrinas . Murus est anima sancti. Habet et Ecclesia muros suos, que iam perfectior  dicit: Ego ciuitas munita . Hic est murus, qui habet duodecim portas apostolicas, per quas populo nationum patet ingressus in Ecclesiam. Sed murus quamuis ambitum totius urbis includat, tunc tamen est munitior, cum receptacula habuerit preparata, in quibus propugnatores urbis tutum speculandi ac tuendi possint habere subsidium. Sed quia rationabilis hec ciuitas est, et omnis spes eius in Dei uerbo est: non ferrea, sed argentea ei propugnacula requiruntur, eloquiis celestibus magis quam corporis uoluptatibus hostiles impetus repulsare consueta. Eo fulta presidio, eo splendore refulgens habilior Christi copule iudicatur.

38. Et quia ianua Christus est, qui ait: Per me si quis introierit, saluabitur ; et Ecclesia  ianua nuncupatur; quia per ipsam patet populis aditus ad salutem. Ne hereticorum corrumpatur tineis aut uermibus, dicunt filie Hierusalem, uel Angeli, uel anime iustorum: Aedificemus super eam tabulas cedrinas, hoc est, fidei sublimis bonum odorem; est enim suauis huius materie odor, quam non uermis, non tinea corrumpat. Ideo huius materie usus eligitur tectorum fastigiis eleuandis, formandisque litterarum elementis, quibus etas puerilis ad studium liberalis eruditionis imbuitur. Est ergo materia ista sublimis ad gratiam, leuis ad onus, suauis ad odorem, utilis ad instrumentum scientie, habilis ad ministerium cognitionis eterne.

39. Sed quemadmodum Sponsam suam diligens Christus urgebat ad copule spiritalis solemnitatem:  ita et Ecclesia uerbi decore iam capta festinabat ad nuptias. Ideoque morarum et dilationis impatiens, quas filie Hierusalem innectere 1257 gestiebant, dicit: Ego murus, et ubera mea turres , hoc est: Nolite dubitare utrum murus sim ; ego, inquit, murus sum, et non parua ubera habeo, sed ut turres ubera mea sunt. Quomodo dicitis, quia non habeo ubera? Sensus, ut turres, habeo sapientie, in quibus est abundantia, sicut scriptum est: Et abundantia in turribus tuis . His uberibus, id est, sensibus habilem se tantis nuptiis estimabat: sed filie Hierusalem adhuc non poterant estimare; quia sensuum eius abundantiam non uidebant.

40. Et addidit: Ego eram in oculis eius tamquam  inueniens pacem , hoc est: Deliberatis de meis sensibus, cum pacem Dei inuenerim, que exsuperat omnem mentem, [a 1Kb] et custodit corda et sensus in Christo Iesu. Talis, inquit, eram in oculis Sponsi, qualis que habet pacem. Scriptum est enim: Qui recte [b 1Kb] querunt pacem, habebunt eam testimonium . Festinantibus igitur dilecto atque dilecta, celebrata coniunctio spiritalis est, mutuo expetita consensu.

41. Ideoque tamquam nuptiale canens carmen,  exsultauit Spiritus in Propheta, dicens: uinea facta est Salomoni in Beelamon: dedit uineam suam iis qui seruant . Clamat ergo Spiritus: Plantata est congregatio populorum, et uitis eterne fundata radice, et spiritalia sub iugum uerbi corde mansueto colla subiecit. Plantata autem est in multitudine nationum; hoc enim esse intelligendum Beelamon Symmachus, Aquila, [c 1Kb] alieque translationes Greco sermone docuerunt. Repudiata est uetus copula, que fructum afferre non poterat: data est uinea nouis fidelibusque cultoribus, qui non solum facere fructum possent, sed etiam custodire. Una igitur ouis errauit: sed reuocata, totius spatia orbis impleuit. Unam ouem error abduxerat: sed multitudinem populorum Domini gratia congregauit. Errauit  homo: sed Ecclesia iam murus est, et murus ualidus. Errauit Adam: murus est Dauid, qui mandata Dei oblitus non est.

42. Custodita igitur et uallata hec uinea munimine spiritali, mille fructus dat Christo, ducentos autem fructus custodibus. Ideoque ait Ecclesia: uitis mea in conspectu meo, mille Salomoni, et ducenti seruantibus fructum . Perfectio et plenitudo Christi est portio seruulorum. Habes hoc mysterium in Genesi, ubi quinque partes Beniamin fratri iuniori tribuit Ioseph, singulas reliquis fratribus . Domino igitur quinque sensuum portio 1258 et prerogatiua defertur, quam illi utique tribuit ipse quem diligit: sicut dilexit et Paulum, cui dedit ad euocandas gentes sapientie principatum .

 43. His igitur fructibus delectata Ecclesia dicit ad Christum: Qui sedes in hortis, amici intendentes sunt uoci tue: uocem tuam insinua mihi . Delectabatur enim quod in hortis Christus sedebat: et in hortis positi amici intendebant uoci eius. Sed quia amici illi de celestibus erant Archangeli, uel Dominationes, et Throni , ideo ait: uocem tuam insinua mihi. Unde et nos si uolumus eum in nobis sedere, simus horti clausi atque muniti, feramus uirtutum flores, gratie suauitatem; ut disputantem cum Angelis Dominum Iesum audire possimus.

44. Sed quia futurum erat, ut cum ad plenitudinem  Ecclesia peruenisset, persecutionibus uariis tentaretur; ideo cum uerbi gratia delectaretur, subito cernit insidias persecutorum: et que plus Sponso quam sibi timeret, aut quia a persecutoribus Christus magis appetitur in nobis, ideo ait: Fuge, frater meus, et similis esto tu capreole, aut hinnulo ceruorum super montes aromatum . Propter infirmos fugit, qui tentamenta grauiora ferre non possent. Ideo scriptum est ut de ciuitatibus ad ciuitates fugiamus : et si nos in hac ciuitate fuerint persecuti,  fugiamus in aliam. Propter infirmos igitur, ut diximus, fugiat persequentes: [a 1Kb] aut fugiat ab infirmis, et transeat ad montes aromatum, qui pro martyrio odorem possint beate resurrectionis adferre. Montes aromatum sancti sunt. Ad eos confugit Christus, quia Fundamenta eius in montibus sanctis . Ad eos igitur confugit, qui sunt eius stabilia fundamenta. In nobis fugit, in illis fida statione consistit. Mons igitur aromatum Paulus est, qui potest dicere: Bonus enim odor Christi sumus Deo . Mons aromatum Dauid, cuius orationis odor ascendebat ad Dominum; et ideo dicebat: Dirigatur oratio mea, sicut incensum in conspectu tuo .

45. Symmachus tamen et Aquila interpretati sunt, quod Christus dicat ad Ecclesiam: Que sedes in hortis, hoc est, iam in hortis sedes, superno digna paradiso; et ideo uocem tuam insinua mihi, cui amici intendunt. Ego quoque eam audire desidero. Cepit in hortis esse Ecclesia, postquam [b 1Kb] in hortis passus est Christus.



[EXPOSITIO EuANGELII SECUNDUM LUCAM.]





IN EXPOSITIONEM EuANGELII SECUNDUM LUCAM ADMONITIO.


Hoc opus sermonibus quibus Euangelium Luce Ambrosius populo enodauit, constare extra controuersiam est. Illud enim non modo ex orationis forma, citatisque  Scripture in Ecclesia priusquam uir sanctus aggrederetur ad dicendum, recitate locis intelligitur: sed multo magis ex eo declaratur, quod illum diebus dominicis  aliisque celebrioribus , uerba fecisse deprehendimus. Immo uero non difficulter animaduertimus Euangelicum textum quem exponere ille cogitabat, publice recitatum fuisse: quandoquidem complures eiusdem Euangelii locos, textu non citato , ita explicat; ut que tractabantur , nisi materia orationis prelecta fuisset, ab auditoribus capi minime potuissent. Quod incommodum ne lector quoque pateretur, curarunt editores Romani, ut Euangelicus omnis contextus, et is etiam in quem Ambrosius nichil dixerat, exhiberetur. uerum cum id prestare illi nequiuerint, quin non solum sepe Ambrosianam orationem interscinderent, sed et illic haud pauca partim inuerterent, partim adiicerent; satius uisum est ubi uersus qui exponitur, desideratur in manuscriptis, illum in margine editionis indicare.

Quamuis solum Euangelium Luce enarrandum sibi proposuisset Ambrosius, subinde tamen aliorum etiam locos exponit : quoties uidelicet ii uel aliquid habere uidentur peculiaris difficultatis , uel a beato Luca fuere pretermissi; cum alioquin eorum cognitionem populo utilitati futuram censet. Desudat potissimum in conciliandis que apud euangelistas apparent contraria , et sicubi durior littere nodus inciderit, ad spiritualem confugit interpretationem , in qua mirifice illos conuenire demonstrat. Multus est in enarrando sensu naturali atque historico; frequenter tamen orationem conuertit ad mysticum: sed inde sepe sepius preclara, quibus passim commentationem suam illustrat, morum precepta ducit. Precipuas quoque temporis sui hereses, quibus Christi diuinitas impetebatur, oppugnat, hoc est, Manicheos, Photinianos, Arrianos, et hos pre ceteris, ut pote Catholicorum ea tempestate hostes infensissimos; unde haud iniuria liceat affirmare, hanc ei potissimam fuisse causam, cur Euangelium Luce interpretari apud se statueret.

Hos omnes sermones redegit in unum opus, illudque inscriptum uoluit titulo expositionis Euangelii secundum Lucam: quomodo ipsum semel atque iterum ab Augustino  citatum reperias, cui non pauci quoque mss. hac in re fauent. At uero falsus est Sixtus Sen. cum eamdem hanc commentationem ab auctore suo in libros non fuisse distinctam asserit hoc argumento, quod Augustinus nusquam libri alicuius numerum citat . Non legerat profecto primum eiusdem Patris librum de Gratia Christi; in eius enim cap. 44 et 45 plerique operis, de quo agimus, libri numero indicato ad decimum usque memorantur. Grauius adhuc peccat Posseuinus , qui Sixti iudicium contra Augustini auctoritatem secutus, memoratam partitionem negat. Quippe dubium non est, quin exemplaribus, que idem Augustinus lectitauit, multum fidei sit habendum, non solum propter temporum uicinitatem, sed multo magis propter illius Doctoris arctissimam cum Ambrosio coniunctionem. Fatemur quidem ab illo librum sextum loco septimi semel nominari: sed nisi postremis operum Augustini scriptoribus hunc lapsum tribuendum putes, forte dicendum fuerit in hoc erratum esse ab iis qui Ambrosii expositionem descripsere, ut ibi septimi libri initium ponerent, quo sexti limites extendi oportebat.

Scriptos anno 376 hos libros auctor est Baronius , unico nimirum persuasus loco, ubi uir sanctus Alanorum , aliorumque barbarorum bella, neque non famem quamdam ac pestem in animalia omnia seuientem memorat. Sed magnus Cardinalis secum ipse non satis consentit, cum tradit Apologiam Dauid  non nisi post annum 383 lucubratam esse; constat siquidem eam citari in hac ipsa expositione , ac proinde hanc dici debere illa posteriorem. Quapropter ut aliquid firmius statuatur, obseruandum est sanctum Ambrosium antequam in Euangelium Luce scriberet, multos libros quorum ibidem mentionem facit, in lucem emisisse, u. g. de uiduis  post an. 377, de Fide  post 379, de Spiritu sancto  an. 381, denique Apologiam Dauid  post 383 compositam. Quin etiam nec suum in Isaie prophetiam  commentarium silet. Que cum ita sint, si Baronius tot libros huic expositioni premissos expendisset, haud egre animaduertisset, tot opera ab eo, qui ad episcopatum a prefectura anno tantum 374 traductus fuerat, intra duos annos elucubrari non potuisse. Sed que Sanctus noster de Iustine in se persecutione scribit , ea tantam cum illis que in scriptione de Basil. non trad. leguntur, preferunt affinitatem; ut inde constet commentationem de qua loquimur, non nisi elapsis difficillimis illis temporibus, id est, non ante annum 386 absolutam esse; quandoquidem alibi  pacem, quam deinceps consecuta est Ecclesia, memorari obscurum non est. Porro quod ad Baronii argumentum, ei non absurde quiuis respondeat, de incursionibus barbarorum istorum, aliisque calamitatibus tamquam de rebus preteritis locutum Ambrosium.

Multum temporis dum is expositioni huic operam daret, exactum est. Enim uero cum sub finem libri quarti significet Epiphania festa paucis ante diebus celebrata esse , superiores libros per aliquot anni proxime elapsi menses ad populum pronuntiatos fuisse oportebat: cum autem ex libro octauo  sermonem habuerit anniuersariis consecrationis sue enceniis, que in Ecclesia tum Greca tum Latina numquam nisi uII idus Dec. renuntiantur ; hanc materiam ferme per biennium tractatam esse manifestum est. Nihil tamen hic admiramur, cum ex Augustino  cognouerimus, Ambrosium Dominicis tantum diebus uerba facere consueuisse: nec illud etiam ignoremus ipsum ab argumento suo quandoque auocatum esse propter maiores solemnitates, quemadmodum usu ueniebat in sacro Pascha, quo tempore ipse per se catechumenos instituebat. Sed fortassis etiam contigerit, ut intermissum opus propter Iustine persecutionem, reddita demum tranquillitate perfecerit.

In prioribus libris nonnulla mutuatus est ab Origene  Utrum autem illum quoque in sequentibus subinde imitari perrexerit, cum non omnia doctissimi illius Patris opera ad nos peruenerint, definiri certo non potest. uerum ex Ambrosii oratione satis intelligas ipsum nemini homini priuatim adherentem uariorum auctorum opiniones , prout in rem suam esse uidebantur, proponere, nec non multa Ecclesie sue, illisque temporibus congruentia dicere, que cum Origenis doctrina minime coherebant. Ceterum si quid ex illius scriptis aliorum Patrum ad instar hausit, non dubitarunt etiam posteriores ex hac pulcherrima commentatione plurima decerpere. In primis falcem immisit in hanc segetem S. Maximus; adeo ut eius nomine quedam ex hoc Ambrosiano tractatu sumpta Lanfrancus XI seculo citauerit .

Porro, si Rufino credimus , erat hoc ipsum opus unum e duobus illis commentariis, e quibus alter, ut ex Paule atque Eustochii iudicio refert Hieronymus, et sensibus hebes esset, et uerbis: alter in uerbis luderet, in sententiis dormitaret . Sed etsi constaret ea de re, uarie admodum de lucubrationibus sancti Ambrosii locutum Hieronymum, et a summis interdum laudibus ad contemptum haud satis equum descendisse, in confesso est. Huius uarietatis alibi rationem aperuimus . Interim expositionis Ambrosiane utilitas et excellentia abunde uindicatur, tum quod toties ab Augustino , Cassiodoro , atque aliis non sine laude memorata est, tum quod eiusdem auctoritate synodum Hispal. secundam anno 619 et Sextam generalem  680 habitam, usas comperimus. Sed nec Hieronymus ipse usque adeo pro contemnendis nugis habuit hanc expositionem, ut non ad illam lectores suos aliquando remiserit .





SANCTI AMBROSII MEDIOLANENSIS EPISCOPI EXPOSITIO EuANGELII SECUNDUM LUCAM LIBRIS X COMPREHENSA. 



PROLOGUS.

 1261 1. Scripturi in Euangelii Librum, quem Lucas sanctus pleniore quodam modo rerum Dominicarum  distinctione digessit, stylum ipsum prius exponendum putamus; est enim historicus. Nam  licet Scriptura diuina mundane euacuet sapientie disciplinam, quod maiore fucata uerborum ambitu quam rerum ratione subnixa sit: tamen si quis in Scripturis diuinis etiam illa que miranda illi putant, querit, inueniet.

2. Tria sunt enim que philosophi mundi istius precellentissima putauerunt, [a 1Kb] triplicem scilicet esse sapientiam, quod aut naturalis sit, aut moralis, aut rationabilis. Hec tria iam et in ueteri Testamento potuimus aduertere. Quid enim aliud significant tres illi putei, quorum unus est uisionis, [b 1Kb] alius Abundantie, tertius Iuramenti: nisi triplicem istam in Patriarchis fuisse uirtutem? Rationabilis puteus uisionis; eo quod ratio uisum mentis acuat, et animi purget obtutum. Ethicus puteus Abundantie; eo  quod cedentibus allophylis, quorum specie uitia corporis figurantur, uiue Isaac liquorem mentis inuenit. Purum enim profluunt boni mores, et bonitas ipsa popularis abundat aliis, sibi restrictior. Tertius puteus Iuramenti, hoc est, sapientie naturalis, que ea que supra naturam, uel nature 1262 sunt, comprehendat. Quod enim affirmatur, et quasi Deo teste iuratur, etiam diuina complectitur, cum Dominus nature, fidei testis adhibetur. Quid etiam tres libri Salomonis, unus de Prouerbiis, alius Ecclesiastes, tertius de Canticis Canticorum; nisi trine huius ostendunt nobis sapientie sanctum Salomonem fuisse solertem? Qui [c 1Kb] de rationabilibus, et ethicis in Prouerbiis scripsit, de naturalibus in Ecclesiaste; quia uanitas uanitatum, et omnia uanitas  , que in hoc mundo sunt constituta, uanitati enim creatura subiecta est : de moralibus autem, et rationabilibus in Canticis Canticorum; eo quod cum anime nostre amor uerbi celestis infunditur, et rationabili mens sancta quadam societate connectitur; admiranda mysteria reuelantur.

3. Euangelistis quoque quam putas defuisse sapientiam;  quorum alii cum uariis generibus sint referti, singuli tamen diuerso genere prestant? Est enim uere sapientia naturalis [d 1Kb] in libro euangeliste Ioannis. Nemo enim, audeo dicere, tanta sublimitate sapientie maiestatem Dei uidit, et nobis proprio sermone reserauit. Transcendit nubes, transcendit uirtutes celorum, transendit Angelos, et uerbum in principio reperit et uerbum apud Deum uidit. Quis autem moralius secundum hominem singula persecutus, quam sanctus Mattheus, qui edidit nobis 1263 precepta uiuendi? Quid rationabilius illo [e 1Kb] admirabili copulato, quam quod sanctus Marcus in principio statim locandum putauit? Ecce, inquit, mitto angelum meum : et, uox clamantis in deserto; ut et admirationem moueret,  et doceret hominem humilitate atque abstinentia et fide placere debere, sicut ille sanctus Ioannes Baptista his ad immortalitatem gradibus ascendit, uestimento, cibo, nuntio?

4. At uero sanctus Lucas uelut quemdam historicum ordinem tenuit, et plura nobis gestorum Domini miracula reuelauit: ita tamen ut omnis sapientie uirtutes Euangelii istius complecteretur historia. Quid enim precellentius ad sapientiam naturalem, quam quod Spiritum sanctum creatorem etiam Dominice incarnationis exstitisse reserauit ? [f 1Kb] Docet ergo naturalia, si creat spiritus. Unde et Dauid docens sapientiam naturalem: Emitte, inquit, Spiritum tuum et creabuntur . Docet moralia in eodem libro, cum me in illis beatitudinibus  docet mores: quemadmodum amare inimicum debeam : quemadmodum non referire, et non repercutere uerberantem: quemadmodum benefacere, mutuum dare cum desperatione recuperationis, aut remunerationis et mercedis. Merces enim facilius sequitur non exspectantem. Docuit etiam rationabilia, cum lego, quoniam Qui fidelis est in minimo, etiam in maiore fidelis est . Quid adhuc de naturalibus dicam, quod docuit uirtutes celorum moueri , Dominum solum esse unigenitum Dei Filium, in cuius passione tenebre per diem facte sunt, terra obscurata est, sol refugit ?

5. Ergo omnem quem mundana sibi prudentia falso uindicat principatum, sapientia uere possidet spiritalis: presertim cum, audacius ut aliquid usurpemus, ipsa fides nostra, ipsum mysterium Trinitatis sine hac triplici sapientia esse non possit; nisi credamus [a 1Kb] et illum naturaliter Patrem, qui nobis genuit Redemptorem: et illum ethicum Filium, qui Patri usque ad mortem secundum hominem obediens, nos redemit: et illum rationabilem Spiritum, qui rationem colende diuinitatis, et uite regende,  humanis pectoribus infudit. Nec quisquam putet nos potestatis aut uirtutis fecisse distantiam, cum hec calumnia etiam Paulum possit incessere. Neque enim distantiam fecit ille, cum dixit, Diuisiones gratiarum sunt, idem autem Spiritus: et diuisiones ministeriorum sunt, idem autem Dominus: et diuisiones operationum sunt, idem autem Deus, qui operatur omnia in omnibus . Operatur enim omnia, et in omnibus Filius, sicut habes alibi, quia Omnia et in omnibus Christus . Operatur et Spiritus sanctus, quia Omnia operatur unus atque idem Spiritus, diuidens singulis prout uult . Nulla ergo operationum distantia, nulla discretio est, ubi uel in Patre, uel in Filio, uel in Spiritu sancto, nulli secunda plenitudo  uirtutis est.

6. Hec igitur cum legimus, diligenter consideremus, ut in ipsis locis nobis possint melius 1264 elucere. Qui enim querit, inueniet: et qui pulsai aperietur ei . Aperit sibi diligentia ianuam ueritatis, et ideo preceptis celestibus pareamus. Neque enim otiose dictum est homini, quod nulli aliorum animantium: In sudore uultus tui manducabis panem tuum . His enim animalibus que natura irrationabilia sunt, iussu Dei terra pabulum ministrare precepta est: soli autem homini, ut rationabile quod accepit, exerceat, uite cursus in labore prescribitur. Qui enim non est contentus animalium pabulo ceterorum, cui non satis est lignum fructiferum in commune omnibus ad escam  datum: sed delicias sibi uariarum exquirit epularum, delicias sibi transmarinis arcessit e terris, delicias uerrit e fluctibus, recusare non debet, qui labore uictum requirit, breuem si laborem pro uita subeat eterna. Itaque si quis in hec sacratarum disputationum certamina ueniens, exuat se uite huius exposita ad errorem sollicitudine, et nudus malitie, athleta pietatis oleo spiritali uelut quedam anime  membra perfusus, suscipiat certamina ueritatis, haud dubie perpetua promerebitur sacratarum premia coronarum. Bonorum enim laborum nobilis fructus est: et quanto plura certamina, [b 1Kb] tanto precellentior corona uirtutum.

7. Sed ad propositum reuertamur. Historico enim stylo diximus hunc Euangelii librum esse digestum. Denique describendis magis rebus, quam exprimendis preceptis, studium uberius comparatione aliorum uidemus impensum. Et ipse Euangelista historico more a narratione sumpsit exordium: Fuit, inquit, in diebus Herodis regis Iudee sacerdos quidam nomine Zacarias , eamque historiam plena digestione persequitur. Unde etiam ii qui quatuor animalium formas que in Apocalypsi reuelantur , quatuor Euangelii libros intelligendos arbitrati sunt, hunc librum uolunt uituli specie figurari; uitulus enim sacerdotalis est uictima. Et bene congruit uitulo hic Euangelii liber, quia a sacerdotibus inchoauit, et consummauit in uitulo, qui omnium peccata suscipiens, pro totius mundi uita est immolatus; sacerdotalis enim est ille uitulus. Idem quippe et uitulus et sacerdos: sacerdos, quia propitiator est noster; aduocatum enim ipsum habemus apud Patrem: uitulus, quia suo sanguine nos diluit, et redemit. Et bene accidit, ut quoniam Euangelii librum secundum Mattheum diximus esse moralem, opinio huiuscemodi non pretermitteretur; mores enim proprie dicuntur humani.

8. Plerique tamen putant ipsum Dominum nostrum  in quatuor Euangelii libris, quatuor formis animalium figurari, quod idem homo, idem leo, idem uitulus, idem aquila esse comprobatur. Homo quia natus ex Maria est: leo, quia fortis est: uitulus, quia hostia est: aquila, quia resurrectio est. Atque ita in libris singulis forma animalium figuratur, ut uniuscuiusque libri series popositorum uideatur animalium aut nature, aut uirtuti, aut gratie, aut miraculo conuenire. Que 1265 licet omnia in omnibus sint; tamen plenitudo quedam in singulis uirtutum est singularum. Ortum hominis alius  descripsit uberius, mores quoque hominis preceptis uberioribus erudiuit. Alius  a potentie cepit expressione diuine, quod ex Rege Rex, fortis ex forti, uerus ex uero, uiuida mortem uirtute contempserit.  Tertius  sacrificium 1266 sacerdotale premisit et ipsam uituli immolationem stylo quodam pleniore diffudit. Quartus copiosius ceteris diuine miracula resurrectionis expressit. Unus igitur omnia, et unus in omnibus, sicut lectum est : non dissimilis in singulis, sed uerus in cunctis. Sed iam ipsum sermonem adoriamur Euangelii.



LIBER PRIMUS.


 1265 . Quoniam, inquit, multi conati sunt ordinare narrationem rerum.

1. Pleraque nostrorum, quemadmodum ueterum Iudeorum, paribus et generibus formantur et causis [a 1Kb] atque exemplorum similium pari usu, exituque conueniunt, principioque rerum et fine concordant: Nam sicut multi in illo populo diuino infusi Spiritu prophetarunt: alii autem prophetare se pollicebantur, et professionem destituebant mendacio , erant enim pseudoprophete, potius quam prophete, sicut Ananias filius Azor; erat autem [b 1Kb] populi gratia discernere spiritus, ut cognosceret quos referre deberet in numerum prophetarum; quos autem quasi bonus nummularius improbaret, in quibus materia magis corrupta sorderet,  quam ueri splendor luminis resultaret: sic et nunc in nouo Testamento multi Euangelia scribere conati sunt, que boni nummularii non probarunt. Unum autem tantummodo in quatuor libros digestum ex omnibus arbitrati sunt intelligendum.

2. Et aliud quidem fertur Euangelium, [c 2Kb] quod duodecim scripsisse dicuntur. Ausus est etiam Basilides Euangelium scribere, quod dicitur secundum Basilidem. Fertur etiam aliud Euangelium, quod scribitur secundum Thomam. Noui aliud scriptum secundum Matthiam. Legimus aliqua , ne legantur: legimus, ne ignoremus: legimus non ut teneamus, sed ut repudiemus, et ut sciamus qualia sint in quibus magnifici isti cor exaltant suum. Sed Ecclesia, cum quatuor Euangelii  libros habeat, per uniuersum mundum [d 1Kb] Euangelistis  redundat: hereses, cum multa habeant, unum non habent. Multi enim conati, sed Dei gratia destituti sunt. Plerique etiam ex quatuor Euangelii libris in unum [e 1Kb] ea que uenenatis putauerunt assertionibus conuenientia, referserunt. 1266 Ita Ecclesia que unum Euangelium habet, unum Deum docet: illi autem qui alium Deum ueteris Testamenti, alium noui asserunt, ex multis Euangeliis non unum Deum, sed plures fecerunt.

3. Quoniam multi, inquit, conati sunt. Conati utique illi sunt, qui implere nequiuerunt. Ergo multos cepisse, nec impleuisse, etiam sanctus Lucas testimonio locupletiore testatur, dicens plurimos esse conatos. Qui enim conatus est ordinare, suo labore conatus est, nec impleuit. Sine conatu sunt enim donationes  et gratia Dei, que ubi se infuderit, rigare consueuit; ut non egeat, sed redundet scriptoris ingenium. Non conatus est Mattheus, non conatus est Marcus, non conatus est Ioannes, non conatus est Lucas: sed diuino Spiritu ubertatem dictorum rerumque omnium ministrante, sine ullo molimine cepta complerunt. Et ideo dicit:

Quoniam multi conati sunt ordinare narrationem rerum, que in nobis, complete sunt, uel [f 21Kb] que in nobis redundant.

4. Quod enim redundat, nulli deficit: et de completo nemo dubitat, cum fidem effectus adstruat, exitus prodat. Itaque Euangelium completum est, et redundat omnibus per uniuersum orbem fidelibus, et [g 1Kb] mentes omnium rigat, animumque  confirmat. Ergo fundatus in petra, et qui omnem  fidei sumpserit plenitudinem, firmamentumque constantie, recte dicit: Que in nobis complete sunt; quoniam non signis et prodigiis, [a 1Kb] sed uerbo uera et falsa discriminant, qui salutaria Domini gesta describunt, uel qui animum mirabilibus eius intendunt. Quid enim tam rationabile, quam ut credas, quod legis ea gesta que supra hominem sunt, potioris esse nature; at uero cum legis ea que sunt moralia, suscepti credas 1267 esse corporis passiones? Ita uerbo atque ratione, non signis fides nostra fundatur.

 Sicut tradiderunt, inquit, nobis qui ab initio ipsi uiderunt, et ministri fuerunt uerbi.

5. Non congruit ista locutio, ut [b 1Kb] magis ministerium uerbi uisum quam auditum esse credamus. Sed  quia non prolatiuum uerbum, sed substantiale signatur uerbum illud quod caro factum est, et habitauit in nobis: non uulgare uerbum, sed illud celeste intelligamus, cui Apostoli ministrarunt. Et tamen in Exodo lectum est, quia populus uidebat uocem Domini : et utique uox non uidetur, sed auditur. uox enim quid est, nisi sonus qui non oculis cernitur, sed aure percipitur? uerum altissimo ingenio uoluit declarare Moyses, quia uox uidetur Dei; interioris enim mentis uidetur obtutu; in Euangelio autem non uox, sed illud quod uoce prestantius est, uerbum uidetur. Unde et Ioannes sanctus Euangelista: Quod erat, inquit, ab initio, quod audiuimus, et quod uidimus, et oculis nostris perspeximus, et manus nostre scrutate sunt de uerbo uite: et uita  apparuit, et uidimus, et testamur, et annuntiamus uobis de uita, que erat apud Patrem, et apparuit nobis . uides ergo quod uerbum Dei et uisum est apostolis, et auditum. Non solum enim secundum corpus uiderunt Dominum, sed etiam secundum uerbum; uiderunt enim uerbum, qui cum Moyse et Elia uiderunt gloriam uerbi . Isti enim uiderunt Iesum, qui in sua uiderunt gloria; alii non uiderunt, qui corpus tantummodo uidere potuerunt; non enim corporalibus, sed spiritalibus oculis iehsu uidetur.

6. Denique Iudei [c 1Kb] non uiderunt eum; quia non uidebant in spiritu. uidit enim Abraham; quia scriptum est: Abraham diem meum uidit, et gauisus est . uidit ergo eum Abraham, qui Dominum  utique in corpore non uidebat: sed qui uidit in spiritu, uidit in corpore: qui autem uidit in corpore, et non uidit in spiritu; nec in ipso uidit corpore, quod uidebat. uidit eum Esaias; et quia uidit in spiritu, uidit et in corpore. Denique Non habebat, inquit, speciem suam neque decorem . Non uiderunt eum Iudei; obcecatum enim erat insipiens  cor eorum. Ipse quoque non se posse a Iudeis uideri testificatur dicens: Duces ceci, liquantes culicem, camelum autem glutientes . Non uidit eum Pilatus: non uiderunt illi, qui clamabant: Crucifige, crucifige eum ; si enim uidissent, numquam Dominum maiestatis crucifixissent. Qui ergo Deum uidit, uidit Emmanuel, hoc est, uidit nobiscum Deum: qui autem nobiscum Deum non uidit, non potuit uidere quem uirgo peperit. Denique, qui non crediderunt Dei Filium, nec Filium uirginis crediderunt.

7. Quid est ergo Deum uidere? Nolo me interroges, Euangelium interroga, ipsum Dominum interroga, [d 1Kb] immo docentem audi: Philippe, qui uidet me, uidet, et Patrem qui me misit. Quomodo tu dicis:  Ostende nobis Patrem? Non credis quia ego in 1268 Patre, et Pater in me est ? Utique non corpus uidetur in corpore, nec spiritus uidetur in spiritu: sed solus ille Pater uidetur in Filio, aut iste Filius uidetur in Patre. Non enim dissimiles in dissimilibus uidentur: sed ubi unitas operationis est atque uirtutis, et Filius in Patre, et Pater uidetur in Filio. Que ego, inquit, opera facio, et ille facit . In operibus Patris iehsu uidetur, in operibus Filii et Pater cernitur. uidit Iesum qui Galileum illud mysterium , [e 1Kb] id est, ex aqua uinum factum uidit; quod nemo posset, nisi mundi Dominus elementa conuertere. uideo Iesum, quando lego quia ceco liniuit oculos luto, et reddidit uisum. Ipsum enim recognosco qui de luto finxit hominem, et  ei uiuendi spiritum, et uidendi lumen infudit . uideo Iesum, quando peccata condonat; nemo enim potest peccata dimittere, nisi solus Deus . uideo Iesum, quando Lazarum suscitat: et non uiderunt qui uiderunt . uideo Iesum, uideo etiam Patrem, quando oculos ad celum erigo, ad maria conuerto, ad terram retorqueo: Inuisibilia enim eius, per ea que perfecta sunt intellecta, conspiciuntur .

8. Sicut tradiderunt nobis, qui ab initio uiderunt, et ministri fuerunt uerbi. Gemina uirtus est in homine perfecto, ut et intentio sit, et actio. Utramque igitur uirtutem sanctus Euangelista apostolis defert; non solum enim uiderunt, sed etiam ministri, inquit, uerbi fuerunt. Intentio uisionis, actionis est ministerium:  finis autem intentionis est actio: principium actionis intentio. Atque ut proprio apostolorum utamur exemplo, intentio est, quod Petrus et Andreas audita Domini uoce dicentis: [f 1Kb] Faciam uos fieri piscatores hominum , sine ulla comperendinatione reliquerunt scalmum, uerbum secuti sunt. Sed non statim in intentione actio: nec ibi quidem  adhuc actio, sed intentio ubi dicit Petrus: Domine, Quare non possum te sequi modo? Animam meam pro te ponam . Erat enim intentio passionis, sed nondum erat actio; licet in ieiuniis iam esset actio, esset in uigiliis, esset in contemptu corporalium uoluptatum; hec enim est actio Christiani. Neque enim in omnibus rebus simul et intentio, et actio est: sed cum sit rei alterius actio, alterius adhuc intentio est. Nam et ipse Petrus [a 1Kb] cum multa apostolica uirtute perpeti peregisset; postea tamen quando dixit ei Dominus: Tu me sequere , tulit crucem suam et secutus est uerbum, atque actionem subiit passionis. Sed fuerat in Petro, Andrea, Ioanne, et ceteris apostolis et intentionis, et actionis equalitas.

 9. Est autem nonnumquam plus in intentione quam in actione, aut plus in actione, quam in intentione; ut in Euangelio cernimus inter sanctam Mariam, et Martham fuisse distantiam. Alia enim uerbum audiebat: alia festinabat circa ministerium, que stetit, et ait: Domine, non est tibi cure, quod dereliquit me soror mea solam ministrare. Dic ergo illi, ut me adiuuet. Et dixit illi Dominus: Martha, Martha . . . Maria optimam partem elegit, que 1269 non auferetur ab ea . Ergo in altera intentionis studium, in altera actionis ministerium redundabat: utrique tamen utriusque uirtutis studium suppetebat. Siquidem et Martha, nisi audisset uerbum, ministerium non subiisset, cuius actio intentionis indicium est: et Maria tantum gratie de utriusque retulit  perfectione uirtutis; ut ungeret pedes Iesu, et tergeret capillis, et totam domum sue fidei odore compleret . Est etiam nonnumquam maxima intentio, cassa actio; ut si medicine animum aliquis intendat, et cum omnia medendi precepta cognouerit, non exsequatur officia: atque ita fit ut quia cassa actio, cassa etiam intentio sit. Est etiam in nonnullis uberior aliquando actio, exilior intentio; ut si quis baptismi salutaris sacramenta percipiat, et cognoscendis uariarum uirtutum preceptis animum nolit intendere, fit plerumque ut per intentionis incuriam fructum actionis amittat. Ideo ergo utriusque uirtutis plenitudo querenda est, quam consequi potuerunt apostoli, de quibus dicit: Qui ab initio uiderunt, et ministri fuerunt uerbi; ut per id quod  uiderunt, diuine cognitionis intelligatur intentio:  per id quod ministri fuerunt, eorum actio declaretur.

. uisum est, inquit, et mihi.

10. Potest etiam non soli uisum esse, quod uisum sibi esse declarat. Non enim uoluntate tantum humana uisum est: sed sicut placuit ei qui in me, inquit, loquitur Christus; qui ut id quod bonum est, nobis quoque bonum uideri possit, operatur; quem enim miseratur, et uocat . Et ideo qui Christum sequitur, potest interrogatus cur esse uoluerit Christianus, respondere: uisum est mihi. Quod cum dicit, non negat Deo uisum; a Deo enim preparatur uoluntas hominum. Ut enim Deus honorificetur a sancto, Dei gratia est. Denique plurimi uoluerunt scribere Euangelium: sed quatuor tantummodo, qui diuinam meruerunt gratiam, sunt recepti.

 uisum est, inquit, et mihi assecuto a principio omnia [b 1Kb] diligenter ex ordine.

11. Prolixiorem hunc Euangelii librum quam ceteros esse nemo dubitauerit. Non ideo non ea que falsa sunt, sed que uera, sibi uindicat. Denique etiam a sancto apostolo Paulo testimonium meruit diligentie. Sic enim laudat Lucam: Cuius laus, inquit, est in Euangelio per omnes Ecclesias . Et uere laudabilis est, qui meruit a tanto gentium doctore laudari. Assecutum itaque se non pauca dicit, sed omnia: et assecuto omnia uisum est scribere non omnia, sed ex omnibus. Non enim scripsit omnia, sed assecutus est omnia; quia que fecit, inquit, iehsu, si scribantur omnia, nec ipsum capere mundum arbitror . Aduertis enim quod  consulto etiam ea que ab aliis sunt scripta preteriit, ut diuersa in Euangelio gratia refulgeret, et propriis quibusdam singuli 1270 libri mysteriorum gestorumque miraculis eminerent. Diuiserunt enim sibi uestimenta Domini milites Christi, quod suo loco plenius explanabitur .

12. Scriptum est autem Euangelium ad Theophilum, hoc est, ad eum, [c 1Kb] quem Deus diligit. Si Deum diligis, ad te scriptum est: si ad te scriptum est, suscipe munus Euangeliste: pignus amici in penetralibus animi diligenter adserua. Bonum depositum custodi per Spiritum sanctum, qui datus est nobis : frequenter inspice, sepius discute. Fides pignori prima debetur: fidem sequitur diligentia; ne commissa tibi pignora aut tinea, aut  erugo consumat. [d 1Kb] Quod enim tibi commissum est,  consumi potest: Euangelium consumi non potest. Euangelium bonum pignus est: sed uide ne uel in animo tuo illud aut tinea aut erugo consumat. Consumit tinea, si quod bene legeris, male credas.

13. Tinea hereticus est, tinea Photinus est, tinea tua Arrius est. Scindit uestimentum, qui separat a Deo uerbum. Scindit uestimentum Photinus, cum legit: In principio erat uerbum, et uerbum erat apud Deum, et Deus erat . Integrum enim uestimentum est, si legas: Et Deus erat uerbum.  Scindit uestimentum qui separat a Deo Christum. Scindit uestimentum qui legit: Hec est autem uita eterna; ut cognoscant te solum uerum Deum ; nisi cognoscat et Christum. Non enim solum Patrem uere Deum cognoscere uita  eterna est: sed etiam [a 1Kb] Christum cognoscere uerum Deum, uerum de uero, Deum de Deo, uita est sempiterna. Tinea est Christum cognoscere sine diuinitatis fide, aut corporis sacramento. Tinea est Arrius, tinea est Sabellius. Patitur has tineas spiritus fluctuantium: patitur has tineas spiritus qui non credit quia Pater et Filius diuinitate unum sunt: Scindit quod scriptum est: Ego et Pater unum sumus , qui unum per discretas substantias diuidit. Patitur hanc tineam spiritus, qui Iesum Christum in carne uenisse non credit: et ipse est tinea; ipse est enim antichristus. Qui autem de Deo sunt, fidem tenent; et ideo tineam pati non queunt, que diuidit uestimentum. Omne enim quod inter se diuiditur, sicut satane regnum, non potest esse perpetuum.

 14. Est etiam erugo animi, cum secularium sordibus cupiditatum religiose acies intentionis obducitur, aut fidei puritas decoloratur nube perfidie. Aerugo mentis est rei cupiditas familiaris: erugo mentis incuria est: erugo mentis est ambitio dignitatum, si in his summa spes uite presentis locetur. Et ideo ad diuina conuersi, acuamus ingenium, exerceamus affectum; ut gladium illum, quem uendita ueste , emi Dominus iubet, paratum semper et lucidum tamquam in uagina mentis reconditum habere possimus. Arma enim spiritalia et fortia Deo ad destruendas munitiones militibus Christi debent semper esse presentia; ne cum uenerit dux celestis militie, 1271 situ nostrorum offensus armorum, a legionum suarum nos societate secernat.

 . Fuit, inquit, in diebus Herodis regis Iudee, sacerdos quidam nomine Zacarias de uice Abia: et uxor eius de filiabus Aaron, et nomen eius Elizabeth. Et erant ambo iusti, incedentes in omnibus  mandatis et iustificationibus Domini sine querela.

15. Docet nos Scriptura diuina non solum mores in iis qui predicabiles sunt, sed etiam parentes oportere laudari; ut ueluti transmissa immaculate puritatis hereditas in iis quos uolumus laudare, precellat. Que enim alia intentio hoc loco sancti Euangeliste, nisi ut sanctus Ioannes Baptista nobilitetur parentibus, miraculis, moribus, munere, passione? Sic etiam sancti Samuel mater Anna laudatur: sic Isaac a parentibus nobilitatem pietatis accepit, quam posteris dereliquit. Sacerdos itaque Zacarias, nec solum sacerdos, sed etiam de uice Abia, id est nobilis inter superiores familias.

16. Et uxor, inquit, eius de filiabus Aaron. Non solum igitur a parentibus, sed etiam a maioribus  sancti Ioannis nobilitas propagatur; non seculari potestate sublimis, sed religionis successione uenerabilis. Tales enim maiores habere debuit prenuntius Christi; ut non repente conceptam, sed a maioribus acceptam, et ipso infusam iure nature predicare fidem Dominici uideretur aduentus.

17. Erant, inquit, ambo iusti incedentes in omnibus mandatis et iustificationibus Domini sine querela. Quid ad hoc referunt qui peccatis suis solatia preferentes, sine peccatis frequentibus hominem putant esse non posse, et utuntur uersiculo; quia scriptum est in Iob: Nemo mundus a sorde, nec si una die uita eius sit in terra, numerosi menses eius ab ipso ? Quibus respondendum est, prius ut quid  sit hominem sine peccato esse definiant: utrum numquam omnino peccasse, an desiisse peccare? Si enim hoc putant sine peccato esse, [b 1Kb] desiisse peccare: et ipse consentio; Omnes enim peccauerunt, et egent gloria Dei . Sin autem, eum qui ueterem errorem correxerit, et in eam se uite transformauerit qualitatem, ut temperet a peccato, negant abstinere a delictis, non possum in eorum conuenire sententiam; cum legamus: Quia sic Dominus dilexit Ecclesiam . . . . ut exhibeat sibi ipse gloriosam, et non habentem maculam, aut rugam, aut aliquid eiusmodi: sed ut sit sancta, et immaculata . Nam cum Ecclesia ex gentibus, hoc est, ex peccatoribus congregata sit, quomodo ex maculatis immaculata potest esse; nisi primo per Dei  gratiam, quod abluta a delicto sit: deinde quod per qualitatem non peccandi abstineat a delictis? Ita nec ab initio immaculata; humane enim hoc impossibile est nature: sed per Dei gratiam et qualitatem  sui, quia iam non peccat, fit ut immaculata uideatur.

18. Nec otiose iustos ante Deum dixit, incedentes in mandatis et iustificationibus Domini: 1272 in quo Patrem omnipotentem, et Filium comprehendit. Filium esse qui legem tulerit, mandata prescripserit, etiam sanctus Lucas euangelista declarat . Et bene iustos ante Deum; non enim omnis qui iustus est ante homines, iustus est ante Deum. Aliter uident homines, aliter uidet Deus: homines in facie, Deus in corde. Et ideo fieri potest ut aliquis, affectata bonitate populari, iustus uideatur mihi: iustus autem ante Deum non sit, si iustitia non ex mentis simplicitate formetur, sed adulatione simuletur; abscondita enim in ea homo non poterit deprehendere. Perfecta igitur laus est, ante Deum  iustum esse. Unde et Apostolus: Cuius laus, inquit, non ex hominibus, sed ex Deo est . Beatus plane ille qui in conspectu Dei iustus est. Beatus ille, de quo Dominus dignatur dicere: Ecce uere Isrelita, in quo dolus non est ; uerus enim Isrelita, qui Deum uidet, et uideri se nouit a Deo, et ipsi exhibet cordis occulta. Solus enim perfectior, qui ab eo probatur, qui non potest falli: Iudicia enim Domini uera : iudicia autem hominum sepe falluntur; ut et iniustis iustitie gratiam frequenter adscribant, et iustum aut odio persequantur, aut mendacio decolorent. Nouit autem Dominus immaculatorum uias ; nec pro peccatore laudabilem, nec pro laudabili peccatorem: sed unumquemque pro competentium  iudicat ratione meritorum; idem est enim arbiter mentis et facti. Diuina namque iudicia meritum iusti ex mentis habitu, non aliquo factorum exitu metiuntur. Plerumque enim aut bona mens facti reprehensibilis exitu deformatur: aut improba cogitatio facti alicuius decore uelatur. Sed etiam quod bene feceris, si male cogitaueris, diuino iudicio non potest comprobari. Scriptum est enim: Iuste quod iustum est persequeris . Nam nisi esset ut iustum iniuste faceres, numquam dictum esset: Iuste quod iustum est persequeris. Et certe posse iustum iniuste fieri docuit nos ipse Saluator dicens: Cum feceris eleemosynam, noli tuba canere ante te. Et, Cum oratis, non eritis sicut hypocrite . Bonum est misericordia, bonum est oratio:  sed potest iniuste fieri, si iactantie causa aliquis pauperi largiatur, ut uideatur ab hominibus.

19. Unde sanctus Euangelista non solum iustos ante Deum, et incedentes in mandatis omnibus  et iustificationibus Domini: sed etiam sine querela incedentes ait. Quod mire cum prophetico congruit dicto, quo sanctus Salomon in Prouerbiis usus est dicens: Prouide bona semper coram Deo, et coram hominibus . Nulla ergo querela est, ubi et mentis bonitas concordat, et facti. Et plerumque iustitia durior hominum querelam excitat.

20. Quam uero congruat uerborum ipsa distinctio, et ordo conueniat, diligenter aduerte. Incedentes, inquit, in omnibus mandatis et iustificationibus Domini. Prius enim mandatum, secunda est iustificatio. itaque cum mandatis celestibus obedimus, in mandatis incedimus Domini; 1273 cum iudicamus, et congrue iudicamus, tenere Domini iustificationes uidemur.

 21. Plena igitur laudatio est que genus, mores, officium, factum, iudicium comprehendit. Genus in maioribus, mores in equitate, officium in sacerdotio, factum in mandato, in iustificatione iudicium.

 Factum est autem, cum sacerdotio fungeretur Zacarias in ordine uicis sue ante Dominum Deum, secundum consuetudinem sacerdotii, sorte exiit ut incensum poneret ingressus in templum Domini: et omnis populus foris orabat hora incensi.

22. uidetur hic sanctus Zacarias summus designari sacerdos; quia, sicut lectum est [a 1Kb] de priore tabernaculo in quod semper intrabant sacerdotes ministeria consummantes, non uno tantum anni tempore intrabant in templum: in secundo autem semel in anno singularis summus sacerdos non sine sanguine,  quem offerret pro se et populi delictis . Hic est ille summus sacerdos, qui adhuc sorte queritur; quia uerus adhuc ignoratur: qui enim sorte legitur, humano iudicio non comprehenditur. Ille igitur querebatur, et alius figurabatur. Ille querebatur uerus in eternum sacerdos, cui dicitur: Tu es sacerdos in eternum : qui non hostiarum cruore, sed proprio sanguine Patrem Deum generi reconciliaret humano. Sed tunc sanguis fundebatur in specie, et in specie sacerdos ordinabatur: nunc quia ueritas uenit, relinquamus speciem, ueritatem sequamur. Et tunc quidem uices erant, nunc autem est perpetuitas. [b 1Kb] Erat ergo, et certe erat cuius uices etiam gerebantur.

23. Sorte ergo legebatur, ut introiret in templum  sacerdos. Si igitur in typo nullus poterat testis adhiberi, quid aliud significabatur, nisi eum sacerdotem esse uenturum, cuius sacrificium non esset commune cum ceteris: qui denique non in manufactis templis  sacrificaret pro nobis, sed in sui corporis templo nostra peccata uacuaret. Sorte ergo querebatur sacerdos. Ideo fortasse et milites uestimenta Domini sortiebantur , ut quoniam in templo suo pro nobis Dominus deferre sacrificium preparabat, [a 1Kb] circa ipsum quoque sortis agitatio preceptum Legis impleret. Propter quod ait: Non ueni Legem soluere, sed adimplere . 1274 Certe ut ipse esset, qui et exspectatus in ueteri Testamento, et mandato Dei uideretur electus. Denique et super apostolum Matthiam [b 2Kb] sors cecidit , [c 1Kb] ne apostoli electio a mandato discrepare legis ueteris uideretur.

 Apparuit autem illi Angelus Domini stans a dextris altaris incensi.

 24. Non immerito angelus uidetur in templo; quia ueri Sacerdotis iam nuntiabatur aduentus, et celeste sacrificium parabatur, in quo angeli ministrarent . Et bene apparuisse dicitur ei, qui eum repente conspexit. Et hoc specialiter aut de angelis, aut de Deo Scriptura diuina tenere consueuit; ut quod non potest preuideri, apparere dicatur; sic enim habes: Apparuit Deus Abrahe ad ilicem Mambre . Nam qui [d 1Kb] ante non presentitur, sed repentino uidetur aspectu, apparere memoratur. Non enim similiter sensibilia uidentur, et is in cuius uoluntate [e 1Kb] situm est uideri, et cuius nature est non uideri, uoluntatis uideri. Nam si non uult, non uidetur: si uult, uidetur. Apparuit enim Deus Abrahe, quia uoluit: alii, quia  noluit, non apparuit. uisum est etiam Stephano, cum lapidaretur a populo, aperiri celum: uisus est etiam iehsu stans ad dexteram Dei; et non est uisus a populo . uidit Esaias Dominum Sabaoth, sed alius uidere non potuit; quia cui placuit, apparuit .

25. Et quid de hominibus loquimur, cum etiam [f 110Kb] de ipsis celestibus uirtutibus et potestatibus legerimus, quia Deum nemo uidit umquam ? Et addidit, quod ultra celestes est potestates: Unigenitus  Filius qui est in sinu Patris, ipse enarrauit . Aut adquiescatur igitur necesse est, si Deum Patrem nemo uidit umquam, Filium uisum esse in ueteri Testamento; et desinant heretici ex uirgine ei principium dare, qui antequam nasceretur ex uirgine, uidebatur: aut certe refelli non potest, uel Patrem, uel Filium, uel certe Spiritum sanctum, [g 1Kb] si tamen est Spiritus sancti uisio , ea specie uideri, quam uoluntas elegerit, non natura formauerit; quoniam Spiritum quoque uisum accepimus in columba. Et ideo Deum nemo uidit umquam; quia eam que in Deo habitat plenitudinem diuinitatis nemo conspexit, nemo mente aut oculis comprehendit. uidit enim ad utrumque 1275 referendum est. Denique cum additur: Unigenitus Filius ipse enarrauit,  mentium magis quam oculorum uisio declaratur; species enim uidetur, uirtus uero narratur: illa oculis, hec mente comprehenditur.

26. Sed quid de Trinitate dicam? Seraphim quando uoluit, apparuit, et uocem eius Esaias solus audiuit . Apparuit angelus, et nunc presto est, sed non uidetur; neque etiam in potestate nostra est uidere, sed in potestate illius apparere. Tamen, etsi potestas non est uidendi, est gratia promerendi ut uidere possimus. Et ideo qui habuit gratiam, meruit copiam: nos copiam non meremur, quia Deum uidendi gratiam non habemus.

27. Et quid mirum si in presenti seculo, nisi quando uult, Dominus non uidetur? In ipsa quoque resurrectione non facile est Deum uidere, nisi iis qui  corde sunt mundo. Et ideo ait: Beati mundo corde; ipsi enim Deum uidebunt . Quantos beatos iam numerauerat, et tamen uidendi his Deum non promiserat facultatem! Si ergo ii qui mundo sunt corde, Deum uidebunt; utique alii non uidebunt. Neque enim indigni Deum uidebunt, neque is qui Deum uidere noluerit, potest Deum uidere. Nec in loco Deus uidetur, sed mundo corde: nec corporalibus oculis Deus queritur, nec circumscribitur uisu, nec tactu tenetur, nec auditur affatu, nec sentitur  incessu. Et cum absens putatur, uidetur: et cum presens est, non uidetur. Denique nec apostoli omnes Christum uidebant; et ideo ait: Tanto tempore uobiscum sum, et adhuc me non cognouistis ! Qui enim cognouit que sit latitudo, et longitudo, et altitudo, et profundum, et supereminentem scientie caritatem Christi, uidit et Christum, uidit et Patrem. Nos enim iam secundum carnem non nouimus Christum, sed secundum spiritum; spiritus enim ante faciem nostram Christus Dominus, qui nos in omnem plenitudinem Dei misericordia sua implere dignetur; ut uideri possit a nobis. Ideo ergo apparuit Zacarie angelus a dextris altaris incensi, quia apparuit cum uoluit, non apparuit quamdiu noluit.

 28. Apparuit autem a dextris altaris incensi; quia diuine insigne misericordie deferebat: Dominus enim a dextris est mihi, ne commouear . Et alibi: Dominus protectio tua super manum dextere tue . Atque utinam nobis quoque [a 1Kb] adolentibus altaria, sacrificium deferentibus assistat angelus, immo prebeat se uidendum. Non enim dubites assistere angelum, quando Christus assistit, quando Christus immolatur. Etenim pascha nostrum immolatus est Christus . Nec uerearis ne turbetur cor tuum angeli uisione , idem enim angelus qui occurrerit nobis, confirmare nos poterit, sicut turbatum ante Zacarie firmauit animum, dicens:

  Ne timeas Zacaria, quoniam ecce oratio tua exaudita 1276 est: et uxor tua Elizabeth pariet filium, et uocabis nomen eius Ioannem: et erit gaudium tibi: et multi in natiuitate eius gaudebunt.

29. Plena semper, et redundantia sunt diuina beneficia: non exiguo constricta numero, sed uberi bonorum coaceruata congestu; ut hic primo precationis fructus, deinde sterilis partus uxoris, tum letitia plurimorum, et magnitudo uirtutis. Altissimi quoque propheta promittitur: quin etiam, ne qua esset dubitatio, futuri quoque uocabulum designatur. Tantis igitur supra uotum fluentibus, non immerito diffidentie pena silentium est: quod in posterioribus explanabimus. Solemnis autem letitia est in ortu  et generatione sanctorum; sanctus enim non solum parentum gratia, sed etiam salus est plurimorum. Unde admonemur hoc loco sanctorum generatione letari.

 30. Admonentur etiam parentes gratias agere non minus pro ortu, quam pro meritis filiorum; non enim mediocre munus est Dei, dare liberos propagatores generis, successionis heredes. Lege Iacob duodecim filiorum generatione gaudere . Abrahe filius datur . Zacarias exauditur. Diuinum igitur munus, fecunditas est parentis. Agant itaque patres gratias, quia generauerunt: filii, quia generati sunt: matres, quia coniugii premiis honorantur; stipendia enim militie sue filii sunt. uernet in Dei laudem terra, quia colitur: mundus, quia cognoscitur: Ecclesia, quia deuote numero plebis augetur. Nec otiose in principio  statim Genesis Dei iussu coniugium copulatur, nisi ut heresis destruatur. Sic enim Deus coniugium  probauit, ut iungeret: sic remuneratus est, ut quibus sterilitas filios denegasset, pietas diuina concederet.

 Et erit magnus coram Domino.

31. Non corporis hic, sed anime magnitudinem declarauit. Est coram Domino magnitudo anime, magnitudo uirtutis: est etiam paruitas anime, et pueritia uirtutis. Iuxta enim anime et corporis numeramus etates, non pro ratione temporis, sed pro qualitate uirtutis; ut uir perfectus ille dicatur, qui careat errore pueritie, et lubricum adolescentie animi maturitate non sentiat: pusillus autem, qui nullum adhuc uirtutis uideatur habuisse processum. Unde illud in Hieremia, cum misereretur Dominus deflentis Ephrem, [b 1Kb] et peccata propria deprecantis:  A iuuentute, inquit, mea dilectus mihi est filius Ephrem, puer in deliciis . Si enim non fuisset puer in deliciis, numquam peccauisset. Et bene utrumque dixit, et in deliciis, et puerum; est enim puer, qui non peccat: Ecce puer meus, quem elegi . Per delicias itaque peccauit, [c 1Kb] qui ita erat informatus a Domino, ut nescius esset erroris. Ergo et si puer in deliciis non fuisset, et si in uirum perfectum uirtutis processisset etate, numquam lapsus fuisset; ut illi necesse esset ueniam suorum petere 1277 delictorum, cum magis meritorum premia sperare deberet. Quid etiam Dominus noster in Euangelio uidetur exprimere, cum dicit: Nolite contemnere unum ex pusillis istis . Sed loco suo plura seruentur. Ergo pusillus  contrarius est magno. Et si, iuxta Apostolum, paruulus sub elementis est: Cum enim essemus paruuli, sub elementis huius mundi eramus : ergo magnus supra elementa mundi est.

 32. Erit itaque Ioannes magnus non uirtute corporis, sed anime magnitudine. Denique non fines alicuius propagauit imperii, non triumphos aliquos bellici certaminis adoreis preoptauit: sed quod est amplius, in deserto predicans, delicias hominum, corporisque lasciuiam magna animi uirtute depressit. Paruulus ergo in seculo, magnus in spiritu. Denique quasi magnus, nec uite captus illecebris, sententie constantiam uiuendi desiderio mutauit.

 Et Spiritu, inquit, sancto replebitur adhuc in utero matris sue.

33. Non est dubium uerum hoc angeli esse promissum; siquidem sanctus Ioannes, antequam nasceretur, matris adhuc in utero positus, Spiritus accepti gratiam designauit. Nam cum et pater eius aut  mater nulla ante mirabilia fecissent, in utero parentis exsiliens, parenti Domini euangelizauit aduentum; sic enim habes, quod cum aduenisset mater Domini ad Elizabeth, ait illa: Ecce ut facta est salutatio tua in auribus meis, exsultauit infans in utero meo . Nondum enim erat illi [a 1Kb] spiritus uite, sed spiritus gratie. Denique et alibi uiuendi substantie precurrere sanctificandi gratiam potuimus aduertere, cum dicit Dominus: Priusquam exires de uulua, sanctificaui te, et prophetam in gentibus posui te . Alius enim est spiritus uite huius, alius gratie: ille nascendo sumit exordium, moriendo defectum: iste non temporibus, non etatibus cercetur, non obitu extinguitur, non aluo matris excluditur. Denique et sancta Maria plena sancto Spiritu prophetauit : et Eliseus mortuus defunctum cadauer hominis tactu sui corporis suscitauit : et Samuel post mortem, secundum Scripture testimonium, futura non tacuit .

34. Et Spiritu, inquit, sancto replebitur. Cui enim adest Spiritus gratie, nichil deest. Et cui Spirtus sanctus infunditur, magnarum plenitudo uirtutum est. Denique

 Multos, inquit, filiorum Isrel conuertet ad Dominum Deum ipsorum.

35. Non egemus testimonio quod plurimorum sanctus Ioannes corda conuerterit, in quo nobis prophetice Scripture et euangelice suffragantur. uox enim clamantis in deserto: Parate uiam Domino, rectas facite semitas eius : et baptismata 1278 populis frequentata declarant conuerse  plebis non mediocres factos esse processus; quia dum creditur Ioanni, creditur Christo. Non enim de se, sed de Domino predicabat prenuntius Christi. Et ideo

  Preibit in conspectu Domini in spiritu et uirtute Elie.

36. Bene ista iunguntur; numquam enim sine uirtute spiritus, nec sine spiritu uirtus est. Et ideo fortasse in spiritu et uirtute Elie; quia sanctus Elias et uirtutem magnam habuit et gratiam: uirtutem, ut ad fidem animos populorum a perfidia retorqueret: uirtutem abstinentie atque patientie, et spiritum prophetandi. In deserto Elias, in deserto Ioannes: ille coruis pascebatur, hic dumis; et calcata omni uoluptatis illecebra, parcimoniam pretulit, luxumque contempsit: ille Achab regis gratiam non quesiuit, hic spreuit Herodis: ille Iordanem diuisit, hic ad lauacrum salutare conuertit: hic cum Domino uersatur in terris, ille cum Domino apparet in gloria: hic  prioris, ille sequentis Dominici precursor aduentus: ille post triennium arescentem pluuiis terram rigauit, et hic post triennium nostri corporis humum fidei imbre perfudit. Queris quod triennium sit? Ecce, inquit, anni tres sunt, ex quo uenio querens fructum in ficulnea hac, et non inuenio ; mysticus enim numerus debebatur, ut salus populis redderetur. Unus in Patriarchis annus: denique de hominibus tunc anni prouentus fuit, qualis non fuit postea super terram. Alius in Moyse et prophetis ceteris. Tertius in Domini Saluatoris aduentu: Ecce, inquit, annum Domini acceptum, et diem retributionis . Et ille paterfamilias qui plantauit uineam, non semel exactores fructuum, sed sepius destinauit: primum seruulos, secundo alios seruulos destinauit,  tertio autem Filium suum misit .

37. uenit ergo Ioannes in spiritu et uirtute Elie; alterum enim sine altero non potest esse, sicut etiam in sequentibus reperitur, cum dicitur: Spiritus sanctus superueniet te, et uirtus Altissimi obumbrabit te . Sed fortasse hoc supra nos, et supra apostolos [b 1Kb] uideatur exemplum. Nam et ille sub Elia diuiso amne fluuialium recursus undarum in originem fluminis, sicut dicit Scriptura: Iordanis conuersus est retrorsum  significat salutaris lauacri futura mysteria, per que in primordia natuture sue, qui baptizati fuerint paruuli a malitia reformantur . Quid quod etiam apostolis suis ipse Dominus uirtutem Spiritus esse tribuendam promisit, dicens: [c 47Kb] Accipietis uirtutem adueniente in uos Spiritu sancto.  . Deinde in sequentibus: Factus est, inquit, subito sonus de celo, tamquam ui magna ferretur Spiritus . Bene ui magna, quia Spiritu oris eius omnis uirtus eorum . Et uirtus  est illa, quam a sancto Spiritu apostoli consecuti sunt.

1279 38. Bene etiam preibit ante faciem Domini sanctus Ioannes, qui prenuntius natus est, et prenuntius mortuus est. Et fortasse hoc mysterium in hac uita nostra hodieque celebratur. Precurrit enim anime nostre quedam uirtus Ioannis, cum credere paramus in Christum; ut paret ad fidem anime nostre uias, et de uite istius tramite tortuoso, rectas semimitas nostri faciat commeatus, ne anfractu labamur erroris; quo omnis uallis anime nostre uirtutis fructibus possit impleri, et omnis secularium altitudo meritorum Domino se humili magis timore prosternat, sciens nichil sublime posse esse, quod fragile est.

 Et dixit Zacarias ad angelum:  Unde hoc sciam? Ego enim sum senex, et uxor mea processit in diebus suis. Et respondit ei angelus dicens: Ego sum Gabriel angelus, qui assisto ante Deum, et missus sum hec annuntiare tibi. Et ecce eris tacens, et non poteris loqui usque in diem quo hec fiant; propterea quod non credidisti uerbis meis, que implebuntur in tempore suo.

39. Condemnatur silentio incredulitas sacerdotis, et fides prophetarum probatur oraculo. Clama, inquit. Et dixi: Quid clamabo? Omnis caro fenum . uides iubentis imperium, obtemperantis obsequium, interrogantis affectum, obsequentis oraculum. Credidit enim, qui quid clamaret exposcit: et quia credidit, prophetauit. At uero Zacarias qui non credidit, non potuit loqui: sed

  Erat annuens illis, et remansit mutus.

40. Non unius mysterium, nec unius silentium est. Tacet sacerdos, tacet propheta. Nisi fallor, in uno uox totius plebis obmutuit: quia in uno totus [a 1Kb] ad Dominum per Moysen populus loquebatur. Cessatio sacrorum, et silentium prophetarum, taciturnitas prophete, et taciturnitas sacerdotis est. Auferam, inquit, ualidam uirtutem, prophetam, et consiliarium . Et uere abstulit prophetas, a quibus abstulit uerbum quod loqui in prophetis solebat. Et uere his abstulit uirtutem, a quibus Dei uirtus recessit. Abstulit his consiliarium, [b 1Kb] quem magni consilii Angelum declarauit. Abstulit uocem; quia uox uerbi, non uocis est uerbum. Nam nisi uerbum illud operetur in nobis, nullus est sonus uocis. uox  Ioannes est; uox enim clamantis est in deserto : Christus est uerbum, hoc uerbum operatur; et ideo ubi desiuit operari, muta repente [c 1Kb] carens spiritu ueluti quedam anime lingua conticuit. Transiuit enim ad nos Dei uerbum, et in nobis non tacet. Denique iam non potest Iudeus dicere, quod potest  dicere Christianus: quia Experimentum queritis eius, qui in me loquitur Christus .

41. Et ipse erat annuens illis. Remansit ergo mutus Zacarias et erat innuens illis. [d 1Kb] Quid est nutus, nisi quidam sine uerbo corporalis actus, indicare moliens, nec exprimens uoluntatem: quidam, suprema morte, uoce suppressa, mutus sermo morientium? Nonne tibi uidetur huic similis 1280 esse populus Iudeorum, ita irrationabilis, ut actuum suorum non possit prestare rationem: qui in ultimo spei uitalis obitu constitutus, uocem quam habebat, amiserit: que titubantis actu corporis signum uerbi cupiat explicare, non uerbum? Mutus ergo populus sine ratione, sine uerbo. Cur enim tibi magis uideatur mutus esse qui sonum quam qui mysterium nescit?  Et est profecto uox operum, fideique clamor, sicut lectum est: Sanguis fratris tui clamat ad me . Et ille clamat, qui in corde suo clamat per diem. Qui ergo cordis clamorem perdidit, perdidit etiam lingue. Nam qui distinctionem fidei non tenet, quomodo potest tenere uerborum? Et ante quidem Moyses dixerat quia loqui non poterat : sed posteaquam dixit, uerbum accepit, et bonorum operum edidit claritatem. Ergo sicut Moyses typus populi fuit, et typus Legis, ita etiam Zacarias tacuit.

42. Singula itaque ut concurrant, considerandum est. uerbum in utero. Lex in silentio, Ioannes appellatur, et Zacarias loquitur. uerbum editur, Lex absoluitur, sed Legis absolutio uerbi est explicatio: Et ideo qui dixerit uerbum, loquitur; etiamsi ante  non sit locutus. Ab angelo iubetur tacere Zacarias, ab angelo uox premitur Iudeorum. Non enim humane, sed diuine hoc potestatis imperium est; ut non loquatur Deo, qui non credidit Christo. Et ideo credamus, ut loquamur. Credat Iudeus, ut loqui possit. Loquamur in spiritu mysteria, intelligamus rationem sacrificiorum ueterum, enigmata prophetarum. Mutus est qui non intelligit Legem, mutus est qui non intelligit diuinarum seriem Scripturarum. uox enim nostra fides est; et ideo malo in Ecclesia quinque uerba mente mea loqui ut alios instruam, quam decem millia in lingua . . . . Lingue enim in signum sunt non fidelibus, sed infidelibus : prophetia autem non infidelibus, sed fidelibus.

 Post hos autem dies concepit Elizabeth  uxor eius, et occultabat se mensibus quinque dicens: Quid mihi sic fecit Dominus in diebus, quibus respexit auferre opprobrium meum inter homines?

43. Magna sanctis cura est uerecundie, ut plerumque [e 1Kb] in ipsis pudor uotis sit; sicut hoc loco aduertimus sanctam Elizabeth, que utique filios habere cupiebat,  occultantem se mensibus quinque. Que causa occultationis, nisi pudoris? Est enim unicuique officio prescripta etas: et quod tempore decet, tempore non decet; euique mutatio, facti uniuscuiusque mutat sepe naturam. Sunt etiam ipsi quedam tempora prescripta coniugio, quando dare operam liberis sit decorum: dum anni uigent, dum suscipiendorum liberorum spes est; dum generandi usus est in exemplo, copule quoque usus in studio est: at uero ubi matura eui senectus successerit, et etas regendis liberis habilior quam creandis, pudor est legitimi licet coitus indicia gestare, et grauari aliene etatis onere, et tumescere aluum non 1281 sui temporis fructu. Senes enim ab ipsa concluduntur etate, et iusto intemperantie pudore [a 1Kb] reuocantur facere opera nuptiarum.  Adolescentes ipsi plerumque filiorum uota pretendunt, et excusandum arbitrantur etatis calorem, generationis affectu. Quanto magis senibus agere turpe est, quod adolescentibus pudor est confiteri? Quinetiam ipsi iuuenes, sobria timore diuino corda qui temperant, suscepta plerumque sobole, renuntiant operibus iuuentutis.

44. Et quid mirum de hominibus, si pecudes quoque muto quodam opere loquuntur generandi sibi studium, non desiderium esse ceundi? Siquidem ubi semel [b 1Kb] grauem aluum sibi senserint et [c 1Kb] genitali aruo semen receptum, iam nec concubitu indulgent, nec lasciuiam amantis, sed curam parentis assumunt. At uero homines nec conceptis, nec Deo parcunt: illos contaminant, hunc exasperant. Priusquam te  inquit, formarem in utero, noui te: et in uulua matris sanctificaui te . Ad cohibendam petulantiam tuam, manus quasdam tui Auctoris in utero  hominem formantis aduertis. Ille operatur, et tu sacri uteri secretum incestas libidine? uel pecudem imitare, uel Deum uerere. Et quid de pecudibus loquor? Terra ipsa a generandi opere sepe requiescit: et si impatienti hominum studio iactis frequenter seminibus occupetur, impudentiam multat agricole, et fecunditatem sterilitate 1282 commutat. Ita quidam in ipsis clementis, ac pecudibus ab usu non cessare generandi, nature pudor est.

45. Merito ergo etiam sancta Elizabeth erubescebat gratiam, etsi non agnosceret culpam. Nam etsi de uiro conceperat , tamen partus sui erubescebat etatem. Et rursus caruisse se gaudebat opprobrio; pudor est enim feminis nuptiarum premia non habere,  [e 1Kb] quibus hec sola est causa nubendi. Hoc igitur opprobrium consolatur sui pudore sublatum, eo pudore, ut dixi, quod pudebat eam propter etatem . Unde intelligi potest quia iam non conueniebant inter se concubitu coniugali; neque enim ea [f 1Kb] que senilem non erubesceret coitum, erubesceret partum; et tamen erubescit onus parentis, quamdiu nescit mysterium [g 1Kb] religionis.

46. Illa que occultabat se, quia conceperat filium, iactare se cepit quia generabat prophetam. Et que erubescebat ante, benedicit: et que dubitabat ante, firmatur. Ecce enim, inquit, ut uox salutationis tue facta est in auribus meis, exsultauit in gaudio infans in utero meo . Itaque magna uoce clamauit, ubi Domini sensit aduentum; quia religiosum  credidit partum. Nulla enim causa erat pudoris, ubi prophete ortus date, non affectate fidem generationis adscisceret.



LIBER SECUNDUS.


 1281  Eodem autem tempore missus est Angelus Gabriel a Domino in ciuitatem Galilee, cui nomen Nazareth, ad uirginem desponsatam uiro cui nomen erat Ioseph, de domo Dauid: et nomen uirginis, Maria.

1. Latent quidem diuina mysteria, nec facile iuxta Propheticum dictum quisquam hominum potest scire  consilium Dei, sed tamen ex ceteris factis atque preceptis domini Salutaris possumus intelligere et hoc perpensioris fuisse consilii, quod ea potissimum electa est ut Dominum pareret, que erat desponsata uiro. Cur autem non antequam desponsaretur, impleta est? Fortasse ne diceretur quod conceperat ex adulterio. Et bene utrumque posuit Scriptura,  ut et desponsata esset, et uirgo: uirgo, ut expers uirilis consortii uideretur: desponsata, ne temerate uirginitatis adureretur infamia, cui grauis aluus corruptele uideretur insigne preferre. Maluit autem Dominus aliquos de suo ortu quam de matris pudore dubitare; sciebat enim teneram esse [a 1Kb] uirginis uerecundiam, et lubricam famam pudoris: nec putauit ortus sui fidem matris iniuriis adstruendam. Seruatur itaque sancte Marie sicut pudore integra, ita inuiolabilis opinione uirginitas; 1282 oportet enim sanctos et ab his testimonium habere qui foris sunt: nec decuit sinistra uirginibus opinione uiuentibus uelamen excusationis relinqui, quod infamata mater quoque Domini uideretur.

2. Quid autem Iudeis, quid Herodi posset ascribi,  si natum uiderentur ex adulterio persecuti? Quemadmodum autem ipse diceret: Non ueni Legem soluere, sed adimplere ; si uideretur cepisse a Legis iniuria, cum partus innupte Lege damnetur ? Quinetiam locupletior testis pudoris maritus adhibetur, qui posset et dolere iniuriam, et uindicare opprobrium, si non agnosceret sacramentum. Quid quod etiam fides Marie uerbis maior adsciscitur, et mendacii causa remouetur? uideretur enim culpam obumbrare uoluisse mendacio innupta pregnans. Causam autem mentiendi indesponsata habuit, desponsata non habuit; cum coniugii premium et gratia nuptiarum partus sit feminarum.

3. Non mediocris quoque causa est, ut uirginitas Marie falleret principem mundi: qui cum desponsatam  uiro cerneret, partum non potuit habere suspectum. Fallendi autem principis mundi fuisse consilium, ipsius Domini uerba declarant, cum apostoli iubentur tacere de Christo , 1283 cum sanati prohibentur gloriari de remedio , cum demones precipiuntur silere [b 1Kb] de Dei Filio . Fallendi, ut dixi, principis mundi fuisse consilium etiam Apostolus declarauit dicens: Sed loquimur Dei sapientiam in mysterio absconditam . . . . quam nemo principum istius seculi cognouit. Si enim cognouissent, numquam Dominum maiestatis crucifixissent , hoc est, numquam me redimi Domini morte fecissent. Fefellit ergo pro nobis, fefellit ut uinceret, fefellit diabolum cum tentaretur, cum rogaretur, cum Dei Filius diceretur,  ut nusquam diuinitatem propriam fateretur. Sed tamen magis fefellit principem seculi; diabolus enim etsi aliquando dubitauit, cum diceret: Si filius Dei es, mitte te deorsum ; tamen uel sero cognouit, et discessit ab eo. Cognouerunt et demones qui dicebant: [c 1Kb] Nouimus qui sis Iesu Filius Dei. Quid uenisti ante tempus torquere nos ? Et ideo uenisse cognouerunt, quia precognitum habebant esse uenturum. Principes autem seculi non cognouisse, quo maiore possumus quam Apostolice sententie probare documento: Si enim cognouissent, nunquam Dominum maiestatis crucifixissent? Demonum enim malitia facile etiam occulta deprehendit: at uero qui secularibus uanitatibus occupantur, scire diuina non possunt.

 4. Bene autem sibi diuiserunt Euangeliste, ut sanctus Mattheus Ioseph ab angelo moneri induceret [d 1Kb] Mariam coniugem accipere : Lucas illic Euangelista testimonium ferret quod non conuenissent: hic ipsa Maria fateretur, cum dicit angelo: Quomodo fiet istud, quoniam uirum non cognoui ? Et ipse sanctus Lucas uirginem declarauit dicens: Et nomen uirginis Maria. Et propheta edocuit qui ait: Ecce uirgo in utero accipiet . Et Ioseph designauit, qui quoniam pregnantem uidebat quam non cognouerat, dimittere gestiebat . Et Dominus ipse in cruce positus manifestauit, cum dixit matri: Mulier, ecce filius tuus. Deinde discipulo: Ecce mater tua . Etiam uterque testatus est, Discipulus et Mater, quia Ex  illa hora suscepit eam Discipulus [e 9Kb] in sua . Utique si conuenisset, nunquam uirum proprium reliquisset, nec uir eam iustus passus esset a se discedere. Quomodo autem Dominus diuortium precepisset, cum ipsius sit sententia, quia nemo dimittere debet uxorem, excepta causa fornicationis ?

5. Pulchre autem  docuit sanctus Mattheus quid facere debeat iustus, qui probrum coniugis deprehenderit, ut incruentum ab homicidio, castum ab adulterio prestare se debeat: Qui enim coniungitur meretrici, unum corpus est . Ergo ubique in Ioseph iusti gratia et persona seruatur, ut testis ornetur; os enim iusti mendacium nescit, et lingua  eius loquitur iudicium, iudicium eius loquitur ueritatem. Nec te moueat quod frequenter 1284 Scriptura coniugem dicit; non enim uirginitatis ereptio, sed coniugii testificatio, nuptiarum celebratio declaratur. Denique quam non accepit, nemo dimittit; et ideo qui uolebat dimittere, fatebatur acceptam.

6. Simul etiam mouere non debet quod ait Euangelista: Non cognouit eam, donec peperit filium ; illud enim uel idioma Scripture est, sicut habes alibi: Et donec senescatis, ego sum . Numquid post illorum senectutem Deus esse desiuit? Et in Psalmo: Dixit Dominus Domino meo: Sede a dextris meis: donec ponam inimicos tuos, scabellum pedum tuorum . Numquid postea non sedebit? uel quoniam qui causam agit, satis putat  quod cause est dicere, redundantia non requirit; satis enim est ei ut causam susceptam astruat, incidentem differat. Et ideo qui Incarnationis incorruptum susceperat probare mysterium, non putauit uberius prosequendum uirginitatis Marie testimonium; ne defensor magis uirginis, quam assertor mysterii crederetur. Certe quando iustum docuit Ioseph, satis declarauit quod sancti Spiritus templum, uterum mysterii, matrem Domini uiolare non potuit.

7. Didicimus seriem ueritatis, didicimus consilium: discamus et mysterium. Bene desponsata, sed uirgo; quia est Ecclesie typus, que est immaculata, sed nupta. Concepit nos uirgo de Spiritu, parit nos uirgo sine gemitu. Et ideo fortasse sancta Maria alii nupta, ab alio repleta; quia et singule Ecclesie Spiritu  quidem replentur et gratia; [a 1Kb] iunguntur tamen ad temporalis speciem sacerdotis.

 Et ingressus ad eam angelus dixit: Aue. gratia plena, Dominus tecum, benedicta tu inter mulieres. Ipsa autem ut uidit eum, mota est in introitu eius.

8. Disce uirginem moribus, disce uirginem uerecundia, disce uirginem oraculo, disce mysterio. Trepidare uirginum est, et ad omnes uiri ingressus pauere, omnes uiri affatus uereri. Discant mulieres propositum pudoris imitari. Sola in penetralibus, quam nemo uirorum uideret, solus angelus reperiret: sola sine comite, sola sine teste; ne quo degeneri deprauaretur affatu, ab angelo salutatur. Disce, uirgo, uerborum uitare lasciuiam: Maria etiam salutationem angeli uerebatur.

 Erat tamen, inquit, cogitans, qualis esset hec salutatio.

9. Et ideo cum uerecundia; quia pauebat: cum prudentia; quia benedictionis nouam formulam mirabatur,  que nusquam lecta est, nusquam ante comperta. Soli Marie hec salutatio seruabatur. Bene enim sola gratia plena dicitur, que sola 1285 gratiam quam nulla alia meruerat, consecuta est, ut gratie repleretur auctore. [b 1Kb] Erubescebat ergo Maria, erubescebat etiam Elizabeth; et ideo cognoscamus quid intersit inter mulieris et uirginis uerecundiam. Illa de causa erubescebat, hec per uerecundiam: in muliere modus pudoris adhibetur, in uirgine pudoris augetur gratia.

 Et ait angelus ad eam: Ne timeas, Maria, inuenisti enim gratiam apud Deum, et ecce concipies in utero, et paries filium, et uocabis nomen eius Iesum. Hic erit magnus.

10. Dictum est quidem etiam de Ioanne ab angelo,  quia erit magnus : sed ille quasi homo magnus, hic autem quasi Deus magnus; Magnus enim Dominus, et laudabilis nimis, et magnitudinis eius non est finis . Et uere est ille magnus; quia maior inter natos mulierum propheta Ioanne Baptista nemo est . Habet tamen maiorem; quia qui minor est in regno Dei, maior est illo . Magnus autem Ioannes; sed coram Domino [c 1Kb] magnus. Et Ioannes uinum et siceram non bibit, hic cum publicanis et peccatoribus manducat et bibit. Ille abstinentia meritum colligat, cui potentia nulla nature: Christus autem cui [d 1Kb] naturaliter suppetebat delicta donare, cur eos declinaret, quos abstinentibus poterat prestare meliores.

11. Simul mystice non dedignatur eorum conuiuium,  quibus daturus est sacramentum. Hic ergo manducat, ille ieiunat: [e 1Kb] utriusque populi typus in illo ieiunat, in hoc pascitur. Sed ieiunauit et Christus, ne [f 1Kb] preceptum declinares: manducauit cum peccatoribus, ut gratiam cerneres, agnosceres potestatem. Magnus ergo et Ioannes, sed huius magnitudo habet principium, habet finem: Dominus autem iehsu idem est finis atque principium, idem primus et nouissimus . Nihil ante primum, nichil ultra nouissimum.

12. Neque te generationis humane consuetudo in uitium trahat, ut putes non primum esse, quia filius est. Sequere Scripturas, ut errare non possis. Primus Filius dicitur. Lectum est etiam quia et solus Pater, qui Solus habet immortalitatem, et lucem habitat inaccessibilem; sicut legisti: Et immortali soli . . .  Deo : sed neque primus ante Patrem, neque solus sine Filio. Si alterum negas, [g 1Kb] alterum astruis, utrumque sequere, et utrumque confirmas. Non dixit: Ego prior, et ego posterior, sed: Ego  primus, et ego nouissimus . Primus est Filius, et ideo ceternus; habet enim Patrem, cum quo sit eternus. Audeo dicere. Primus est Filius, sed solus non est; et bene dico, et religiose dico. Quid erigitis ad impietatem, heretici, aures? In laqueos quos tenditis, incidistis. Primus est Filius, et solus non est: primus, quia cum Patre semper: solus non est; quia sine Patre numquam est. Non ego hoc dico, sed ipse dixit: Et non sum solus, quia Pater mecum est . Solus Pater, quia unus Deus: solus Pater, quia sola diuinitas 1286 Patris et Filii et Spiritus sancti: et quod unum est, solum est. Solus Pater, solus Unigenitus, solus et Spiritus sanctus; neque enim qui Filius, et Pater: aut qui Pater, et Filius: aut  qui Spiritus sanctus, et Filius. Alius Pater, alius Filius, alius Spiritus sanctus; legimus enim: Rogabo Patrem, et alium Paraclitum dabit uobis . Solus Pater, quia unus Deus, ex quo omnia: solus Filius, quia unus Dominus, per quem omnia. Solum diuinitas facit, generatio et Patrem testificatur et Filium; ut nusquam Filius sine Patre, aut Pater esse uideatur sine Filio. Ergo nec solus, quia non solus immortalis: nec solus lucem habitat inaccessibilem; quia Deum nemo uidit umquam, nisi unigenitus Filius qui est in sinu Patris , qui sedet ad dexteram Patris. Et hinc quidam audent dicere inaccessibilem lucem esse quam habitat Pater. Numquid lux melior Patre? Que autem lux inaccessibilis ei, cui non est inaccessibilis Pater?  Et ipse lux uera, et genitor lucis eterne, de qua dictum est: Erat lux uera, que illuminat omnem hominem uenientem in hunc mundum . uide ne illa sit lux inaccessibilis quam habitat Pater, habitat et Filius; quia Pater in Filio, et Filius in Patre.

13. Bene ergo magnus; late enim funditur Dei uirtus, late celestis substantie magnitudo porrigitur. Nihil prescriptum, nichil circumscriptum, nichil emensum, nichil dimensum Trinitas habet. Non loco clauditur, non opinione comprehenditur, non estimatione concluditur, non etate uariatur. Dedit quidem Dominus iehsu hominibus magnitudinem: In omnem enim terram exiuit sonus eorum, et in fines orbis terre uerba eorum ; non in fines  tamen mundi, non in fines celi, non ultra celos. At uero in Domino Iesu omnia condita sunt in celis et in terra, uisibilia et inuisibilia . . . . et ipse est ante omnes, et omnia in ipso constant . Celum aspice, iehsu illic est: terram intuere, iehsu adest: ascende [a 1Kb] uerbo in celum, descende uerbo in infernum, iehsu adest. Etenim si ascenderis in celum, iehsu illic est: si descenderis in infernum, adest. Hodie cum loquor, mecum est, intra hoc punctum, intra hoc momentum. Et si in Armenia nunc loquitur Christianus, iehsu adest: Nemo enim  dicit Dominum Iesum, nisi in Spiritu sancto . Abyssos opinione si penetres, illic quoque Iesum uidebis operari; scriptum est enim: Ne dixeris in corde tuo: Quis ascendit in celum? id est Christum deducere: aut quis descendit in abyssum? hoc est Christum a mortuis reducere . Ubi ergo non est, qui celestia, inferna, et terrena compleuit? Bene ergo magnus, cuius uirtus mundum repleuit, qui ubique est, et erit semper; quia regni eius non erit finis.

 Dixit autem Maria ad angelum: Quomodo fiet istud; quoniam uirum non cognoui?

14. uidetur hic non credidisse Maria, nisi diligenter aduertas; neque enim fas est ut electa ad generandum unigenitum Dei Filium, fuisse [b 1Kb] uideatur  1287 incredula. Quo autem modo fieri posset , quo ergo modo fieri posset, ut Zacarias qui non crediderat, silentio condemnaretur: Maria autem si non credidisset, Spiritus sancti infusione exaltaretur? Sed neque non credere Maria, neque tam temere debuit usurpare: non credere angelo, usurpare diuina. Neque enim facile erat scire mysterium absconditum a seculis in Deo, quod nec superiores Potestates scire potuerunt. Et tamen non fidem renuit, non officium refutauit: sed accommodauit affectum, spopondit obsequium. Etenim cum dicit: Quomodo fiet istud? non de effectu dubitauit, sed qualitatem ipsius quesiuit  effectus.

15. Quanto temperatior ista responsio, quam uerba sunt sacerdotis? Hec ait: Quomodo fiet istud? Ille respondit: Unde hoc sciam ? Hec iam de negotio tractat: ille adhuc de nuntio dubitat. Negat ille se credere, qui negat scire; et quasi fidei adhuc alium querit auctorem: ista se facere profitetur, nec dubitat esse faciendum, quod quomodo fieri possit, inquirit; sic enim habes: Quomodo fiet istud; quoniam uirum non cognoui? Incredibilis et inaudita generatio ante audiri debuit, ut crederetur. uirginem parere, diuini est signum mysterii, non humani. Denique, Accipe, inquit, tibi signum: Ecce uirgo in utero accipiet, et pariet filium . Legerat hoc Maria, ideo credidit futurum:  sed quomodo fieret, ante non legerat; non enim quemadmodum fieret, uel tanto prophete fuerat reuelatum. Tanti namque mandati mysterium non hominis fuit, sed angeli ore promendum. Hodie primum auditur: Spiritus sanctus superueniet in te. Et auditur, et creditur. Denique:

 Ecce, inquit, ancilla Domini, contingat mihi secundum uerbum tuum.

16. uide humilitatem, uide deuotionem. Ancillam se dicit Domini, que mater eligitur: nec repentino exaltata promisso est. Simul ancillam dicendo,  nullam sibi prerogatiuam tante gratie uindicauit, que faceret quod iuberetur. Mitem enim humilemque paritura, humilitatem debuit etiam ipsa preferre. Ecce ancilla Domini, contingat mihi secundum uerbum tuum. Habes obsequium, uides uotum. Ecce enim ancilla Domini, apparatus officii est: contingat mihi secundum uerbum tuum, conceptus est uoti.

17. Quam cito ergo etiam [a 1Kb] de impari conceptione credidit Maria! Quid enim tam impar quam Spiritus sanctus, et corpus? Quid tam inauditum, quam uirgo pregnans contra legem, contra consuetudinem, contra pudorem, cuius carior cura est uirgini? Zacarias autem non de impari conditione, sed de senili etate non credidit; 1288 nam conditio congruebat. Ex uiro et femina solemnis est partus: nec  incredibile debet uideri, ubi natura concordat. Cum enim etas nature sit, non natura etatis, fit plerumque ut etas impediat naturam; non est tamen irrationabile ut minor cedat causa maiori, et potior prerogatiua nature usum inferioris excludat etatis. Huc accedit quod Abraham et Sara filium in senectute susceperant: et Ioseph filius senectutis est. Quod si, quia risit Sara, reprehenditur : iustius condemnatur qui nec oraculo credidit, nec exemplo. Maria autem cum dicit: Quomodo fiet istud; quoniam uirum non cognoui ? non uidetur dubitasse de facto, sed de facti qualitate quesisse. Liquet enim quia faciendum esse crediderat, que quomodo fieret, interrogauit. Unde et meruit audire: Beata que credidisti .  Et uere beata, que sacerdote prestantior; cum sacerdos negasset, uirgo correxit errorem. Nec mirum si Dominus redempturus mundum, [b 1Kb] operationem suam inchoauit a Maria; ut per quam salus omnibus parabatur, eadem prima fructum salutis hauriret ex pignore.

18. Et bene quesiuit quomodo fieret; legerat enim [c 1Kb] quia uirgo generaret, sed non legerat quemadmodum generaret. Legerat, ut dixi: Ecce uirgo in utero accipiet : quomodo autem acciperet, in Euangelio primum angelus est locutus.

 Exsurgens autem Maria in diebus illis, abiit in montana cum festinatione in ciuitatem Iude, et intrauit in domum Zacarie, et salutauit Elizabeth.

 19. Morale est omnibus, ut qui fidem exigunt, fidem adstruant. Et ideo angelus cum abscondita  nuntiaret, ut fides astrueretur exemplo, senioris femine sterilisque conceptum uirgini Marie nuntiauit; ut possibile Deo omne quod ei placuerit, assereret. Ubi audiuit hoc Maria, non quasi incredula de oraculo, nec quasi incerta de nuntio, nec quasi dubitans de exemplo: sed quasi leta pro uoto, religiosa pro officio, festina pro gaudio, in montana perrexit. Quo enim iam Deo plena, nisi ad superiora cum festinatione contenderet? Nescit tarda molimina sancti Spiritus gratia.

20. Discite et uos, sancte mulieres, sedulitatem quam pregnantibus debeatis exhibere cognatis. Mariam, que ante sola in intimis penetralibus uersabatur, non a publico uirginitatis pudor, non ab studio asperitas montium, non ab officio prolixitas itineris  retardauit. In montana uirgo cum festinatione, uirgo officii memor, [d 1Kb] iniurie immemor, affectu uigente, non sexu, relicta perrexit domo.

21. Discite, uirgines, non circumcursare per alienas edes, non demorari in plateis, non aliquos in publico miscere sermones. Maria in domo seria, festina in publico, mansit apud cognatam 1289 suam tribus mensibus. Etenim que propter officium uenerat, inherebat officio. Mansit ergo mensibus tribus, non quod domus eam delectaret aliena, sed quia frequentius uideri in publico displicebat.

22. Didicistis, uirgines, pudorem Marie: discite humilitatem. uenit propinqua ad proximam, iunior ad seniorem: nec solum uenit, sed etiam prior salutauit; decet enim ut quanto castior uirgo, tanto humilior  sit. Nouerit honorem deferre senioribus. Sit magistra humilitatis, in qua est professio castitatis. Est et causa pietatis, est etiam norma doctrine. Contuendum est enim quia superior uenit ad inferiorem, ut inferior adiuuetur: Maria ad Elizabeth, Christus ad Ioannem. Denique etiam postea, ut sanctificaret baptismum Ioannis, Dominus uenit ad baptismum. Cito quoque aduentus Marie, et presensentie dominice beneficia declarantur.

 Simul enim ut audiuit salutationem Marie Elizabeth, exsultauit infans in utero eius. Et repleta est Spiritu sancto.

23. uide distinctionem, singulorumque uerborum proprietates. uocem prior Elizabeth audiuit, sed Ioannes prior gratiam sensit: illa nature ordine audiuit,  iste exsultauit ratione mysterii: illa Marie, iste Domini sensit aduentum: femina mulieris, et  pignus pignoris. Iste gratiam loquuntur, illi intus operantur, pietatisque mysterium maternis adoriuntur profectibus; duplicique miraculo prophetant matres spiritu paruulorum. Exsultauit infans, repleta est mater. Non prius mater repleta, quam filius: sed cum filius esset repletus Spiritu sancto, repleuit et matrem. Exsultauit Ioannes, exsultauit et Marie spiritus. Exsultante Ioanne, repletur Elizabeth: Mariam tamen non repleri Spiritu, sed spiritum eius exsultare cognouimus; incomprehensibilis enim incomprehensibiliter operabatur in matre. Et illa post conceptum repletur, ista ante conceptum.

 Benedicta tu inter mulieres, et benedictus fructus uentris tui. Et unde hoc mihi ut ueniat  mater Domini mei ad me?

24. Nouit sermonem suum Spiritus sanctus, nec umquam obliuiscitur. Et prophetia non solum rerum completur miraculis, sed etiam proprietate uerborum. Quis est iste fructus uentris, nisi ille de quo dictum est: Ecce hereditas Domini filii, merces fructus uentris ? Hoc est, hereditas Domini filii sunt, qui merces sunt fructus illius, qui de Marie uentre processit. Ipse fructus uentris est, flos radicis, de quo bene prophetauit Esaias dicens: Exiet uirga de radice Iesse, et flos ex radice eius ascendet ; radix enim est familia Iudeorum, uirga Maria, flos Marie Christus: qui ueluti bone arboris fructus pro nostre uirtutis processu nunc floret, nunc fructificat in nobis, nunc rediuiua corporis resurrectione reparatur.

 Et unde hoc mihi, ut ueniat mater Domini mei ad me?

1290 25. Non quasi ignorans dicit; scit enim esse Spiritus sancti gratiam et operationem, ut mater Prophete a matre Domini ad profectum sui pignoris salutetur: sed quasi non humani hoc meriti, sed diuine gratie munus esse cognoscat, ita dicit: Unde hoc mihi? Hoc est, [a 1Kb] quantum bonum mihi accidit; ut mater Domini mei ueniat ad me? Non cognosco meum. Unde hoc mihi, qua iustitia, quibus factis, pro quibus meritis? Non usitata hec officia feminarum sunt: Ut ueniat mater Domini mei ad me. Miraculum sentio, cognosco mysterium: mater Domini uerbo feta, Deo plena est.

 Ecce enim ut facta est uox salutationis tue in auribus meis, exsultauit gaudio infans in  utero meo: et beata que credidisti.

26. uides non dubitasse Mariam, sed credidisse; et ideo fructum fidei consecutam. Beata, inquit, que credidisti. Sed et uos beati, qui audistis, et credidistis; quecumque enim crediderit anima et concipit et generat Dei uerbum, et opera eius agnoscit. Sit in singulis Marie anima, ut magnificet Dominum: sit in singulis spiritus Marie, ut exsultet in Deo. Si secundum carnem una mater est Christi; secundum fidem tamen omnium fructus est Christus. Omnis  enim anima accipit Dei uerbum, si tamen immaculata et immunis a uitiis, intemerato castimoniam pudore custodiat.

27. Quecumque igitur talis esse potuerit anima, magnificat Dominum, sicut anima Marie magnificauit Dominum, et exsultauit spiritus eius in Deo salutari. Magnificatur enim Dominus, sicut et alibi legis: Magnificate Dominum mecum ; non quod Domino aliquid humana uoce possit adiungi, sed quia magnificatur in nobis. Imago enim Dei Christus est; et ideo si quid iustum fecerit anima aut religiosum, illam imaginem Dei, ad cuius est similitudinem creata, magnificat. Et ideo dum magnificat eum, magnitudinis eius quadam participatione sublimior fit; ut illam imaginem splendido bonorum  colore factorum, et quadam emulatione uirtutis in se uideatur exprimere. Magnificat autem anima Marie Dominum, et exsultat spiritus eius in Deo; eo quod et anima et spiritu Patri Filioque deuota, unum Deum ex quo omnia, et unum Dominum per quem omnia, pio ueneretur affectu.

28. [b 1Kb] Sequitur Marie, quo persona melior, eo prophetia plenior. Nec otiosum uidetur quod et ante Ioannem Elizabeth prophetat, et Maria ante Domini generationem; serpunt enim iam tentamenta salutis humane. Nam sicut peccatum a mulieribus cepit: ita etiam bona a mulieribus inchoantur; ut femine quoque muliebria opera deponentes, infirmitati renuntient: et anima que non habet sexum, ut Maria que nescit errorem, religioso imitetur studio castitatem.

  Mansit autem Maria cum illa mensibus tribus: et reuersa est in domum suam.

1291 29. Bene inducitur sancta Maria, et exhibuisse officium, [c 1Kb] et mysticum numerum custodisse. Non enim sola familiaritatis est causa quod diu mansit, sed etiam tanti uatis profectus. Nam si primo ingressu tantus processus extitit; ut ad salutationem Marie exsultaret infans in utero, repleretur Spiritu sancto mater infantis: quantum putamus usu tanti temporis sancte Marie addidisse presentiam? Mansit autem Maria cum illa mensibus tribus. Ungebatur itaque, et quasi bonus athleta exercebatur in utero matris propheta; amplissimo enim uirtus eius  certamini parabatur. Denique tamdiu mansit Maria, quamdiu Elizabeth pariendi tempus impleret. Quod si diligenter aduertas, inuenies hoc nusquam positum, nisi in generatione iustorum. Denique impleti sunt dies, ut pareret Maria: impletum est tempus, ut pareret Elizabeth; impletum est uite tempus, cum sancti uiri ex hoc uite curriculo demigrarunt. Plenitudinem iusti uita habet, inanes autem dies sunt impiorum.

30. Peperit ergo filium Elizabeth, et congratulabantur  [a 1Kb] uicini. Habet sanctorum editio letitiam plurimorum, quia commune est bonum; iustitia enim communis est uirtus. Et ideo in ortu iusti, future uite insigne premittitur, et gratia secuture uirtutis exsultatione uicinorum prefigurante signatur. Pulchre autem tempus quo fuit in utero Propheta, describitur; ne Marie presentia taceatur: sed tempus [b 1Kb] siletur infantie, eo quod presentia Domini, matris in utero roboratur, qui infantie impedimenta nesciuit. Et ideo in Euangelio nichil super eo legimus, nisi ortum eius, et oraculum, exsultationem in utero, uocem in deserto. Neque enim ullam infantie sensit etatem, qui supra naturam, supra etatem in utero situs matris, a mensura perfecte cepit etatis plenitudinis [c 1Kb] Christi.

  Et respondit mater eius, et dixit: Non, sed uocabitur Ioannes. Et responderunt ad illam: Nemo est in cognatione tua qui uocetur hoc nomine. Annuebant ergo patri eius, quem uellet uocari eum. Et accepit pugillares, et scripsit, dicens: Ioannes est nomen eius. Et mirati sunt omnes. Continuo autem resoluta est lingua eius, et apertum est os eius, et loquebatur benedicens Deum.

31. Mire sanctus Euangelista premittendum putauit, quod plurimi infantem patris nomine Zacarie appellandum putauerint; ut aduertas matri non nomen alicuius displicuisse degeneris, sed id sancto infusum Spiritu quod ab angelo ante Zacarie fuerat prenuntiatum. Et quidem ille mutus intimare uocabulum filii nequiuit uxori: sed per prophetiam  Elizabeth didicit, quod non didicerat a marito: Ioannes est, inquit, nomen eius, hoc est, non nos ei nomen imponimus, qui iam a Deo nomen accepit. Habet uocabulum 1292 suum quod agnouimus, non quod elegimus. Habent hoc merita sanctorum, ut a Deo nomen accipiant. Sic Iacob Isrel dicitur , quia Deum uidit. Sic Dominus noster iehsu nominatus est, antequam natus: cui non angelus, sed Pater nomen imposuit. Reuelabitur enim, inquit, filius meus iehsu cum iis qui cum eo iucundabuntur, qui relicti sunt in annis quadringentis. Et erit post annos hos, et morietur Filius meus Christus iehsu . . . et conuertetur seculum . uides angelos, que audierint, non que usurpauerint, nuntiare. Nec mireris si nomen mulier quod non audiuit, asseruit;  quando Spiritus ei sanctus qui Angelo mandauerat, reuelauit. Neque poterat Domini ignorare prenuntium, que prophetauerat Christum.

 32. Et bene additur quia nemo in cognatione eius uocabatur hoc nomine; ut intelligas nomen non generis esse, sed uatis. Zacarias quoque nutu interrogatur, sed quia incredulitas ei affatum eripuerat et auditum, quod uoce non poterat, manu et litteris est locutus; scripsit enim dicens: Ioannes est nomen eius. Et hoc nomen non imponitur, sed astruitur: meritoque continuo resoluta est lingua eius; quia quam uinxerat incredulitas, fides soluit. Credamus et nos igitur, ut loquamur, ut lingua nostra que incredulitatis uinculis est ligata, rationis uoce soluatur. Scribamus spiritu mysteria, si uolumus loqui: scribamus prenuntium Christi non in tabulis lapideis, sed in tabulis cordis carnalibus. Etenim qui Ioannem loquitur, Christum prophetat. Loquamur Ioannem, loquamur  et Christum, ut nostrum quoque os possit aperiri, quod in sacerdote tanto irrationabilis modo pecudis frena nutantis fidei cercebant.

 Et Zacarias pater eius impletus est Spiritu sancto, et prophetabat dicens.

33. uide quam bonus Deus, et facilis indulgere peccatis: non solum ablata restituit, sed etiam insperata concedit. Ille dudum mutus prophetat; hec enim gratia Dei maxima, quod eum [d 1Kb] qui negauerant, confitentur. Nemo ergo diffidat, nemo ueterum conscius delictorum premia diuina desperet. Nouit Dominus mutare sententiam, si tu noueris emendare delictum .

 Et tu puer propheta Altissimi uocaberis.

34. Pulchre cum [e 1Kb] de Domino prophetaret, ad prophetam  sua uerba conuertit; ut hoc quoque beneficium esse Domini designaret; ne cum publice enumeraret sua, quasi ingratus tacuisse que acceperat beneficia uideretur, que agnoscebat in filio. Sed fortasse aliqui quasi irrationabilem mentis excessum putent, quod octo dierum alloquitur infantem. uerum si teneamus [f 1Kb] , intelligimus profecto quod potuit uocem patris natus 1293 audire, qui Marie salutationem antequam nasceretur, audiuit. Sciebat propheta alias esse aures prophete, que Spiritu Dei, non corporis etate reserantur. Habebat intelligendi sensum, qui exsultandi habebat affectum.

35. Simul illud aduerte quam paucis Elizabeth, quam multis Zacarias prophetet; et uterque sancto impletus Spiritu loquebatur: sed disciplina seruatur,  ut mulier discere magis que diuina sunt, studeat, quam docere. Nec facile ullam prophetasse uberius quam matrem Domini reperimus. Prophetissa ipsa  Maria soror Aaron quam cito cantici uerba conclusit ! Eademque ubi prolixius est locuta cum fratre, nequaquam sui penam sermonis euasit .

 Factum est autem, in diebus illis exiit edictum a Cesare Augusto, ut censum profiteretur uniuersus orbis terre.

36. De ortu Saluatoris dicturi, non putamus alienum ut quo natus sit tempore, requiramus. Quid enim professio secularium ad generationem Domini pertineret, nisi ut aduertamus hoc quoque diuinum esse mysterium; quia dum professio secularis obtenditur, spiritalis impletur, non terrarum regi dicenda, sed celi? [a 2Kb] Professio ista fidei, census est animorum; abolito enim Synagoge censu uetusto,  nouus census Ecclesie parabatur, qui tormenta non exigeret, sed auferret: et spiritaliter in typo plebs sua iam Christo nomina conferebat. Non hic spatia terrarum, sed mentium animorumque censentur: nec describuntur limites, sed proferuntur: nec etas ulla distinguitur, sed omnis ascribitur; [b 1Kb] nullus enim ab hoc immunis est censu, quia omnis etas munifica Christo est, quem uagientes pueri martyrio confitentur, quem intra uterum positi exsultatione testantur. Nihil in hoc censu uereare terribile, nichil immite, nichil triste; sola unumquemque fides signat. uis Christi audire censores? [c 1Kb] Iubentur censere sine uirgis: nec terrore, sed gratia plebem querere: recondere gladium, non possidere aurum . Talibus censoribus acquisitus est orbis.

 37. Denique ut scias censum non Augusti esse, sed Christi, totus orbis profiteri iubetur. Quando nascitur Christus, omnes profitentur: quando mundus concluditur, omnes periclitantur. 1294 Quis ergo poterat professionem totius orbis exigere, nisi qui totius habebat orbis imperium? Non enim Augusti, sed Domini est terra, et plenitudo eius, orbis terrarum, et uniuersi qui habitant in eo . Gothis non imperabat Augustus, non imperabat Armenis: imperabat Christus. Acceperunt utique  Christi censorem, qui Christi martyres ediderunt. Et ideo fortasse nos uincunt, ut presentia docent, quoniam quem illi oblatione sanguinis fatebantur, huic Ariani questionem generis inferebant.

 Hec, inquit, professio prima facta est.

38. Atqui plerasque iam partes terrarum sepe fuisse descriptas loquuntur historie. Hec est ergo professio [d 2Kb] prima, sed mentium: cui omnes profitentur, quia nullus excipitur, non preconis euocatione, sed uatis qui multo ante predixit: Omnes gentes plaudite manibus: iubilate Deo in uoce exsultationis, quoniam Deus summus, terribilis, rex magnus super omnem terram . Denique ut scias censum esse iustitie, ueniunt ad eum Ioseph et Maria, hoc est, iustus et uirgo: ille, qui  uerbum seruaret: ista, que pareret. Ubi profitentur iustus et uirgo, nisi ubi nascitur Christus? Omnis enim spiritus qui confitetur Iesum Christum in carne uenisse, de Deo est (I Ioan. Iu, 2. Ubi autem secundum altiorem rationem nascitur Christus, nisi in corde tuo, et in pectore tuo? Prope est enim uerbum in ore tuo, et in corde tuo .

39. Pulchre autem quod et presidis nomen addidit, ut seriem temporis designaret. Preside, inquit, Syrie Cyrino facta est hec prima professio. Ut quasi consulem quemdam, signi gratia, huic libro Euangelista ascripsisse uideatur. Nam si consules ascribuntur tabulis emptionis, quanto magis redemptioni omnium debuit tempus ascribi? Habes ergo omnia que in contractibus esse consueuerunt: uocabulum  summam illic potestatem gerentis, diem, locum, causam. Testes quoque abhiberi solent: hos quoque natiuitati sue, et generationi secundum carnem Christus adhibuit, qui signarent Euangelium, dicens: uos eritis mihi testes in Hierusalem 

 Factum est autem, cum essent ibi, impleti sunt dies ut pareret. Et peperit filium primogenitum, et pannis eum inuoluit, et posuit in presepio; [e 18Kb] quia non erat locus in eo diuersorio.

1295 40. Breuiter sanctus Lucas et quomodo,  et quo tempore, et quo loco secundum carnem Christus natus sit, explicauit. At uero de celesti generatione si queris, lege Euangelium sancti Ioannis, qui a celestibus exorsus ad terrena descendit. Illic inuenies et quando erat, et quomodo erat, et quid erat, quid egerat, quid agebat, et ubi erat, et quo uenerit, et quomodo uenerit, quo tempore uenerit, qua causa uenerit. In principio, inquit, erat uerbum ; habes quando erat: Et uerbum erat apud Deum; habes quomodo erat. Habes etiam quid erat: Et Deus, inquit, erat uerbum. Quid egerat: Omnia per ipsum facta sunt . Quid agebat: Erat lux uera que illuminat omnem hominem uenientem in hunc mundum . Et ubi erat: In hoc mundo erat . Quo uenerit:  In sua propria uenit . Quomodo uenerit, uerbum caro factum est . Quando uenerit, Ioannes testimonium perhibet de ipso dicens: Hic est de quo dixi, qui post me uenit, ante me factus est; quia prior me erat . Qua causa uenerit, Ioannes ipse testatur. Ecce agnus Dei, ecce qui tollit peccata mundi . Si igitur generationem utramque cognouimus, et [a 1Kb] utriusque munus unum, et causam qua uenit aduertimus; ut pereuntis mundi peccata suscipiens, peccati labem, et omnium mortem in se, qui uinci non posset, aboleret: consequens est ut nunc quoque sanctus Lucas euangelista nos doceat, et uias Domini secundum carnem crescentis ostendat.

41. Nec quemquam mouere debet quod altiori  consilio Ioannis infantiam diximus pretermissam, [b 1Kb] Christi uero infantiam asserimus esse descriptam, non enim omnium est dicere: Factus sum infirmis infirmus, ut infirmos lucrifaciam: omnibus omnia factus sum : neque de quoquam alio ita dici potest, quia uulneratus est propter iniquitatem nostram, et infirmatus est propter peccata nostra . Ille igitur paruulus, ille infantulus fuit; ut tu uir possis esse perfectus: ille inuolutus in pannis; ut tu mortis laqueis sis absolutus: ille in presepibus; [c 1Kb] ut tu in altaribus: ille in terris; ut tu in celis: ille alium locum in eo diuersorio non habebat; ut tu plures haberes in celestibus sedibus mansiones. Qui cum diues, inquit, esset, propter uos  pauper factus est; ut illius inopia uos ditaremini . Meum ergo paupertas illa patrimonium est; et infirmitas Domini mea est uirtus. Maluit sibi egere, ut omnibus abundaret. Me illius infantie uagientis abluunt fletus, mea lacryme ille delicta lauerunt. Plus igitur, Domine Iesu, iniuriis tuis debeo quod redemptus sum, quam operibus quod creatus sum. Non prodesset nasci, nisi redimi profuisset.

42. Sed nemo intra usum corporis formam omnem diuinitatis includat. Alia natura carnis est, alia diuinitatis gloria. Propter te infirmitas, in se potentia: propter te inopia, in se opulentia. Noli hoc estimare quod cernis, sed quod 1296 redimeris, agnosce. Quia in pannis est, uides: quia in celis  est, non uides: infantis audis uagitus, non audis bouis Dominum agnoscentis mugitus: Agnouit enim bos possessorem suum, et asina presepe Domini sui ; immo presepium dixerim, sicut scripsit qui transtulit; nichil enim apud me distat in uerbo, quod non distat in sensu. Nam si orator illorum  qui phaleras sermonum sequuntur, neget in hoc positas esse fortunas Grecie, hoc an illo uerbo usus sit; sed rem spectandam putat: si ipsi philosophi eorum qui totos dies in disputatione consumunt, minus Latinis et receptis usi sermonibus sunt; ut propriis uterentur: quanto magis nos negligere uerba debemus, spectare mysteria, quibus uincit sermonis uilitas, quod operum miracula diuinorum nullis uenustata sermonibus,  ueritatis sue lumine refulserunt? Denique asinam illam irrationabilem [d 1Kb] non fuco deliciarum, sed succo naturalis alimonie presepia sancta pauerunt.

43. Hic est Dominus, hoc presepe, quo nobis diuinum mysterium reuelatum est: irrationabiles gentes, pecudum intra presepia more uiuentes, alimonie sacre ubertate pascendas. Agnouit ergo asina, species scilicet, et forma gentilium, presepe Domini sui. Et ideo dicit: Dominus pascit me, et nichil deerit . An mediocribus signis Deus probatur, quod angeli ministrant, quod Magi adorant, quod martyres confitentur? Ex utero funditur, [e 1Kb] sed coruscat e celo: terreno in diuersorio iacet, sed celesti lumine uiget. Nupta peperit, sed uirgo concepit:  nupta concepit, sed uirgo generauit. Docuit enim nos sanctus Mattheus non mediocre mysterium, quod sanctus Lucas, quia plene iam erat expositum, silendum putauit, satis se diuitem fore credens, si presepe Domini sibi ex omnibus uindicasset.

44. Istum igitur paruulum, quem tu quasi uilem, qui infidelis es, arbitraris, Magi ex Oriente uenientes, tam longo spatio sequuntur, et procidentes adorant, et regem appellant, et resurrecturum fatentur, offerentes de thesauris suis aurum, thus, et myrrham . Que sunt ista uere fidei munera? Aurum regi, thus Deo, myrrha defuncto; aliud enim regis insigne, aliud diuine [a 1Kb] sacrificium potestatis, aliud honor est sepulture, que non corrumpat corpus mortui, sed reseruet. Nos  quoque qui hec audimus et legimus, de thesauris nostris talia, fratres, munera proferamus: Habemus enim thesaurum in uasis fictilibus . Si igitur in teipso quod es, non ex te debes estimare, sed ex Christo: quanto magis in Christo non tua debes estimare, sed Christi.

45. Ergo Magi de thesauris suis offerunt munera. uultis scire quam bonum meritum habeant? Stella ab his uidetur: et ubi Herodes est, non uidetur: ubi Christus est rursus uidetur, et uiam monstrat. Ergo stella hec uia est, et uia 1297 Christus; quia secundum Incarnationis mysterium Christus est stella: Orietur enim stella ex Iacob, et exsurget homo ex Isrel . Denique ubi Christus, et stella est; ipse enim est stella splendida, et matutina.  Sua igitur ipse luce se signat.

46. Accipe aliud documentum. Alia uenerunt uia Magi, alia redeunt; qui enim Christum uiderant, Christum intellexerant, meliores utique quam uenerant, reuertuntur. Due quippe sunt uie: una que ducit ad interitum, altera que ducit ad regnum: illa peccatorum est, que ducit ad Herodem: hec uia Christus est, qua reditur ad patriam; hic enim temporalis est incolatus, sicut scriptum est: Multum incola facta est anima mea . Caueamus igitur Herodem mundane ad tempus presulem potestatis; ut patrie celestis eternum consequamur habitaculum.

47. Non electis tantum premia ista proposita sunt, sed etiam omnibus; quoniam Omnia, et in omnibus  Christus . uides enim quia non otiose, uel de Chaldeis, qui peritiores in numeris habentur, Abraham Deo credidit: uel Magi qui licet [b 2Kb] magicis artibus, cum reconciliande sibi diuinitati studium impendunt, ortum in terris Domini crediderunt: non, inquam, otiose, sed ut ex aduersariis gentibus sancte religionis testimonium sumeretur, et diuini timoris exemplum.

48. Sed tamen qui sunt isti Magi, nisi qui, ut historia quedam docet, a Balaam genus ducunt, a quo prophetatum est: Orietur stella ex Iacob? Isti ergo sunt non minus fidei, quam successionis heredes. Ille stellam uidit in spiritu, isti uiderunt oculis, et crediderunt. uiderunt nouam stellam, que non erat uisa a creatura mundi. uiderunt nouam creaturam,  et non solum in terra, sed etiam in celo gratiam noui hominis requirebant, secundum quod Moyses prophetice posuit, quia Orietur stella ex Iacob, et exsurget homo ex Isrel. Et cognouerunt hanc esse stellam, que hominem Deumque significat. Adorauerunt paruulum: utique non adorassent, si paruulum tantummodo credidissent. [c 1Kb] Magus ergo intelligit suas cessare artes, tu non intelligis tua dona uenisse? Ille fatetur alienum, [d 1Kb] tu non agnoscis promissum? Ille contra se credit, tu pro te non putas esse credendum?

49. Natum ergo Magi nuntiant regem: perturbatur Herodes, congregat scribas et principes sacerdotum, et interrogat ubi Christus oriatur. Magi tantummodo regem nuntiant: Herodes Christum requirit.  Ipsum igitur regem de quo interrogat, confitetur. Deinde cum ubi nasci haberet inquiritur, utique prenuntiatus ostenditur; neque enim queri poterat, qui non erat nuntiatus. O amentes Iudei, uenisse non creditis, quem uidetis: uenisse non creditis, quem 1298 dicitis esse uenturum! Nuntiate, inquit, mihi, ut ueniam, et adorem puerum . Insidiatur quidem Herodes, sed Deum non negat, quem memorat adorandum. Deinde infantes occidi iubet . Cui alii nisi Deo talis uictima debebatur? Expers licet sensus infantia, Deum tamen pro quo interimitur, confitetur. Hec de Mattheo pauca libauimus; ut clareret infantie tempora a diuinitatis operibus non uacasse. Quod si etas carnis [e 1Kb] ignaua operis fuit, profecto Deus erat, qui diuinitatis  operibus exercebat carnis etatem: qui etiam pastores faciebat in illa regione uigilare, custodientes uigilias noctis supra gregem suum.

50. [a 1Kb] uidete Ecclesie surgentis exordium: Christus nascitur, et pastores uigilare ceperunt, qui gentium greges, pecudum modo ante uiuentes [b 1Kb] in aulam Domini congregarent; ne quos spiritalium bestiarum per offusas noctium tenebras paterentur incursus. Et bene pastores uigilant, quos bonus pastor informat. Grex igitur populus, nox seculum, pastores sunt sacerdotes. Aut fortasse etiam: ille sit pastor, cui dicitur: Esto uigilans, et confirma ; quia non solum episcopos ad tuendum gregem Dominus ordinauit, sed etiam angelos destinauit.

  Ecce angelus Domini stetit ante illos.

51. uidete quemadmodum cura diuina fidem astruat: angelus Mariam, angelus Ioseph, angelus pastores edocet. Non satis est semel missum; duobus enim uel tribus testibus stat omne uerbum.

 Et facta est cum angelo multitudo exercitus celestium laudantium Deum, et dicentium: Gloria in altissimis Deo, et in terra pax hominibus bone uoluntatis.

52. Bene angelorum nominatur exercitus, qui ducem militie sequebantur. Cui igitur laudem angeli, nisi Domino suo dicerent, iuxta quod scriptum est: Laudate Dominum de celis, laudate eum in excelsis. Laudate eum omnes angeli eius ? Impleta igitur prophetia est. Laudatur de  celis Dominus, et uidetur in terris. De quo sanctus Marcus ait, quia Cum bestiis erat, et angeli ministrabant ei ; ut in altero misericordie insigne, in altero diuine indicium potestatis agnoscas. Tuum est quod bestias patitur, suum quod ab angelis predicatur. Et aiunt:

 Transeamus usque Bethlehem, et uideamus hoc uerbum quod factum est, sicut Dominus ostendit nobis. Et uenerunt festinantes.

53. uides festinare pastores; nemo enim cum desidia Christum requirit. uides pastores angelo credidisse: et tu Patri, Filio, Spiritui sancto, 1299 angelis, prophetis, et apostolis [c 1Kb] crede. uide quam signate Scriptura singulorum libret momenta uerborum: Festinant, inquit, uerbum uidere. Etenim  cum caro Domini uidetur, uerbum uidetur, quod est Filius. Non mediocre fidei tibi hoc uideatur exemplum,  [d 1Kb] non uilis persona pastorum. Certe quo uilior ad prudentiam, eo pretiosior ad fidem. Non gymnasia choris referta sapientum, sed plebem Dominus simplicem requisiuit, que phalerare audita, et fucare nesciret. Simplicitas enim queritur, non ambitio desideratur. Nec contemnenda putes quasi uilia [e 1Kb] uerba prophetarum: a pastoribus etiam Maria fidem colligit: a pastoribus populus ad Dei reuerentiam congregatur; mirati enim sunt de iis, que dicebantur a pastoribus ad ipsos.

 Maria autem conseruabat omnia uerba hec, conferens in corde suo.

54. Discamus sancte uirginis in omnibus castitatem, que non minus ore pudica quam corpore, argumenta fidei conferebat in corde. Si Maria a pastoribus  discit, cur tu declinas discere a sacerdotibus? Si Maria ante precepta apostolica tacet, cur tu post apostolica precepta magis cupis docere quam discere? Disce uitium esse persone, non sexus; sexus enim sanctus. Denique Maria preceptum non accepit, exemplum edidit.

55. Circumciditur itaque puer. Quis ille puer, nisi ille de quo dictum est: Puer natus est nobis, Filius datus est nobis ? Factus est enim sub Lege; ut eos qui sub Lege essent, lucrifaceret.

56. [f 1Kb] Sistitur autem in Hierusalem. Quid sit autem in Hierusalem sisti Domino, dicerem; nisi in Esaie commentis ante dixissem. Circumcisus enim uitiis, Dominico dignus iudicabatur obtutu; quia  Oculi Domini super iustos . uides omnem legis ueteris seriem fuisse typum futuri; nam et circumcisio purgationem significat delictorum. 1300 Sed quoniam prona quadam cupiditate peccandi humane carnis et mentis fragilitas inextricabilibus uitiis implicatur, eo per octauum circumcisionis diem culpe totius futura purgatio resurrectionis prefigurabatur etate; hoc est enim illud: Quia omne masculinum adaperiens uuluam, sanctum Domino uocabitur ; uerbis enim Legis promittebatur uirginis partus. Et uere sanctus, quia immaculatus. Denique ipsum esse qui Lege signetur, in eumdem modum ab Angelo repetita uerba declarant: Quia quod nascetur, inquit, sanctum, uocabitur Filius Dei . Non enim uirilis  coitus uulue uirginalis secreta reserauit: [g 2Kb] sed immaculatum semen inuiolabili utero Spiritus sanctus  infudit: solus enim per omnia ex natis de femina sanctus Dominus iehsu, qui terrene contagia corruptele immaculati partus nouitate non senserit, et celesti maiestate depulerit.

57. Nam si litteram sequamur, quomodo sanctus omnis masculus, cum multos sceleratissimos fuisse non lateat? Numquid sanctus Achab? Numquid sancti pseudoprophete quos ad Elie preces ultor celestis iniurie ignis assumpsit? Sed ille sanctus, [a 4Kb] per quem figuram futuri mysterii pia legis diuine prescripta signabant; eo quod solus sancte Ecclesie uirginis ad generandos populos Dei immaculate fecunditatis aperiret genitale secretum. Hic ergo solus aperuit sibi uuluam. Nec mirum; qui enim dixerat ad prophetam: Priusquam te formarem in  utero, noui te: et in uulua matris sanctificaui te . Qui ergo uuluam sanctificauit alienam, ut nasceretur propheta, hic est qui aperuit matris sue uuluam; ut immaculatus exiret.

 Et ecce homo erat in Hierusalem, cui nomen Simeon: et homo iste iustus, et timoratus, exspectans consolationem Isrel.

58. Non solum ab angelis et prophetis, a pastoribus et parentibus, sed etiam a senioribus et 1301 iustis generatio Domini accipit testimonium. Omnis etas, et uterque sexus, euentorumque miracula fidem astruunt. uirgo generat, sterilis parit, mutus loquitur, Elizabeth prophetat, Magus adorat, utero clausus exsultat, uidua confitetur, iustus exspectat.  Et bene iustus, qui non suam, sed populi gratiam requirebat: cupiens ipse corporee uinculis fragilitatis absolui, sed exspectans uidere promissum; sciebat enim quia beati oculi qui eum uiderent.

 Nunc, inquit, dimitte seruum tuum.

59. uide iustum uelut corporee carcere molis inclusum uelle dissolui, ut incipiat esse cum Christo; dissolui enim, et cum Christo esse, multo melius. Sed qui uult dimitti, ueniat in templum, ueniat in Hierusalem, exspectet Christum Domini, accipiat in manibus uerbum Dei, [b 1Kb] complectatur quibusdam sue fidei brachiis. Tunc dimittetur, ut non uideat mortem, qui uiderit uitam.

60. uides uberem in omnes gratiam Domini generatione diffusam, et prophetiam incredulis negatam  esse, non iustis. Ecce et Simeon prophetat in ruinam et resurrectionem plurimorum uenisse Dominum Iesum Christum; ut iustorum iniquorumque merita discernat, et pro nostrorum qualitate factorum iudex uerus et iustus aut supplicia decernat, aut premia.

 Et tuam, inquit, ipsius animam pertransibit gladius.

61. Nec littera, nec historia docet ex hac uita Mariam corporalis necis passione migrasse; non enim anima, sed corpus materiali gladio transuerberatur. Et ideo prudentiam Marie haud ignaram mysterii celestis ostendit. uiuum enim uerbum Dei, et ualidum [c 1Kb] et acutum omni gladio acutissimo, penetrans  usque ad diuisionem anime, et spiritus, artuumque et medullarum, cogitationes cordis, et secreta scrutatur animorum ; quia nuda mentium, et aperta sunt omnia Dei Filio, quem conscientie secreta non fallunt.

62. Prophetauit itaque Simeon, prophetauerat uirgo, prophetauerat copulata coniugio, debuit etiam uidua; ne qua aut professio deesset, aut sexus. Et ideo Anna et stipendiis uiduitatis, et moribus talis inducitur; ut digna plane fuisse credatur, que redemptorem omnium uenisse nuntiaret. Cuius merita cum alibi descripserimus, cum uiduas hortaremur , hoc loco quoniam ad alia properamus, non putamus iteranda. Non otiose tamen annos octoginta quatuor uiduitatis eius expressit;  quia et septem dodecades, et due quadragesime sacrum uidentur numerum designare.

 Et cum facti essent illi anni duodecim.

63. A duodecimo anno, ut legimus, Dominice sumitur disputationis exordium; hic enim 1302 predicande fidei euangelizantium numerus debebatur. Nec otiose immemor suorum secundum carnem parentum, qui secundum carnem utique sapientia Dei implebatur et gratia, post triduum reperitur in templo; ut esset indicio quia post triduum triumphalis illius passionis in sede celesti, et honore diuino fidei nostre se resurrecturus offerret, qui mortuus credebatur.

 Quid est quod me querebatis? Nesciebatis quia in propria patris mei oportet me esse?

 64. Due sunt in Christo generationes: una est paterna, materna altera: paterna illa diuinior, materna uero que in nostrum laborem usumque descendit. Et ideo que supra naturam, supra etatem, supra consuetudinem fiunt, non humanis assignanda uirtutibus, sed diuinis referenda sunt potestatibus. Alibi eum [a 1Kb] ad mysterium mater impellit: hic mater arguitur ; quia adhuc que humana sunt, exigat. Sed cum hic duodecim describatur annorum, illic discipulos habere doceatur; uides matrem didicisse de Filio, ut exigeret a ualidiore mysterium, que stupebat in iuniore miraculum.

 Et uenit Nazareth, et erat subditus illis.

65. Quid enim magister uirtutis, nisi officium pietatis impleret? Et miramur si Patri defert, qui subditur  matri? Non utique infirmitatis, sed pietatis est ista subiectio; attollat licet seuis emissus latebris coluber perfidie caput, et serpentinis euomat uenena pectoribus. Cum dicit se Filius missum , maiorem hereticus appellat Patrem; ut imperfectum Filium dicat, qui potest habere maiorem; ut alienis auxiliis asserat cum qui  mittitur, indigere: numquid et humano egebat auxilio; ut materno seruiret imperio? Deferebat homini, deferebat ancille (ipsa enim dicit , deferebat simulato patri: et miraris si Deo detulit? An homini deferre pietas est, Deo deferre infirmitas est? uel ex humanis diuina perpende, [b 1Kb] et quid patri amoris debeatur, agnosce. Pater honorificat Filium , non uis ut Filius honorificet Patrem: Pater uoce celesti in Filio se complacere profitetur , non uis ut Filius humane carnis indutus amictu, cum humana uoce, humano loquatur affectu, Patrem dicat esse maiorem ? Nam si Magnus Dominus, et laudabilis nimis, et magnitudinis eius non est finis : utique magnitudo que finem  non habet, nec augmentum habet. Sed cur non accipiam religiosis auribus Filium Patri in susceptione corporis obedientem, cum religiose accipiam Patrem Filio deferentem?

66. Disce potius tue utilitatis precepta, et exempla pietatis agnosce. Disce quid parentibus tuis debeas, cum legis a Patre Filium non uoluntate, non opere, non tempore discrepare: etsi personis duo, potestate unum sunt. Et utique nullum Pater ille celestis laborem generationis 1303 expertus est: tu matri debes pudoris iniuriam, uirginitatis dispendium, partus periculum, matri longa fastidia, matri longa discrimina, cui misere in ipsis uotorum fructibus maius periculum est: et cum ediderit quod optauit, partu absoluitur, non timore. Quid anxios  patres loquar pro filiorum profectu, et multiplicatos alienis usibus census, iactaque agricole semina posterorum etatibus profutura? Nonne pro his obsequia saltem oportet rependi? Cur impio patris uita prolixior, et communitas patrimonii uidetur angustior, cum Christus non refugiat coheredes?

 Factum est uerbum Domini super Ioannem Zacarie filium in deserto.

67. Congregaturus Ecclesiam Dei Filius, ante operatur in seruulo. Et ideo bene posuit sanctus Lucas factum esse uerbum Domini super Ioannem Zacarie filium in deserto; ut Ecclesia non ab homine ceperit, sed a uerbo. Ipsa enim est desertum, quia plures filii deserte, magis quam eius que habet uirum  . Denique ipsi dicitur: Letare sterilis , et Exsulta desertum ; quia nullis adhuc conuene plebis operibus colebatur, neque ullum adhuc arbores ille, que fructum ferre non poterant, meritorum suorum uerticem preferebant. Nondum uenerat qui diceret: Ego autem sicut oliua fructifera in domo Domini . Nondum uitis  illa celestis fructus palmitibus suis, uerborum quodam suorum traduce, ministrabat. Factum est ergo uerbum, ut que erat ante deserta, fructum nobis terra generaret. Factum est uerbum, uox secuta est; uerbum enim prius intus operatur, sequitur uocis officium. Unde et Dauid dicit: Credidi propter quod locutus sum . Prius credidit, ut loqui posset.

68. Factum est autem uerbum, ut sanctus Baptista Ioannes penitentiam predicaret. Et ideo plerique sancto Ioanni typum Legis imponunt; eo quod Lex peccatum denuntiare potuit, donare non potuit. Lex enim unumquemque qui uiam gentium sequebatur, reuocat ab errore, restringit a crimine: penitentiam suadet, ut gratiam consequatur. Lex autem  et Prophete usque ad Ioannem : Ioannes uero prenuntius Christi. [a 1Kb] Ita Lex et Ecclesie prenuntia, et gratie penitentia est. Bene itaque sanctus Lucas compendio usus est, ut Ioannem declararet prophetam, dicens factum esse super eum uerbum Domini: alia non adderet; nullus enim eget indicio sui, qui uerbo Dei abundat. Unum itaque dixit, et omnia declarauit.

69. At uero sanctus Mattheus et Marcus uestitu, et cinctu, et cibo Prophetam declarare uoluerunt; eo quod uestitum de pilis camelorum habuit, 1304 et zonam pelliceam super lumbos suos: locustas autem, et mel siluestre edebat . Prenuntius enim Christi non patiebatur immundarum perire exuuias bestiarum: ipso quoque uestitus  indicio designans Christum esse uenturum, [b 1Kb] qui belluina, illuuieque contexta pro nostrorum deformitate meritorum, gentilitatis immunde peccata suscipiens, in illo tropheo crucis, amictu quodam se nostre carnis exueret.

70. Quid autem sibi uult cinctus zone pellicee, nisi quod caro ista que mentem prius grauare consueuerat, ea post aduentum Domini non impedimento cepit esse, sed cingulo? Scilicet iuxta Dauid: In salicibus . . . . organa nostra suspendimus ; et iuxta Apostolum  confidentiam non habemus in carne, et confidentiam habemus in corpore: non habemus in uoluptatibus, habemus in passionibus; quoniam in spiritu feruens uigeat affectus, et ad omne accingamur obsequium  celestium preceptorum, deuotione mentis intenti, atque apparatu corporis expediti.

 71. Cibus quoque propheticus index officii, nuntiusque mysterii est. Quid enim tam otiosum ad hominis officium, quam locustas querere: et quid tam plenum ad uatis mysterium? Nam quo magis ad fructum inutiles, [c 8Kb] ad usum laboris inertes, ad tactum fugaces, uage saltu, ore stridule sunt locuste; eo conuenientius his populi figura gentilis aptatur, qui nullo usu laboris, nullo operis sui fructu, sine grauitate, sine uoce sonum querele ederet, uerbum uite ignoraret. Hic igitur populus cibus est prophetarum; nam quo numerus maior populi congregatur, eo uberior prophetici oris usus augetur. Ecclesie quoque gratia prefiguratur in melle siluestri, non intra aluearium legis plebis Iudaice fetu reperta, sed in campis, et foliis silue gentilium errore  diffusa, iuxta quod scriptum est: Inuenimus eam in campis silue .

72. Et hic quidem mel siluestre edebat, annuntians populos de petre melle saturandos, sicut scriptum est: Et de petra mellis saturauit eos . Sic etiam Eliam corui [d 1Kb] cibo aduectitio, et lucratiuo potu inter deserta pauerunt ; ut indicio foret populos nationum tetro squalentes colore meritorum, qui ante cibum fetidis in cadaueribus requirebant, nunc de se aduectitiam prophetis alimoniam prebituros. Cibus enim prophetarum, diuine uoluntatis effectus est, sicut ipse Dominus declarauit dicens: Meus cibus est, ut faciam uoluntatem eius qui me misit .

 uox clamantis in deserto.

 73. Bene uox dicitur Ioannes uerbi prenuntius. Nam interrogatus ipse Ioannes: Quid dicis de te ipso? Ait: Ego uox clamantis in deserto . 1305 Et ideo ait: Qui post me uenit, ante me factus est ; quia uox precedit inferior, uerbum sequitur, quod precellit. Ideo et a Ioanne baptizari uoluit; quia in hominibus uerbum consecratur uoce doctoris. Ideo fortasse Zacarias uocem recepit, quia uocem locutus est.

 Generatio uiperarum, quis ostendit uobis fugere a uentura ira? Facite ergo fructus dignos penitentie. Et ne ceperitis dicere: Pater noster est Abraham. Dico autem uobis, quia potens est Deus de lapidibus istis suscitare filios Abrahe.

74. Argui quidem uidetur malitia Iudeorum, eo  quod uario noxie mentis ueneno, serpentinos lapsus, et terrena cubilia, non diuine aliquod mysterium cognitionis  operentur: sed tamen cum dicitur: Quis ostendit uobis fugere a uentura ira? ostenditur his Dei miseratione infusa prudentia; ut gerant suorum penitentiam delictorum, futuri terrorem iudicii prouida deuotione metuentes. Ad generationem ergo, non ad successionem referenda est comparatio uiperarum. Aut fortasse iuxta quod scriptum est: Estote prudentes sicut serpentes , ostenduntur habere prudentiam naturalem, qui profutura uideant, et sponte deposcant, sed adhuc noxia non relinquant.

75. Et ideo admonentur claritatem sibi magis operis, quam nobilitatem generis uindicare; quod nulla in successione prerogatiua sit, nisi fidei astipuletur hereditas, quam Dei nutu ad populos gentilium  transferendam, sermone prophetico reuelauit, dicens: Potens est Deus de lapidibus his suscitare filios Abrahe. Nam licet Deus possit diuersas conuertere et commutare naturas; tamen quia mihi plus mysterium quam miraculum prodest, in prenuntio Christi nichil magis quam edificationem Ecclesie debeo surgentis agnoscere; que non rupeis saxis, sed uiuis lapidibus exstructa, in habitaculum Dei et fastigium templi conuersione nostrorum surrexit animorum. Etenim parabat Deus mentium nostrarum dura mollire, et de lapidibus offensionis excitare cultores religionis. Quid enim aliud quam lapides habebantur, qui lapidibus seruiebant, similes utique iis qui facerent eos? Prophetatur igitur saxosis gentilium fides infundenda pectoribus, et futuros per fidem  Abrahe filios oracula pollicentur, quibus per duritiam mentis saxeus quidam insensibilis, irrationabilisque nature usus inoleuerat. Nam si lapidibus uiuis [a 1Kb] firmatos uiros fidei robore sententia apostolica comparauit, iuxta quod scriptum est: Et uos tamquam lapides uiui edificamini domus spiritalis, in sacerdotium sanctum, offerentes hostias spiritales : [b 1Kb] multo altius hic uidentur uoce prophetica lapidibus homines comparati, qui ita humane sensum mentis amiserant; ut dum lapidibus putant diuinitatis alicuius inesse rationem, ipsi in naturam lapidum non usu corporis, sed mentis habitu uerterentur. Denique ex Abrahe 1306 secundum carnem successione manantes, et principes Sodomorum appellantur , et parietes dealbati : ita sibi prerogatiuam generis morum magis similitudo uindicat, quam ordo maiorum . Quin etiam ut scias quia lapidibus comparati sunt homines, arboribus quoque homines comparauit subiiciens Propheta:

 Quia iam securis ad radices arborum posita est.

 76. Exempli autem ideo facta mutatio est; ut illo comparationis processu quidam intelligatur hominis clementior iam profectus. Nam illi ante deformes ad usum, nudi ad ornatum, steriles ad fructum, irrationabiles ad profectum, iam in arborum speciem figurantur, que rationabili quodam nature munere decore ad usum, ad aspectum uenuste, ad fructum opime, surgunt cacuminibus, funduntur brachiis, replentur fructibus, frondibus uestiuntur. Atque utinam nos fecundarum usum arborum possimus imitari, meritisque crescentibus longeue humilitatis radice fundati, sublimes ab humo, decori ad speciem adultos fructuosorum operum uertices erigamus; ne euangelica securis agricole trunci radicem siluestris excidat. ue enim mihi est, si non euangelizauero  . Sed uox ista apostolica est. ue mihi est, si non peccata defleuero, ue mihi est si non media nocte surrexero ad confitendum tibi; ue mihi est, si dolum proximo meo fecero; ue, si locutus non fuero ueritatem. Ad radicem securis est posita, faciat fructum, qui potest gratie, qui debet penitentie. Adest Dominus qui fructum requirat, fecundos uiuificet, steriles reprehendat. Anni tres sunt ex quo uenit, et fructum in Iudeis inuenire non potuit: utinam inueniat in nobis. Iussurus est succidi infructuosos, ne terram occupent. Sed qui adhuc non habet fructum, conetur ut afferat in futurum. Bonus ille cultor agri interueniet pro nobis infecundis, pro nobis infructuosis; ut detur spatium, patientia deferatur; ne  forte et nos aliquem fructum ferre Deo possimus.

77. Singulis quoque generibus hominum conueniens tribuit sanctus Ioannes Baptista responsum, unum omnibus : ita publicanis, ne ultra prescriptum exigant; militibus, ne calumniam faciant, ne predam requirant; docens idcirco stipendia constituta militie; ne dum sumptus queritur, predo grassetur. Sed hec et alia officiorum precepta propria singulorum: [c 1Kb] misericordia communis est usus, ideo commune preceptum; omnibus officiis, omnibus etatibus necessaria, et ab omnibus deferenda. Non publicanus, non miles excipitur, non agricola uel urbanus, diues et pauper, omnes in commune admonentur, ut conferant non habenti. Misericordia enim plenitudo uirtutum est.  Et ideo omnibus est proposita perfecte forma uirtutis; ne uestimentis alimentisque suis parcant. Misericordie tamen ipsius pro possibilitate conditionis 1307 humane mensura seruatur; ut non sibi unusquisque totum eripiat: sed quod habet, cum paupere partiatur.

 Aestimante autem populo et cogitante  in cordibus suis de Ioanne, ne forte ipse esset Christus; respondit dicens: Ego quidem uos baptizo in aqua, in penitentia.

78. uidebat ergo Ioannes cordis occulta. Sed consideremus cuius hec gratia. Quemadmodum autem prophetis palam fiant cordis occulta, Paulus ostendit dicens: Occulta quoque cordis eius manifesta fient: et procidens in faciem adorabit Deum, pronuntians quod uere Deus est in uobis . Dei ergo munus est qui reuelat, non uirtus hominis qui diuino magis adiuuatur beneficio, quam naturali cernit officio. Quo autem proficit ista cogitatio Iudeorum, nisi ut secundum Scripturas uenisse Christum probetur? Erat enim qui exspectabatur; et ipse utique qui exspectabatur, non is qui non exspectabatur, aduenit.  Quid autem ineptius quam quod is qui in alio estimatur, in seipso esse non creditur? Quem per mulierem uenturum putabant, per uirginem uenisse non credunt. Que Deo secundum carnem dignior generatio, quam ut immaculatus Dei Filius immaculate generationis seruaret etiam in suscipiendo corpore puritatem? Et utique diuini aduentus [a 1Kb] signum in uirginis partu, non in mulieris constitutum est.

79. Ego, inquit, uos aqua baptizo. Cito probauit non esse se Christum, qui uisibili operetur officio. [b 1Kb] Nam cum ex duabus naturis homo, id est, ex anima subsistat et corpore, uisibile per uisibilia, inuisibile per inuisibile mysterium consecratur. Aqua enim corpus abluitur, spiritu anime delicta mundantur.  Aliud agimus, aliud inuocamus; licet etiam in ipso fonte sanctificatio diuinitatis aspiret. Non enim aqua omnis ablutio est, sed hec inter se diuisa esse non possunt, et ideo aliud fuit baptisma penitentie, aliud gratie est. Istud ex utroque, illud ex uno; nam cum communia delicta sint mentis et corporis, purificatio quoque debuit esse communis. Et bene sanctus Ioannes se intellexisse significans quid in cordibus cogitarent, et quasi non intellexerit, declinans maiestatis inuidiam, non uerbo, sed opere declarauit non esse se Christum. Opus enim hominis est gerere penitentiam delictorum; Dei munus est gratiam implere mysterii.

uenit autem fortior me.

80. Non comparationem fecit, ut ipso se tantum  fortiorem dixerit Christum , sed quia multi fortes; nam et diabolus fortis: Nemo enim potest uasa fortis . . . diripere, nisi prius alligauerit fortem . Multi ergo fortes, fortior nemo nisi Christus. Denique eousque non fecit comparationem, ut addiderit: Cuius non sum dignus calceamenta  portare, euangelice predicationis 1308 ostendens in apostolos gratiam esse collatam, qui sunt calceati in Euangelium.

81. uidetur tamen ideo hoc dicere, quod plerumque Ioannes personam accepit populi Iudeorum. Unde ad hoc referunt quod ait: Illum oportet crescere, me autem minui , quod oporteret minorem fieri populum Iudeorum, crescere in Christo populum Christianum. Denique et Moyses accepit personam populi; sed ille calceamentum non Dominicum portabat, sed pedum suorum. Et isti calceati sunt calceamento fortasse non suorum pedum; ille autem soluere calceamentum pedum iubetur suorum ; ut animi eius gressus et mentis, corporei nexus uinculis absolutus, iter spiritale gradiatur.  Apostoli autem calceamentum deposuerant corporale, quando missi sunt sine calceamento, sine uirga, sine pera, sine zona; sed non statim Domini calceamenta portarunt. Fortasse post resurrectionem portare ceperunt; ante enim ne cui gesta Domini dicerent, monebantur. Denique postea his dicitur: Ite in orbem uniuersum, et predicate Euangelium ; ut euangelice predicationis uestigium proferentes, toto Dominicorum seriem circumferrent orbe gestorum. Est igitur calceamentum nuptiale euangelica predicatio. Sed de hoc opportunius aliquid in aliis explicabimus .

 Ipse uos baptizabit in Spiritu sancto, et igni: habens uentilabrum in manu sua, et purgabit aream suam, et congregabit triticum in horreum suum;  paleas autem igni comburet inexstinguibili.

82. Habens uentilabrum in manu. uentilabri indicio discriminandorum Dominus declaratur ius habere meritorum; eo quod dum frumenta in area uentilantur, plena a uacuis, ab inanibus fructuosa ueluti quodam aure spirantis examine separantur. Per hanc igitur comparationem ostenditur quod Dominus iudicii die solide merita fructusque uirtutis ab inanis iactantie, exiliumque factorum infructuosa leuitate discernat; perfectioris meriti uiros locaturus in mansione celesti. Ipse enim perfectior fructus est, qui meruerit eius esse conformis, qui sicut granum tritici cecidit, ut plurimos fructus afferret in nobis, inuisus paleis, inanibus meritis non amicus. Et ideo ante eum ignis ardebit, non natura sui noxius; utpote  qui mala improbitatis exurat, splendorem probitatis accumulet.

 Factum est autem, cum baptizatus esset omnis populus, et Iesu baptizato, et orante, apertum est celum, et descendit Spiritus sanctus corporali specie sicut columba in ipsum; et uox de celo facta est: Filius meus es tu, in te complacui.

 83. Baptizatus est ergo Dominus non mundari uolens, sed mundare aquas; ut ablute per carnem Christi, que peccatum non cognouit, baptismatis ius haberent. Et ideo qui ad Christi lauacrum uenerit, peccata deponit. Pulchre autem in iis que a ceteris dicta sunt, sanctus Lucas 1309 euangelista compendium sumpsit, et intelligendum magis quod a Ioanne Dominus baptizatus est, quam expressum reliquit. Que autem Dominici causa baptismatis, Dominus ipse declarat dicens: Sine modo; sic enim decet nos implere omnem iustitiam .

84. Cum igitur tanta ad edificationem Ecclesie sue diuino Deus fauore concesserit; ut post patriarchas, prophetas, angelos, unigenitus descenderet Dei Filius, et ad lauacrum ueniret; nonne uere atque  diuine de Ecclesia cognouimus dictum: Nisi Dominus edificauerit domum, in uanum laborauerunt qui edificant eam ? Nec mirum si homo edificare non potest, qui non potest custodire: Nisi Dominus custodierit ciuitatem, in uanum uigilauerunt qui custodiunt eam . Hec de quodam psalmo. Audeo tamen etiam ego dicere, quod homo uiam non possit adoriri, nisi Dominum habeat preuiantem. Unde criptum est: Post Dominum Deum tuum ambulabis ; et, A Domino diriguntur uie uiri . Denique ille perfectior, qui intelligeret se sine Domino ambulare non posse: uias, inquit, tuas edoce me . Et ut ad historiam ueniamus  ex Aegypto populus exiuit, nesciebat uiam que ad terram duceret sanctam. Misit Deus per noctem columnam ignis, ut per columnam populus uiam disceret. Misit etiam per diem columnam nubis, ut neque ad sinistram, neque ad dexteram declinaret . Sed non es talis, homo, ut merearis et tu ignis columnam: non habes Moysen, non accipis signum; nunc enim post ad uentum Domini fides exigitur, signa conduntur. Time Deum, et presume de Domino: Immittit enim angelos Dominus in circuitu timentium eum, et cripiet eos . uides itaque quia ubique Domini uirtus studiis cooperatur humanis; ut nemo possit edificare sine Domino, nemo custodire sine Domino, nemo quidquam incipere sine Domino  . Et ideo iuxta Apostolum: Siue manducatis, siue bibitis, siue aliud quid facitis, omnia in gloriam Dei facite, in nomine Domini nostri Iesu Christi . In duabus enim epistolis: alibi in nomine Domini nostri Iesu Christi ; alibi in gloriam Dei facere te precepit; ut scias eamdem esse Patris et Filii gloriam, eamdemque uirtutem: nec in aliquo circa sui diuinitatem Patrem et  Filium discrepare, qui circa presidia nostra non discrepant. Docuit igitur me Dauid quod nemo sine Domino edificet domum, custodiat ciuitatem .

85. Docuit me etiam Moyses quod nemo nisi Deus fecerit mundum: In principio enim fecit Deus celum et terram . Docuit etiam quod hominem Deus opere suo fecerit; nec otiose posuit: Finxit Deus hominem de limo terre, et insufflauit in faciem eius flatum uite ; ut actum quemdam Dei circa edificationem hominis usu quodam corporalis operationis aduertas. Docuit etiam quia et mulierem fecit Deus: Immisit enim Deus soporem in Adam, et dormiuit, et sumpsit unam costam de latere eius, 1310 [a 29Kb] et repleuit carnem eius: et edificauit Dominus Deus costam quam sumpsit ab Adam,  in mulierem . Non frustra, ut dixi, corporalibus quibusdam manibus circa Adam et Euam Moyses Deum inducit operantem. Mundum Deus fieri iussit, et factus est, et uno uerbo opus mundi Scriptura indicat absolutum: ad hominem uenitur, et manus ipsas quodammodo studuit tibi Propheta Dei laborantis ostendere .

86. Plus nescio quid in his intelligere, quam lego, opera Dei elaborata me cogunt. Subuenit Apostolus estuanti, et quod ego non intelligebam quid esset: Os de ossibus meis, et caro de carne mea: et, Hec uocabitur mulier; quoniam de uiro suo assumpta est  diuino mihi spiritu reuelauit dicens: Sacramentum hoc magnum est . Quod sacramentum? Quia duo erunt in carne una; et, Quia relinquet  homo patrem et matrem, et adherebit uxori sue : et, Quoniam membra sumus corporis eius, de carne eius, et de ossibus eius . Quis est iste uir propter quem mulier parentes relinquat? Relinquit parentes Ecclesia, que de gentilibus populis congregata est, cui prophetice dicitur: Obliuiscere populum tuum, et domum patris tui . Propter quem uirum, nisi forte illum de quo dicit Ioannes: Post me uenit uir qui ante me factus est ? De cuius latere dormientis costam Deus sumpsit; ipse enim est qui dormiuit, et quieuit et resurrexit; quoniam Dominus suscepit eum. Que est huius costa [b 1Kb] nisi uirtus? Quia tunc quando miles latus eius aperuerit, continuo aqua et sanguis exiuit, qui effusus est pro seculi uita . Hec seculi  uita, costa Christi est: hec costa secundi est Adam. Primus enim Adam in animam uiuentem, nouissimus Adam in spiritum uiuificantem: nouissimus Adam Christus est, costa Christi uita Ecclesie est. Nos ergo membra sumus corporis eius, de carne eius, et de ossibus eius. Et fortasse hec est costa de qua dixit: Sentio de me uirtutem exisse . Hec est costa que de Christo exiuit, nec corpus  eius imminuit; non enim corporalis, sed spiritalis est costa; spiritus autem non diuiditur ipse, sed diuidit singulis prout uult. Hec est Eua mater omnium uiuentium. Si enim [a 1Kb] intelligas uiuentem cum mortuis queri, intelligis eos mortuos esse, qui sine Christo sunt, qui participes uite non sunt; hoc est enim Christi non esse participes, [b 1Kb] quia Christus est uita. Mater ergo uiuentium Ecclesia est, quam edificauit Deus in ipso summo angulari lapide Christo Iesu, in quo omnis structura compaginata crescit in templum Dei.

87. ueniat ergo Deus, edificet mulierem, illam quidem adiutricem Ade, hanc uero Christi. Non quia Christus adiumentum requirit, sed quia nos querimus et desideramus ad Christi gratiam per Ecclesiam  peruenire. Et nunc edificatur, et nunc formatur, et nunc mulier figuratur, et nunc creatur. Et ideo nouo uerbo usa est Scriptura; quia superedificamur super fundamentum apostolorum et prophetarum . Et nunc domus spiritalis surgit in sacerdotium sanctum. ueni, Domine Deus, edifica mulierem istam, edifica ciuitatem; 1311 ueniat et puer tuus: tibi enim credo dicenti: Ipse edificabit ciuitatem mihi .

88. Ecce mulier omnium mater, ecce domus spiritalis, ecce ciuitas que uiuet in eternum; quia mori nescit. Ipsa enim est ciuitas Hierusalem, que nunc uidetur in terris, sed rapietur supra Eliam; Elias enim unus fuit. Transferetur super Enoch, cuius mors non inuenitur. Ille enim raptus est, ne malitia  mutaretur cor eius: hec autem diligitur a Christo quasi sponsa gloriosa, sancta, immaculata, sine ruga. Et quanto melius totum corpus assumitur, quam unus assumptus est? Hec enim est spes Ecclesie. Rapietur profecto, assumetur, transferetur ad celum. Ecce curru igneo raptus est Elias: rapietur et Ecclesia. Non mihi credis? Crede uel Paulo, in quo Christus locutus est: Rapiemur, inquit, in nubibus obuiam Christo in era, et ita semper cum Domino erimus .

89. Ad hanc igitur edificandam mittuntur quidem plures, mittuntur patriarche, mittuntur prophete, mittitur Gabriel archangelus, innumeri angeli diriguntur, et multitudo celestis exercitus Deum laudat; quia ciuitatis huius edificatio propinquat.  Mittuntur plures ad eam, sed Christus eam solus edificat, uerum non est solus; quia Pater presens est. Et si solus edificat; gratiam tamen tante edificationis non solus usurpat. Scriptum est de templo, quod edificauit Salomon, in quo typus Ecclesie fuit, [c 1Kb] quia septuaginta millia erant qui in humeris  portarent, et octoginta millia lapidum cesores, et tria millia sexcenti operum prepositi . ueniant angeli illi, ueniant lapidem cesores, cedantur superflua lapidum nostrorum, aspera leuigentur. ueniant et qui in humeris portant; scriptum est enim: Super humeros tollentur .

90. uenit ergo ad Ioannem, quoniam cetera comperistis. uenit ad Ioannis baptisma: sed Ioannis baptisma habebat penitentiam delictorum . Et ideo prohibet eum Ioannes dicens: Ego a te debeo baptizari, et tu uenis ad me ? Cur uenis ad me, qui peccatum non habes? Ille enim baptizandus est a me, qui peccatum habet: qui autem peccatum non fecit, lauacrum penitentie cur requirat? Sine, inquit,  modo: hoc est, dum Ecclesia edificetur, decet nos implere omnem iustitiam . Que est iustitia, nisi misericordia? Dispersit enim, dedit pauperibus: iustitia eius manet in eternum . Dedit mihi pauperi, dedit mihi inopi gratiam quam ante non habui. Iustitia ergo eius manet in eternum. Que est iustitia, nisi ut quod alterum facere uelis, prior ipse incipias, et tuo alios horteris exemplo? Que est iustitia, nisi ut qui carnem suscepit, non quasi Deus sensum aut ministerium carnis excluderet: sed quasi homo carnem uinceret, ut uincere me doceret? Docuit enim me qua ratione possim terrenis concretam uitiis obnoxie carnis illuuiem sepelire criminibus, renouare uirtutibus.

1312 91. O uere diuinam in ipsa humilitate Domini  prospicientiam! Quanto enim abiectior humilitas, tanto diuinior prouidentia. Iniuriarum suarum acerbitate Deus proditur: et remediorum suorum usu, qui nullis remediis indigeret, Deus probatur. Quid enim tam diuinum ad populos prouocandos, quam ut nemo refugiat lauacrum gratie, quando Christus lauacrum penitentie non refugit? Nemo se dicat exsortem esse peccati, quando Christus uenit ad remedium peccatorum. Si pro nobis Christus lauit, immo nos in corpore suo lauit, quanto magis nos nostra delicta lauare debemus? Quo igitur magis opere, quo magis mysterio Deus  quam hoc probatur; quando per totum mundum, qua generis humani conditio diffunditur, per separatarum diuortia tractusque regionum,  uno momento in uno corpore Deus fraudem uetusti erroris aboleuit, gratiam regni celestis effudit? Unus enim mersit, [d 1Kb] sed eleuauit omnes: unus descendit, ut ascenderemus omnes, unus omnium peccata suscepit, ut in illo omnium peccata morerentur. Purificate igitur uos, ut apostolus dicit , quia purificauit se ille pro nobis, qui purificatione non eguit. Hec de nobis.

92. Nunc consideremus mysterium Trinitatis. Unum Deum dicimus, sed Patrem confitemur, et Filium Deum confitemur. Nam cum scriptum sit: Diliges Dominum Deum tuum, et ipsi soli seruies , negauit Filius esse se solum dicens: Sed non sum solus, Pater enim mecum est . Nec nunc solus est; Pater enim se adesse testatur. Adest et Spiritus sanctus; numquam enim potest a se Trinitas separari. Denique apertum est celum, et descendit Spiritus sanctus corporali specie, sicut columba. Quomodo ergo heretici dicunt quia solus in celo est, qui non est solus in terris? Aduertamus mysterium: quare sicut columba? Simplicitatem enim lauacri requirit gratia; ut simus  simplices sicut columbe. Pacem lauacri requirit gratia, [a 1Kb] quam in typo ueteri columba quondam ad illam arcam que sola fuit diluuii immunis, aduexit . Docuit me cuius typus columba illa fuerit, qui nunc descendere dignatus est in specie columbe. Docuit in illo ramo, in illa arca typum fuisse pacis Ecclesie, quod inter ipsa mundi diluuia Spiritus sanctus ad Ecclesiam suam pacem afferat fructuosam. Docuit etiam Dauid, qui prophetico spiritu cernens baptismatis sacramentum, ait: Quis dabit mihi pennas sicut columbe ?

93. uenit ergo Spiritus sanctus, sed attende mysterium. uenit ad Christum. Omnia enim per ipsum . . . . . facta sunt . . . . . et in ipso constant . Sed uide beneuolum Dominum, qui solus  se iniuriis subdidit, solus gratiam non quesiuit. Et ubi edificauit Ecclesiam? Rogabo, inquit, Patrem et alium Paracletum dabit uobis, ut uobiscum sit in eternum, spiritum ueritatis, quem hic mundus non potest accipere, quia non uidet eum, nec agnoscit eum . Merito 1313 ergo se in corpore demonstrauit; [b 1Kb] quoniam diuinitatis substantia non uidetur.

94. uidimus Spiritum, sed in specie corporali: uideamus et Patrem. Sed quia uidere non possumus, audiamus. Adest enim beneuolus Deus, non derelinquet templum suum. uult omnem exedificari animam: uult eam ad salutem informare: uult lapides uiuos a terra ad celum transferre. Diligit templum suum: et nos diligamus eum. Si diligimus Deum,  precepta eius seruemus. Si diligimus eum, nouerimus  eum. Qui enim dicit quia nouit eum, et precepta eius non seruat, mendax est . Quomodo enim potest Deum diligere, qui non diligit ueritatem, cum Deus ueritas sit? Audiamus ergo Patrem; inuisibilis enim Pater: sed et Filius inuisibilis secundum diuinitatem; Deum enim nemo uidit umquam. Cum ergo [c 1Kb] Filius Deus, in eo utique quod Deus Filius, non uidetur; sed demonstrare se uoluit in corpore: et quia Pater corpus non gerebat, ideo probare uoluit Pater nobis in Filio se esse presentem, dicens: Filius meus es tu, in te complacui. Si uis discere Filium cum Patre semper esse presentem, lege Filii uocem dicentis: Si ascendero in celum, tu ibi es: si descendero ad infernum, ades . Si Patris testimonium queris, audisti a Ioanne.  Crede igitur ei, cui se baptizandum credidit Christus, cui Pater Filium celesti uoce commisit, 1314 dicens: Hic est Filius meus Dilectus, in quo complacui .

95. Ubi sunt Ariani, quibus non placet Filius, in quo complacuit Pater? Hoc non ego dico, neque hominum quisquam locutus est; neque enim per hominem Deus, neque per angelos, neque per archangelos: sed ab ipso Patre uox de celo missa signauit. Deinde alibi idem Pater repetit, dicens: Hic est filius meus dilectus, in quo complacui: ipsum audite , dicentem utique audite: Ego et Pater unum sumus . Qui ergo [d 1Kb] Filio non credit, non credit Patri. Testis est ille de Filio: si dubitatur de Filio, paterno non creditur testimonio. Deinde cum  dicit: In quo complacui; non aliena in Filio, sed sua laudat. Quid est enim dicere: In quo complacui, [e 1Kb] nisi quia omnia que habet Filius, et Pater habet: sicut et que Patris sunt, Filii sunt? Filius dixit: Omnia que habet Pater, mea sunt ; indifferentis enim diuinitatis potentia non secernit inter Patrem et Filium, sed unam Patri Filioque participat potestatem. Credamus Patri, cuius uocem elementa sonuerunt: credamus Patri, cuius uoci elementa obsequium prebuerunt. Credidit mundus in elementis, credat in hominibus: credidit in exanimis, credat in uiuentibus: credidit in mutis, credat in loquentibus: [f 1Kb] credidit in iis que non habent sensum, credat in iis qui sensum, ut Deum cognoscerent, consecuti sunt.



LIBER TERTIUS.


 1313  Et ipse iehsu erat incipiens fere annorum triginta, qui putabatur esse filius Ioseph.

1. De generationibus dicturi, quarum nonnullam uidemus in Euangelio secundum Mattheum, uel in hoc cuius interpretationem habemus in manibus, esse distantiam; quoniam non est credibile aduersantia sibi sanctos uiros potuisse dicere, [a 1Kb] de gestis presertim Domini Saluatoris, quanto studio possumus, non dixisse eos discrepantia demonstremus.

2. Et primum omnium neminem mouere debet quod ita scriptum est: Qui putabatur esse filius Ioseph. Bene enim putabatur, quia natura non erat: sed ideo putabatur, quia eum Maria, que Ioseph uiro suo erat desponsata, generauerat; sic enim habes:  Nonne hic est filius Ioseph fabri ? Diximus supra qua ratione per uirginem: diximus etiam qua ratione per desponsatam, et quare census tempore nasci uoluerit Dominus Salutaris: non alienum etiam uidetur ut qua ratione [b 54Kb] fabrum patrem habuerit, declaremus. Hoc enim typo eum patrem sibi esse demonstrat qui fabricator omnium condidit mundum; iuxta 1314 quod scriptum est: In principio fecit Deus celum et terram . Nam etsi humana non sunt comparanda diuinis; typus tamen integer est quod Pater Christi igne operatur et Spiritu, et tamquam bonus anime faber uitia nostra circumdolat, cito securim admouens arboribus infecundis, secare doctus exigua, culminibus seruare sublimia, rigida mentium spiritus igne mollire,  et in uarios usus omne humanum genus diuersa ministeriorum qualitate formare.

Cur autem Ioseph magis quam Marie generatio describatur, cum Maria de Spiritu sancto generauerit Christum, et Ioseph a generatione Domini uideatur alienus, dubitare possemus, nisi consuetudo nos instrueret Scripturarum, que semper uiri originem querit. Sic enim habes: Phares fuit filius Iude principis Tribus: Hic generauit Hesron, et Hesron generauit Aram, et Aram generauit Hamminadab, et Hamminadab generauit Nahasson, et Nahasson generauit Salmon, et Salmon generauit Booz, et Booz generauit Hobed, et Hobed generauit Iesse, et Iesse generauit  Dauid . uiri enim persona queritur, qui etiam in senatu et reliquis [c 1Kb] curiis ciuitatum generis asserit dignitatem. 1315 Quam deforme autem si relicta uiri origine, origo femine quereretur, ut uideretur patrem non habuisse ille totius mundi populis predicandus?

4. Sed etiam alibi diuerso ordine generationem doceamus esse decursam; ne hic quoque Euangeliste discrepare uideantur, qui ueterem ordinem sunt secuti. Sic enim habes: Fuit homo [d 1Kb] ex Arath, et nomen eius Elcana, filius Hieremiel, filius Heli, filius Ozi de monte Ephraim . uides et a patribus ad filios, et a filiis ad patres originis descriptionem ueteri more contextam. uides ubique familiam per uirorum generationes esse decursam. [e 1Kb] Noli mirari  si Mattheus ab Abraham usque ad Ioseph, Lucas a Ioseph usque ad Adam, et ad Deum generationum ordinem percurrit. Noli mirari quod Ioseph origo descripta est. Etenim secundum carnem natus, usum debuit sequi carnis, et qui in seculum uenit, seculi debuit more describi; maxime cum in Ioseph origine etiam origo sit Marie. Nam cum uir iustus fuerit Ioseph, utique ex tribu sua, et ex patria sua accepit uxorem: nec potuit iustus facere contra id quod Lege prescriptum est. Sic enim habes, quia unusquisque in hereditatem tribus sue patrie adherebunt filii Isrel, nec de tribu ad tribum transibunt: et omnis filia que habet hereditatem tribuum filiorum Isrel, uni ex populo, et ex tribu patris sui erit uxor . Itaque et census tempore  ascendit Ioseph de domo et de patria Dauid , ut profiteretur cum Maria uxore sua. Que ex eadem domo, et ex eadem patria professionem defert, utique eiusdem tribus, et eiusdem patrie se esse designat.

5. Cognata quoque Marie inducitur Elizabeth : primo quod omnes Iudei cognati, quemadmodum te Apostolus docuit dicens, Optabam enim anathema esse ipse . . . . pro fratribus meis, cognatis secundum carnem, qui sunt Isrelite . Cognate ergo, quia ambe Isrelite erant: simul et cognate, quia ambe erant ex tribu Iuda. Didicisti ex tribu Iuda Mariam, disce et Elizabeth. Nam Exsurgens  Maria in diebus illis, abiit in montana cum festinatione, in ciuitatem, inquit, Iude, et intrauit in domum Zacarie . Cum enim intra tribus suas Moyses habitare unumquemque prescripserit : utique cum in ciuitate Iude manserit, erat et in tribu Iuda; maxime cum ex genere Elizabeth fuerint sacerdotes, quorum Deus portio est. Simul quam pulchrum, ut cum illa prenuntium Christi, Christum ista generauerit, et altera de Spiritu sancto conceperit, altera sancto repleta Spiritu prophetauerit; secundum carnem quoque uideantur fuisse cognate, que secundum Deum spiritalis cognationis consortio non carebant? Quod si omnis femine caput uir secundum sanctum Apostolum , et sunt duo in carne una secundum  legem diuinam : utique ii qui una caro erant, et unus spiritus, quomodo poterat fieri ut uiderentur patriam et tribum habere diuisam? Accedit illud quod etiam Angelus Gabriel de Domino prenuntiauerat, quod Dabit illi Deus sedem Dauid patris sui . Certum est igitur 1316 etiam Mariam de Dauid generatione manasse. Simul etiam discimus nichil referre quo ordine generationis series exprimatur, cum iter hinc atque inde sit peruium.

6. Cur autem sanctus Mattheus ab Abraham generationem enumerare ceperit Christi, sanctus uero Lucas a Christo usque ad Deum perduxerit, explanandum uidetur. Sed prius cur sanctus Mattheus cum ab Abraham ceperit generationis ordinem, non  ita posuerit: Liber generationis Abrahe, sed, Liber generationis Iesu Christi filii Dauid, filii Abraham . Et cur hos duos potissimum nominauerit, nequaquam pretereundum puto. Non enim otiose fidelissimi auctores generis eliguntur; ut intelligamus quod in ipsa generatione carnis, spiritalis magis successio requiratur. Duo sunt enim isti uiri in quos manauerunt promissa diuina.

7. Prior Abraham qui ante Moysis legem, et ante populum Iudeorum propria derelinquens, et cognoscens Deum, meruit fidei testimonium; quia Credidit Deo, et reputatum est ei ad iustitiam : qui etiam a Deo accepit oraculum, dicente sibi: Exi de terra tua, et de cognatione tua, et de domo patris tui, et uade in terram quam tibi monstrabo, et faciamte  te in gentem magnam, et benedicam te, et magnificabo nomen tuum, et eris benedictus, et benedicam benedicentes te, et maledicam maledicentes te, et benedicentur in te omnes tribus terre . uides igitur congregationes gentium, et sacrosanctum Ecclesie cetum oraculo diuino huic esse primo promissum. Et ideo is auctor generis debuit designari, qui instaurande Ecclesie sponsionem primus emeruit.

8. Dauid quoque merito et ipse auctor generis declaratur; quia cum iureiurando responsum, quod ex ipso secundum carnem Christus futurus esset, accepit; sic enim scriptum est: Iurauit Dominus Dauid  ueritatem, et non penitebit eum: Ex fructu uentris tui ponam super sedem tuam . Et alibi: Semel iuraui in sancto meo, si Dauid mentiar, semen eius in eternum manebit, et sedes eius sicut sol in conspectu meo . [a 16Kb] Et in Paralipomenis: Et erit cum completi fuerint dies tui, et dormies cum patribus tuis, suscitabo semen tuum post te, qui erit de uentre tuo, et parabo regnum eius. Ipse mihi edificabit domum, et erigam sedem eius in seculum. Ego ero ei in patrem, et ipse erit mihi in filium, et misericordiam meam non dispergam ab eo, sicut dispersi ab iis qui ante te fuerunt . Per Esaiam quoque idem Dominus Deus generationem Domini reuelauit, dicens: Exiet uirga de radice Iesse, et flos ex radice eius ascendet, et requiescet  super eum Spiritus Domini, Spiritus sapientie et intellectus . Et infra: Et erit radix Iesse, et qui exsurget imperare gentibus: in ipso gentes sperabunt . Et alibi: Puer natus est nobis, filius datus est nobis, cuius principium super humeros eius, et uocabitur nomen eius, magni consilii angelus. Adducam enim pacem super principes et salutem: et magna potestas eius, et pacis eius non erit finis, in sede Dauid, et in regno eius . In quo iuxta Aquile quoque interpretationem non quasi de homine, sed de eo qui ultra hominem esset 1317 uidimus exstitisse promissum. Idem enim interpretatus est: Puer natus est nobis, filius datus est nobis, et facta est mensura eius in humero eius, et uocabitur nomen eius, admirabilis consiliarius, Deus fortis, potens,  pater seculi, princeps pacis. Eius impleta est disciplina, et pacis eius non est finis, supra sedem Dauid, et supra regnum eius.

9. Omnia conuenire de Christo euidentibus signatur oraculis, nec posse diuine fructum potentie ad Salomonis gratiam deriuari, qui Dauid filius fuit, cuius finis haud dubie cognoscitur. Finis enim fuit regni Salomonis, et pacis, ut Regnorum lectionibus demonstratur. Unus est Christus, cuius regnum non habet finem. Deinde nullis Salomon gentibus imperauit, Christus uero Ecclesiam de nationibus congregauit uniuersis. Postremo uiuente Dauid, et natus est Salomon, et regnum est consecutus. Hic autem qui promittitur, post mortem Dauid surrrecturus esse monstratur, sicut habes: Quia cum completi  fuerint dies tui, et dormieris cum patribus tuis, suscitabo de semine tuo, qui erit ex uentre tuo, et parabo regnum eius. Ipse mihi edificabit domum, et erigam sedem eius in seculum . Numquid in seculum regnauit Salomon, qui annis tantummodo quadraginta regnauit? Ego ero, inquit, ei in patrem, et ille mihi in filium . Quis est iste proprius Dei Filius, nisi cui dictum est: Filius meus es tu, ego hodie genui te ? Et, Misericordiam meam non dispergam ab eo . . . . . et fidelem eum seruabo in domo mea, et in regno eius in seculum ? At uero Salomonem fortasse  ideo errasse tam grauiter, ne errarent homines, et ad ipsum crederetur manasse promissum, diuinarum serie cognouimus lectionum. Aedificauit enim templum Astarte idolo [a 1Kb] propter amorem mulieris, et indignatus est Dominus in Salomonem . Si igitur, uiuente Dauid, regnare cepit (sic enim habes, quod cum esset nuntiatum Dauid regnare Salomonem, adorauit rex Dauid in cubili suo, et dixit , si errauit, si offendit, uides quoniam promissi series Christum spopondit.

10. Et ideo istos duos generis auctores euangelista delegit: unum, qui promissum accepit de congregatione  populorum: alterum, qui de generatione Christi oraculum consecutus est. Et ideo licet ordine sit successionis posterior, prior tamen quam Abraham in Domini generatione describitur; quia plus est promissum accepisse de Christo, quam de Ecclesia; quoniam Ecclesia ipsa per Christum. Ergo unus princeps generis secundum carnem, [b 1Kb] alter princeps generis secundum spiritum: alter secundum seminis gratiam, alter secundum populorum fidem; potior enim qui saluat eo qui saluatur. Et ideo Dauid filius dicitur: Liber generationis Iesu Christi, filii Dauid . Eius enim primo loco debuit filius dici, cui dari filius est promissus; licet Apostolus etiam Abrahe Christum dicat esse promissum: Abrahe enim dicte sunt promissiones, et  semini eius. Non dicit: Et seminibus, tamquam in multis, sed sicut in uno: Et semini tuo, qui est Christus ; ut alteri proprietas generationis, principatus alteri deferatur. Illi delatum est, ut iehsu eius filius diceretur: huic quasi principi, familie gentiumque prerogatiua 1318 seruatur; ut ab Abraham generationis Dominice manaret exordium. Qui enim fidei auctor est, ipsum asserere Scriptura quoque debuit diuine generationis auctorem.

11. Unde et Lucas ad Deum putauit originem eius esse referendam; quod uerus Christi generator Deus sit, uel secundum ueram generationem pater, uel secundum lauacri regenerationem mystici muneris auctor. Et ideo non a primo generationem eius cepit describere: sed postea baptismum eius explicuit, auctorem  omnium Deum per baptismum cupiens demonstrare, Christum quoque a Deo ordine manasse successionis asseruit: uniuersa contexens, ut et secundum naturam, et secundum gratiam, et secundum carnem Dei Filium demonstraret. Quod autem euidentius diuine generationis indicium, quam quod de generatione dicturus, ipsum Patrem premisit loquentem: Hic est filius meus dilectus, in quo complacui ?

12. Hic quoque aliqui solent inserere questiones, quod Mattheus ab Abraham usque ad Christum quadraginta duas generationes enumerauerit, Lucas uero  quinquaginta; et quod per alias personas Mattheus, per alias Lucas generationem manasse descripserit: in quo iam potes illud probare quod diximus, quia cum alios Mattheus maiores Dominici generis, alios uero Lucas in ordine generationis texuerit; ab Abraham tamen et Dauid reliquos auctores generis uterque significauit.

13. Quod uero per Salomonem Mattheus generationem deriuandam putauit, Lucas uero per Nathan: alter regalem, alter sacerdotalem Christi familiam uidetur ostendere. Quod non ita accipere debemus, quod alterum altero uerius: sed alter alteri pari fide et ueritate concordet. Fuit enim uere et secundum carnem regalis, et sacerdotalis familie: rex ex regibus, sacerdos ex sacerdotibus, licet oraculum non  de carnalibus, sed de celestibus exprimatur; quoniam et rex in Dei uirtute letatur, cui iudicium a Patre rege defertur, et sacerdos est in eternum, secundum quod scriptum est: Tu es sacerdos in eternum secundum ordinem Melchisedech . Bene igitur uterque tenuit fidem; ut Mattheus per reges ductam originem comprobaret, et Lucas per sacerdotes a Deo transmissam in Christum seriem generis deducendo, sanctiorem ipsam originem declararet. Simul in hoc quoque uituli figura signatur, quod ubique sacerdotale mysterium putat esse seruandum.

14. Nec mireris si ab Abraham plures secundum Lucam successiones usque ad Christum sunt, pauciores secundum Mattheum; cum per alias personas  generationem fatearis esse decursam: potest enim fieri ut alii longeuam transegerint uitam, alterius uero generationis uiri immatura etate decesserint; cum uideamus complures senes cum suis nepotibus uiuere, alios uero uiros statim filiis obire susceptis.

15. Illud quoque aduertimus quod sanctus Mattheus, Iacob qui fuit pater Ioseph, filium Mathan esse memorauerit : Lucas uero Ioseph cui desponsata erat Maria, filium Heli: Heli autem filium Melchi esse descripserit . Quomodo 1319 unius duo partes, id est, Heli et Iacob? Quomodo etiam duo paterni aui, Mathan et Melchi? Sed si uere queris, inuenies  quod iuxta prescriptum legis ueteris duo fratres diuersos filios [c 1Kb] uterinos  ex una uxore generauerint . Traditur enim Mathan, qui a Salomone genus duxit, Iacob generasse filium, et uxore superstite, decessisse, quam postea Melchi accepit uxorem, ex qua generatus est Heli: rursus Heli fratre sine liberis decedente, copulatus est fratris uxori, et generauit filium Ioseph, qui iuxta Legem Iacob filius dicitur; quoniam semen fratris defuncti frater iuxta legis ueteris seriem suscitabat. Ita duorum filius dictus est, non ab utroque generatus: sed quia alterius secundum generationem, alterius secundum Legem factus est filius. In quo prescripto Legi  futuram perpetuitatem defunctorum seminis nobis esse promissam non intellexit populus Iudeorum: sed secundum litteram accipiens, gratiam corrupit oraculi. Alius enim erat frater, qui defunctorum fratrum semen resuscitaret, non frater secundum carnis germanitatem, sed secundum gratie puritatem. Et ideo fortasse, Frater non redimit, redimet homo ; quia non germanus frater ille, sed Dominus et mediator Dei et hominum homo Christus iehsu resurrectionis gratiam propagauit. Licet sit uersiculi istius et alia interpretatio, quam suo dicemus loco .

16. Non absurdum autem uidetur quod, geminato mystico numero, quater denas generationes diuidendas sanctus Mattheus putauit, ab Abraham usque  ad Dauid, a Dauid usque ad transmigrationem Babylonis, a transmigratione Babylonis usque ad Christum: in quo uices mutationum pariter designauit. Ab Abraham enim usque ad Dauid tempora sine regibus fuit populus Iudeorum; regnum enim iustum a Dauid cepit: deinde per reges actum genus omne est Iudeorum, et intemerata usque ad transmigrationem eorum regna manserunt. Post transmigrationem uero in occasum degenerantis populi nobilitas circumcisa uergebat. [a 1Kb] De quinquaginta uero successionibus quas ab Abraham Lucas contexendas putauit, numeri mystici seruata gratia satis claret. Nam et decimus et septimus numerus mysticus est, et tertio uterque repetitus mysterium signat. Et pentecoste, cuius Lucas, et tesseracoste, cuius Mattheus  secutus est gratiam, satis superque numerum mysticum prodiderunt.

17. Plerique etiam mirantur cur Thamar mulieris famose, ut illis uidetur, Mattheus commemorationem in Dominica generatione contexendam putauerit. [b 1Kb] Cur etiam Ruth, cur eius quoque mulieris que Urie uxor fuit, et occiso 1320 marito, in Dauid nuptias commigrauit; cum presertim Sarre, et Rebecce, et Rachel sanctarum feminarum nusquam fecerit mentionem. Sic enim habes: Abraham genuit Isaac, Isaac genuit Iacob, Iacob genuit Iudam et fratres eius: Iudas autem genuit Phares et Zaram ex Thamar . Non otiose itaque huius mulieris  euangelista nomen inseruit, de qua diuise interim tractandum uidetur.

18. Primum enim si ueris intendas, animum, hec mulier non tam famosa, quam iusta; non enim temporalis usum libidinis requisiuit, sed successionis gratiam concupiuit. Erat enim [c 2Kb] deforme liberos non habere: quod etiam legum ciuilium fuit auctoritate mulctatum. Promiserat eam filio suo Iudas, et diu pactarum federa distulerat nuptiarum. Per moram promissi defunctus est sponsus. Nondum uirginitatis, nondum uiduitatis [d 1Kb] ante Christi aduentum uernabat gratia. Dolens se sine filiis remansisse, dolum studio generationis commenta est, et Iudam consilio preuertit; ut se eidem offerret ornatam, posteaquam defunctam eius cognouit uxorem. uides utique mulieris  uitam probari, quod non alienum preripuit thorum, non meretricio studio quasi meretrix adornata est; non enim uagam captauit libidinem, sed diu soceri fraudata promissis, ex ea familia quam delegerat, conuerso dolo, fructum uoluit successionis adipisci. Quis itaque castior, illa que tamdiu exspectauit promissum, an ille qui amorem ferre non potuit oblatum? Illa que sponsi familiam non refugit, an iste qui meretricem putauit? Illa que horam sui corporis uolentibus non permisit ad copulam, an iste qui quod studio cepit erroris, ad successionis gratiam castitate mulieris consummauit? Illa que filios non habebat, et tempus conceptionis mora coniugii timebat excludi: illa que grauitatem maturioris elegit, an iste qui etatem adolescentioris adamauit?  Denique ipse confessus est dicens: Iustificata est Thamar magis quam ego; propter quod non dedi eam Selon filio meo . Itaque illa experiri exactorem ipsum sue uoluit castitatis. Denique numquam postea uirum experta est, amictum uiduitatis sumpsit a coitu: iste unius hore impatiens, qui annos a puella exegerat castitatis, luctum expulit, [e 1Kb] uestem mutauit, comam totondit, rogum deseruit, thorum amator ascendit.

19. Sed non ita illam defendimus, ut istum accusemus: immo utrumque excusemus; non autem nos, sed mysterium quod copule illius fructus expressit; generauit enim mulier Phares et Zaram  filios, generauit geminos. Unde non otiose Mattheus utrumque signauit, cum Phares tantummodo commemorationem causa deposceret: 1321 Phares enim genuit Esron, Esron genuit Aram : deinde per ordinem singuli. Cur autem, cum Isaac duos generauerit, Iacob plures, singulorum tantummodo quos successionis Dominice causa poscebat, fecit Scripture series mentionem, horum autem utrumque memorauit, nisi quia hic in utroque mysterium est?

20. Tractauimus moralem locum, quia non opera meretricis exercuit, sed munera fecunditatis elegit: tractemus historicum, et mysticum uentilemus. Neque enim sine mysterio potest esse quod annulum, et monile accepit, et uirgam. Non uilis persona que  meretur accipere ornamentum, signaculum, potestatem: factorum signaculum, pectoris ornamentum, regie libertatis insigne. Ergo ut ordiamur historiam, cum generaret Thamar, legisti quia unus de utero eius premisit manum, quam corripiens obstetrix, coccum ligauit dicens: Hic exiet prior . Ut autem manum reuocauit puer in matris uterum, statim exiuit frater eius. Dixit autem obstetrix: Quid incisa est per te sepis? et uocauit nomen eius Phares. Et post ipsum exiuit frater eius, in cuius manu erat coccum, et uocauit nomen eius Zaram . uides quanta enigmata mysterium prodant? Manus premissa, coccum ligatum, reducta manus, uox obstetricis gemina, quod prior alter exiret, sepem alter incideret.

 21. Cur autem alter manum premisit ex utero, alter genitali precessit exortu; nisi quia per geminorum mysterium gemina describitur [a 1Kb] uita populorum: una secundum Legem, altera secundum fidem: una secundum litteram, altera secundum gratiam? Prior gratia quam Lex: prior fides quam littera. Et ideo gratie typus manum ante premisit; quia gratie actus ante precessit, qui fuit in Iob, Melchisedech, Abraham, Isaac, et Iacob, qui per fidem sine Lege uiuebant: Credidit enim Abraham Deo, et reputatum est ei ad iustitiam . Melchisedech quoque sancti gratiam precedens sacrificii figura monstrauit ; preuenientes enim Legem patriarche sancti, prescriptorum uinculis absoluti, libera et consimili nobis Euangelii gratia refulserunt.

 22. Iunior horum frater, secundus ordo pietatis; primus enim in patriarchis, secundus in regibus et sacerdotibus est. Utraque enim uita secundum Deum; quia illi quoque qui secundum legem Moysi religiosam et piam militiam militabant, non sunt gratie et honoris exsortes: sed prior pietatis fructus in autoribus, quam in heredibus. Prior enim Zara, qui interpretatione significat oriens; lux enim pietatis ueri splendor orientis est, illius utique qui dixit:  Oriens nomen est mihi: cuius in patriarchis primitus radius lucis illuxit . Hi enim primi uite sue actum in hoc seculo premiserunt, in quorum manu nostri quoque actus tamquam plenioris corporis, qui adhuc nature quodam generantis utero tenebamur, figura precessit. Sed media tamquam sepis obiecta Legis est obseruatio, et quodammodo uita maiorum uidetur incisa, de qua in typo illa obstetrix, fortasse iustitia, que nos emissos aluo nature matris excepit, dixisse proditur: 1322 Hic exiet prior. Et reuera mirabilis ille erat ordo pietatis, non a Moyse, nec ab aliquo homine, nec per hominem, sed munere quodam sapientie sponte se infundentis impressus.

23. Prima igitur disciplina pietatis secundum Euangelium;  quia per crucem [b 1Kb] et sanguinem credimus Christi, cuius Abraham diem uidit, et gauisus est : cuius Ne gratiam in typo Ecclesie figuratam, spiritali cognitione presensit: cuius Isaac uicem in sacrificio non recusauit : quem Iacob cum uinceret, adorauit : cuius Esaias ruborem uidit uestimentorum  : in cuius sanguine inter excidia mundi publice futurum salutis insigne Rhaab illa typo meretrix , mysterio Ecclesia indicauit: que multorum conuenarum copulam non recusat, et quo coniunctior pluribus, eo castior: [c 1Kb] immaculata uirgo, sine ruga, pudore integra, amore plebeia, casta meretrix, uidua sterilis, uirgo fecunda.  Meretrix, quia a pluribus amatoribus frequentatur cum dilectionis illecebra, et sine colluuione delicti: Qui enim adheret meretrici, unum corpus est . uidua sterilis, que uiro parere non norit absente: uenit uir, et hunc populum plebemque generauit. uirgo fecunda, que hanc genuit multitudinem cum fructu amoris, sine usu libidinis.

24. Sed ut ad historiam reuertamur: quid sibi uolunt obstetricis eloquia dicentis: Hic exiet prior; nisi quia eius typum gerebat, qui ortu corporis posterior, uirtute et ueritate primus existens, principatum sibi omnium uindicauit? Inde et Ioannes: Post me uenit uir, qui ante me factus est . Quid sibi uult quod coccum in manu eius ligauit, nisi quia typus eius erat, qui [d 1Kb] crucis indicio sue, et sanguinis  effusione actum illustrauit humanum? Itaque posteaquam manum reduxit, quasi incisione facta sepis, exiuit frater eius, quem quasi medium parietem sepis uel macerie Apostolus nominauit , atque ipse de incisione nomen accepit; Phares enim diuisio est: unde et Pharisei nuncupati, eo quod a multorum se coniunctionibus separarent. Beatius autem et multo melius fuisset non incidi sepem, sed unam eamdem et indiuisam permanere.  Quod fieri potuit, si ei uite que prior manum misit, hoc est, actum ostendit suum, [a 1Kb] consequens fuisset eius uite militia que secuta est. Multo enim melius, si circumcisus populus uitam maiorum uoluisset imitari; sic enim fuisset una sepis, una maceria, una edificatio priorum ac sequentium. Sed quia primum illum uite actum posterioris infirmitas non potuit implere, incisione sine dubio facta sepis eius siue macerie, que secundum Deum edificata erat, tamquam medius paries interiectus est; ut illa sepis, hoc est, perpetua atque continua bonorum morum edificatio rumperetur. Sepis enim est qua ager circumdatur fructuosus, furis remouetur incursus, que culta concludit, deserta secernit. Maceria quoque domum claudit: hec si maneat, domus tuta est. Denique,  Auferam, inquit, maceriam eius, et erit in direptionem .

25. Optemus ut hec integra sit maceria domus nostre, domus spiritalis que in nobis est, non enim 1323 ab homine exedificari potest, sed a Deo uiuo, qui ait: Et maceriam circumdedi . Perdiderunt igitur salutem qui maceriam perdiderunt. Maneat ergo maceria, maneat hec sepis. uis scire quam sit utilis sepis? Sepi aures tuas spinis et tribulis, et noli audire linguam nequam . Sepis enim ista te defendit a culpa.

26. Ergo Dominus iehsu qui postea secundum carnem uenit in lucem, ueteris illius munitionem sepis instaurans, in maiorum nos actum et antiquam simplicitatem fidei reformauit. Unde de eo [b 1Kb] et propheta  dixit: uocaberis edificator sepis . Tulit enim illum obicem qui unitatem mentis et corporis, seriemque uite simplicis diuidebat; atque ipse factus est pax nostra, qui fecit utraque unum, et medium [c 1Kb] parietem sepis soluit. Quem parietem exponit Apostolus inimicitias esse in carne . Has ergo inimicitias tulit Dominus, et pacem refudit, legemque mandatorum in decretis euacuauit; ut duos conderet in uno nouo homine: in quo non solum exteriorem et interiorem, sed etiam Iudeum significat et Grecum, ut esset omnia et in omnibus Christus. Dominus enim sabbati, superstitionem tulit sabbati corporalis, et quasi medium soluit Legis parietem: qui nos ab ea pietate que secundum Deum est, decretorum difficultate prohibebat, eo quod iuxta  Moysi legem non erat [d 1Kb] facile atque possibile gentibus militare Deo, cum inanis superstitio Iudeorum purum affectum gentium a subeunda obseruatione reuocaret. Quid ergo? Lex inutilis? Absit: sed utilis incredulis, infirmis necessaria, que lubricos et errantes precepti salutaris austeritate cohiberet, et obseruationum attentione concluderet. Bona autem Lex est, quia spiritalis. Ei ergo non bona, qui non  putat spiritalem: qui mente exiguus humilisque factus, eam que super Legem est, maiestatem scilicet Christi uidere non potuit. Quam utique tamquam supra illum parietem respiciens ille mente sublimis Esaias gloriam Dei uidit , que uidetur in montibus, non in collibus.

27. Docuit itaque nos Ecclesia in Canticis canticorum, quod iste paries Domino nostro Iesu Christo obstare non potuit, nec ei qui secutus est Christum, dicens: uox fratris mei: ecce hic uenit saliens super montes, et transiliens super colles, similis frater meus capre uel hinnulo ceruorum in montibus Bethel. Ecce hic retro post parietem nostrum, prospiciens per fenestras, prospiciens per retia. Respondit frater meus, et dixit mihi: Surge, ueni, proxima mea, speciosa mea,  columba mea; quoniam ecce hyems transiuit, pluuia abiit discessit sibi, flores uisi sunt in terra, tempus secandi aduenit, uox turturis audita est . Flores, apostoli: tempus messis [e 1Kb] fructus est Christi: uox turturis, uox Ecclesie. Iure igitur Dei Filius posteaquam terrenos homines nec gradientes ad superna, et corporalibus inspexit angustiis coarctatos (non enim erat  descendere in terras ipse dignatus est; ut parietem illum Legis, hoc est, molem quamdam et superstitionem intellectus corporalis auferret, que quasi premeret 1324 et obumbraret corda populorum. Melior igitur maceria, quam paries. Denique non bonus paries dealbatus. Quod non otiose dictum est principi sacerdotum, eo quod  medii parietis impedimenta seruabat , quem Dominus iehsu abstulit quasi duram militiam, quo clariorem obseruantiam religionis infunderet; ut iam non unum Iudeorum genus quasi corporali quodam prescripto Legis inclusum, sed omnes gentes ad Dei cultum per Euangelium uocarentur.

28. Duo igitur gemini due gemine uite, due gemine sunt militie; ita ut prior melior sit sequente. Et ideo quod est melius reformatum est. Quis autem neget Euangelium prestare Legi? Bona tamen Lex, si supra litteram mentem erigas: Littera enim occidit . Quid autem haberet hec historia gratie, nisi lucem tanti mysterii uideremus? Docuit enim nos Apostolus sanctus in simplicitate historie secretum querere ueritatis, et in quasdam non intelligibiles  secundum litteram disputationes sensum referre, scribens: [f 1Kb] Dicite mihi qui Legem legistis, Legem non audistis? Scriptum enim est quia Abraham duos filios habuit, unum ex ancilla, et unum de libera: sed qui ex ancilla, secundum carnem natus est: qui autem de libera, secundum promissionem. Que sunt, inquit, per allegoriam dicta. Hec enim sunt duo Testamenta . Et infra: Que autem  sursum est Hierusalem, libera est .

29. Ad illam igitur quam medius paries incidere et diuidere non potuit, mentis sublimitate tendamus. Solutus est enim secundum intellectum corporalem ille paries ueteris Testamenti: expulsa est ancilla, tenetur libera. Ex libera sumus liberi; libera est enim Ecclesia, expulsa est Synagoga. Seruiebat enim populus Iudeorum, remotum est seruitutis iugum, quod nostre anime quedam colla reprimebat; ne ultra parietem uite prioris possemus aspicere. Habemus iugum bonum ac leue, quod habenis pacis, et gratie uinculis magis erigat, quam deprimat copulatos. Hic est Dominus, cuius in Zara typus ante precessit; eo quod ex tribu et ex semine illius Zare Dominus iehsu secundum carnem non solum a femina,  sed etiam sub Lege generatus est; ut eos qui sub Lege erant, redimeret pretio sanguinis sui. Cuius figura ideo in manu illius Zare precessit; ut promitteret nobis quia uenturus erat, qui ueteris uite reuocaret usum, et libertatem quam tribuerat primo illi Ade, in Adam nouissimo reformaret; ut iam genus hominum sine lege sit seruitutis.

30. [a 1Kb] Si igitur Thamar cognouimus propter mysterium inter Dominicas generationes esse descriptam: Ruth quoque sine dubio pari ratione minime pretermissam estimare debemus: de qua sensisse uidetur Apostolus sanctus, cum alienigenarum uocationem gentium spiritu preuideret per Euangelium esse celebrandum, dicens quod Lex non sit iustis posita, sed iniustis . Quomodo enim  Ruth, cum esset alienigena, Iudeo nupsit? Et qua ratione in Christi generatione eius putauit euangelista copule commemorationem esse 1325 faciendam, que Legis serie uetabatur? [b 1Kb] Non ergo ex legitima Saluator generatione manauit ? uidetur esse deforme, nisi ad Apostolicam sententiam reuertaris, quia lex non est iustis posita, sed iniustis. Hec enim cum sit alinigena et Moabitis (presertim cum lex Moysi prohiberet has nuptias, Moabitasque excluderet ab Ecclesia; sic enim scriptum est  quomodo intrauit in Ecclesiam, nisi quia sancta et immaculata moribus supra legem facta est? Si enim Lex impiis et peccatoribus posita est, utique  Ruth, que definitionem Legis excessit, et intrauit in Ecclesiam, et facta est Isrelitis, et meruit inter maiores Dominici generis computari, propter cognationem mentis electa non corporis, magnum nobis exemplum est, quia in illa nostrum omnium qui collecti ex gentibus sumus, ingrediendi in Ecclesiam  Domini figura precessit. Hanc igitur emulemur; ut quia hec moribus hanc prerogatiuam meruit adsciscende societatis sue, sicut historia docet: nos quoque propter morum electionem in Ecclesiam Domini, meritis suffragantibus, allegemur.

31. Etenim cum Isrelitas in diebus Iudicum superioribus fames temporibus urgeret, a Bethlehem ciuitate Iudee, in qua natus est Christus, abiit uir colere in agro Moab cum uxore et duobus filiis, Elimelech uiro nomen, mulieri Nemi. Filii eius acceperunt sibi uxores Moabitidas, nomen uni Orpha, et nomen secunde Ruth: et inhabitauerunt illic quasi decem annis, et mortui sunt. Sed derelicta mulier, duobus filiis et uiro proprio destituta, cognito quod Deus uisitaret Isrel, regredi domum parans, cepit  suadere ut domum propriam repeterent uxores filiorum suorum. Una concessit: Ruth uero cum socru mansit. Cui cum diceret socrus: Ecce iam consponsa tua ad populum suum regressa est, et ad deos suos: et tu reuertere pariter cum consponsa tua, respondit Ruth: Non contingat mihi dimittere te, et [c 1Kb] redire ad deos meos; quia quocumque tu ieris, ibo tecum, et ubi tu habitaueris, habitabo. Populus tuus, populus meus: Deus tuus, Deus meus. Et ubi mortua fueris, moriar: et ubi sepulta fueris, sepeliar . Atque ita due peruenerunt Bethlehem. Hos igitur mores, atque [d 1Kb] hanc sanctitatem erga socrum, pietatem erga defunctum, religionem erga Deum cum cognouisset Booz proauus Dauid , iuxta legem Moysi, ut semen defuncti proximi suscitaret,  eam sibi elegit uxorem.

32. Refert autem aduertere quod et in agro pleno messis reperta, manipulos, sicut scriptum est , colligens, et socrui fructus reseruans, et non post iuuenem abiit, sed uirum perfectum secuta est, 1326 unde et meruit audire: Quia mulier uirtutis es tu; uel quia bene fecisti misericordiam tuam nouissimam, plus quam primam . Nouissima enim misericordia Ecclesie congregate [e 1Kb] prestat priori. Quod breuius hic dicimus, quia plenius in libris digessimus quos de Fide scripsi . Appropinquauit autem qui longe erat; quia elongauit qui proximus erat, et calceamentum proximi, muliere acquisiuit accepta. Mos enim erat ut qui proximus erat, si nollet accipere  in coniugium propinquam suam, calceamentum suum solueret, et aliis cederet : in quo non mediocre mysterium, eo quod is qui alienigenam in typo sumpsit, euangelizandi accepit facultatem.

33. Denique in typo has fuisse nuptias testatur  benedictio seniorum dicentium: Det Dominus mulierem que intrat in domum tuam, sicut Rachel, et sicut Liam, que edificauerunt domum Isrel, et facere uirtutem in Ephrata: et sit nomen in Bethlehem: et fiat domus tua sicut domus Phares, quem peperit Thamar Iude. De semine tuo det tibi Dominus ex hac puella. Et accepit Booz Ruth, et facta est in matrimonium , et peperit Obed patrem Iesse, auum Dauid. Recte igitur sanctus Mattheus per Euangelium gentes ad Ecclesiam uocaturus, auctorem ipsum [a 1Kb] Dominum gentitis congregationis, alienigenarum generationem secundum carnem assumpsisse memorauit; ut iam tunc esset indicium quod illa generatio ederet gentium uocatorem, quem sequeremur omnes ex alienigenis congregati, relinquentes  paterna, et dicentes ei qui nos ad Dei cultum uocaret, uerbi gratia Paulo, aut cuicumque episcopo: Populus tuus, populus meus: et Deus tuus, Deus meus . Ergo Ruth, sicut Lia et Rachel, oblita populum suum, et domum patris sui, soluens uinculum Legis, ingressa est in Ecclesiam.

34. Soluit autem calceamentum, qui non accepit Ecclesiam. Et Moysi dicitur: Solue calceamentum pedum tuorum ; ne ipse sponsus Ecclesie crederetur. Solus ille non soluit, qui uerus est sponsus. Et ideo dicit Ioannes: Cuius non sum dignus solue re corrigiam calceamenti eius. Ergo et hic typus est, et edificauit domum Isrel.

35. Quam uero commemoratio eius Dominice prosapie fuerit inserenda, declarat mysterii altioris  expressio, qua prophetatum est ex genere eius in Ephrata Christum esse generandum, cum dicitur: Det tibi Dominus . . . . . facere uirtutem in Ephrata, et sit nomen in Bethlehem . Que est enim uirtus, nisi que per Christum gentium populos congregauit? Quod autem nomen, nisi illud quod Bethlehem patria Domini secundum carnem nascentis est facta? Unde per prophetam dictum est: Et tu [b 52Kb] Bethlehem Iudee, non es minima inter principes Iuda; ex te enim exiet princeps qui 1327 regat populum meum Isrel . uidemus igitur mulierum [c 1Kb] commemorationi historiam, mores, mysterium conuenire.

 36. Neque tamen abnuo cum Thamar et Ruth defendo, peccatores quoque inter maiores Dominici generis computatos: quorum commemorationem sanctus Lucas declinare desiderans, alium quemdam successionum ordinem tenuit: neque Achab, neque Iechoniam, neque postremo Urie uxorem nominandos putauit; ut immaculatam sacerdotalis generis seriem declararet. Sed ut [d 1Kb] illi consilii sui ratio subsistit: ita etiam sancti Matthei consilium a rationis iustitia non abhorret. Nam cum euangelizaret Dominum secundum carnem esse generatum, qui omnium peccata susciperet, subiectum iniuriis, subditum passioni; ne huius quidem putauit exsortem asserendum esse pietatis, ut maculate quoque originis non recusaret iniuriam: simul ne puderet Ecclesiam  de peccatoribus congregari, cum Dominus de peccatoribus nasceretur. Postremo ut beneficium redemptionis etiam a suis maioribus inchoaret; ne quis putaret originis maculam impedimento posse esse uirtuti: nec se insolens de sui se generis nobilitate iactaret, neue parentum crimina uerecundior erubesceret, cui obumbrande originis facultas daretur flore uirtutis.

37. An uero sanctus Dauid, licet multa eius in mysterium figurentur, non eo precelsior, quod hominem se esse cognouit, et commissum super abrepta Urie uxore peccatum penitentie putauit lacrymis abluendum, ostendens nobis neminem uirtuti proprie debere confidere? Habemus enim aduersarium magnum, qui uinci a nobis sine Dei fauore non possit.  Et plerumque in illustribus et beatis uiris grauia peccata fuisse reperies; ut quasi homines tentationi patuisse cognoscas, ne uirtutibus egregiis plusquam homines crederentur. Si enim Dauid quia presumptione uirtutis elatus dixerat: Si reddidi retribuentibus mihi mala : et alibi: Ego autem dixi in mea abundantia, non mouebor in eternum ; statim insolentie huius penam subiisse se memorauit, dicens: Auertisti faciem tuam a me, et factus sum conturbatus : si ipse Dominici generis auctor insolentie excepit offensam; quanto magis nos ceteri peccatores, quibus nulla suffragatur prerogatiua meritorum, insolentie scopulum  timere debemus, in quo naufragium sit bonorum; presertim cum tantus uir nobis et magisterii auctor sit et exempli, qui quasi palinodiam quamdam ad repropitiandum Dominum in posterioribus canendam putauit, dicens: Domine, non est exaltatum cor meum, neque in altum elati sunt oculi mei : et Dominus a dextris meis, ne commouear ; sciuit enim quando se sibi credidit, esse se lapsum. Denique nichil aliud esse in homine designauit, nisi quia 1328 Deum nouit. Sic enim habes: Quid est homo, quod innotuisti ei: aut filius hominis, quia computas eum ? Si ergo Dauid insolentiam damnat, humilitatem induit, recte in historia uxoris Urie magisterium istud affectande humilitatis adsciscitur.

 38. Et tamen si ex ea natus est ille pacificus Salomon, uideamus ne forte mysterium sit, quod sublato eo de medio, qui ante coniugio suo plebem gentium uindicabat, alii Ecclesia uiro nupserit, uero Dauid. Dauid enim uocatus est Christus, in parentis nomen adscitus, iuxta quod scriptum est: Inueni Dauid seruum meum ; cui nupsit Ecclesia, que uerbi semine, et Spiritu Dei plena, Christi corpus effudit, populum scilicet Christianum. Est ergo mulier, que uiuente uiro alligata est legi: et ideo mortuus est uir eius; ut non esset adultera, si esset cum alio uiro. Mysterium igitur in figura, peccatum in historia: culpa per hominem, sacramenta per uerbum. De qua historia quoniam alibi plenius diximus, hic transcurrendum uidetur. Meritoque sanctus  Dauid de hac historia mysticum psalmum quinquagesimum scripsit propter Bersabee nuptias, dicens: In plurimum laua me ab iniustitia mea, et a delicto meo munda me . Si iniquitatem suam Dei amicus agnoscit, et meritis suis obstare delictum: si denique Deo se peccasse confitetur; cur tu de confessione criminis erubescas, cum criminis commentum, non confessio sit pudori?

39. Ergo cum Dauid Bersabee historiam non pretermiserit in suis Psalmis; ut in ea uel mysterium, uel actum perfecte penitentie nos doceret, iure uidemus etiam in generationibus Dominicis non pretermissam; quia et ipse Dauid qui eam accepit in uxorem sibi, generationis Dominice secundum carnem precessor asseritur. Cuius speciale, ut diximus,  meritum; ut Ecclesie in hoc mysterio uideret exortum, et acciperet oraculum quod ex suo Christus genere nasceretur. Alterum enim ad Ecclesiam pertinet,  quod dixit: Ecce audiuimus eam in Ephrata: inuenimus eam in campis silue . Alterum specialiter [a 1Kb] ad Dominici corporis sponsionem, quod oraculo manifestissimo reuelatur, cum dicitur: Ex fructu uentris tui ponam super sedem tuam . Noli tamen tanto negligens esse promisso; non enim [b 1Kb] sine definitione datum est. Sed si custodieris testamentum, et testimonia seruaueris Domini, que in Euangelio se pollicetur esse dicturum, tibi quoque copia sedis patebit eterne. Hec de uxore Urie.

40. De Achab autem satis claret, cui uxor Iezabel : et de Iechonia de quo satis idoneus auctor est Hieremias, maximi reum esse delicti: cui etiam quod habuit nomen, eripuit. Et ideo qui Ioachim in Regnorum libris dicitur , Iechonias ab Hieremia est nominatus, dicente eo, Abiectus est Iechonias ut uas, [c 1Kb] non est usus in eo; propter quod 1329 proiectus est ipse, [d 1Kb] et semen eius. Terra, terra, audi uerbum Domini, scribe uirum istum abdicatum; quia non exsurget ex semine eius sedens in throno Dauid, princeps adhuc in Iuda . Eo enim regnante, Iudeam Babylonii uastauerunt, neque postea umquam de semine eius regnum quisquam in Iudea potuit obtinere. Postea enim populus de captiuitate dimissus, sub sacerdotibus et tetrarchis fuit. Unde etiam usque ad Christi generationem mansere tetrarche, ne ipsi quidem, quantum historia docet, regalis dignitatem generis reseruantes.

41. Fertur enim ab his, qui siue argumentati, siue  simpliciter docentes, siue uere astruentes tradiderunt nobis, quia Idumei latrones Ascalonem urbem Palestine ingressi, de fano Apollinis quod uicinum muris erat, Antipatrum Herodis cuiusdam [e 1Kb] Hieroduli filium inter alios abduxere captiuum, quem pater redimere propter paupertatem nequiuit. Is igitur imbutus disciplinis et mysteriis Iudeorum, Hyrcano Iudee regi amicitia copulatur, quem pro se ad Pompeium Hyrcanus legatum direxit: et quia legationis fructu potitus est, per eam gratiam partem regni affectauit. Occiso autem Antipatro propter felicitatis inuidiam, filius eius Herodes postea sub Antonio senatusconsulto Iudeis regnare preceptus est. Cuius Herodes filius et alii tetrarche. [f 1Kb] Quod ideo ex Grecorum historiis putauimus transferendum, ut clareat  Herodem nullo affinem generi Iudeorum, regnum adulterina fraude quesisse. Denique conscius ignobilitatis sue, ne qua posteris suis uel de prescripto  ueteri questio moueretur, scripturas eorum incendit, exstimans quod si indicia de publico sustulisset, nullis aliis testimoniis clarere posset, quin de patriarcharum uel proselytorum ueterum genere demanaret. Sed ut pleraque cure humane sunt, cognitioni hoc et indagini ueritatis preiudicare non potuit.

42. Ne nobis tamen possit preiudicare uideamus, qui ueri regalisque generis dicimus Christum, et per ueros et nobiles reges actum Domini genus. Sed ubi adulterina regnum affectauit propago, successionem nobilitatis sue, non potentie, sed generationis ordo seruauit. Tamen ipsum regem secundum honorem seculi non accepimus Christum. Quomodo ergo Ex fructu uentris tui ponam super sedem tuam ? Quomodo et angelus de eo dicit, quod Dabit illi Dominus Deus sedem Dauid patris sui, et regnabit in domo Iacob ? Quomodo regnare promittitur, nec ostenditur? Aut quomodo ex semine Iechonie nullus regnaturus dicitur per prophetam? Si enim Christus regnauit, ex semine autem Iechonie Christus est, propheta mentitus est, mentita sunt et oracula. Sed illic futuros ex semine Iechonie posteros non negatur; et ideo de semine eius est Christus: et quod regnauit Christus, non contra prophetiam est; non enim seculari honore regnauit, nec in Iechonie sedibus sedit, sed regnauit in sede Dauid. 1330 43. uerum cum ipse Iechonias Dauidsederit sedem, quemadmodum soluitur quod dictum est, quia Dauid sedem Iechonie posteri non sedebunt,  cum eadem sedes fuisse uideatur amborum? Itaque et nos sedem Dauid fuisse negare non possumus; non eamdem tamen regis Dauid sedem Christus, quam Iechonias sedit; immo nec quisquam alius ex genere Dauid sedem eius potuit sedere, quam Christus; quia nec in alio semen eius eternum est, sed in Christo, sicut Deus ipse iurauit dicens: Semel iuraui [a 1Kb] in sancto meo, si Dauid mentiar, semen eius in eternum manebit, et sedes eius sicut sol in conspectu meo . Quem igitur dicit hic? Non Salomonem utique, non Roboam, non Nathan, sed illum de quo solo potest dicere: Ponam in mari manum eius, et in fluminibus dexteram eius. Ipse inuocabit me, Pater meus es tu ; et Ponam in seculum seculi semen eius, et thronum eius sicut  dies celi . Non utique hunc thronum Salomon sedit, non Roboam, non Iechonias. uis scire quis sederit? Hic est de quo dicit angelus ad Mariam: Ecce concipies in utero, et paries filium, et uocabis nomen eius Iesum. Hic erit magnus, et filius Altissimi uocabitur: et dabit illi Dominus Deus sedem Dauid patris sui, et regnabit in domo Iacob in eternum, et regni eius non erit finis . Si angelo non credis, ipsi saltem Domino crede dicenti: Tu dicis, quia  ego sum rex . Numquid ergo et ipse mentitus est, quia regnare se dixit, qui non regnauit in terris? Quomodo Scriptura soluitur, que regnare eum dicit, et regnare non astruit?

44. In abruptum disputationis uenimus, heremus in uado, et quodam ueritatis naufragio fluctuamus. Excitemus igitur Christum, ipsum interrogemus, ipse respondeat. Interrogemus Scripturas. Inuenimus quia regnum Domini non est de hoc mundo; ipse enim dixit: Regnum meum non est de hoc mundo . Qui dicit non esse de hoc mundo regnum suum, ostendit esse supra mundum. Ita et erat regnum eius, et non erat: non erat in seculo, erat supra seculum. Erat ergo regnum aliud ueri Dauid, quod solus Christus accepit: et erat semen aliud Dauid, quod in eternum manet, de quo solus generatus est Christus,  qui solus uerus filius Dauid, cuius etiam solus nomen accepit, iuxta quod scriptum est: Inueni Dauid seruum meum, in oleo sancto meo unxi eum . Quod utique non de propheta Dauid, sed de Domino dici premissa declarant; scriptum est enim: Posui adiutorium super potentem, et exaltaui electum de populo meo . Solus enim potens, solus electus est Christus. Sanctorum enim maius in fide, quam in generatione semen est. Et ideo Apostolus: Si enim qui ex fide sunt, hi filii sunt Abrahe. .

45. Illud quoque non pretermittendum putamus, quod a Dauid temporibus usque ad Iechoniam, hoc est, usque ad captiuitatem, cum decem et septem fuerint reges Iudee, quatuordecim generationes  sanctus Mattheus posuerit: et rursus ab Iechonia usque ad Ioseph [b 1Kb] cum uiritim 1331 generationes duodecim computentur, postea quatuordecim generationes descriptas esse memorauerit. Sic enim habes: Omnes generationes, ab Abraham usque ad Dauid generationes quatuordecim: et a Dauid usque ad transmigrationem Babylonis, generationes quatuordecim: et a transmigratione Babylonis usque ad Christum generationes quatuordecim . Et primum oportet cognoscere, quod ante iam diximus, posse plures esse successiones, et pauciores generationes. Possunt enim diutius uiuere aliqui, et serius generare, aut certe penitus exsortes generationis existere. Itaque non que regum, eadem generationum tempora.  Unde et Mattheus eos quos ad generationem non putauit pertinere, preteriit. Nam si propositum esset ei successiones describere, rationabiliter moueremur, cur cum Regnorum libris et Paralipomenis conueniat, quod post Ioram Ochozias regnauerit, et Iodam, et Amasias: Amasie autem successerit Ozias; sanctus Mattheus tres illos reges preterierit, Ochoziam, Iodam et Amasiam, [c 1Kb] et post Ioram Iosaphat subiecerit. . Sed no eum in regum successione, sed in generatione subiecit. Denique generationum relatorem se fuisse memorauit: potuit autem fieri ut et Ioram tardius generauerit, et Iosaphat serius perceperit regnum; atque ita Ioram patri suo, cui in potestatem non successit, in generatione successerit.

46. Quod uero post Iechoniam duodecim generationes enumerasse uidetur Euangelista, si diligenter aduertas, hic quoque quatuordecim generationum poteris inuenire rationem. Duodecim generationum poteris inuenire rationem. Duodecim enim usque ad Ioseph numerantur, non usque ad Christum. [a 1Kb] Tertius decimus est Christus. Sed nichil refert utrum in duabus generationibus, an in una mendacium sit. [b 1Kb] Tamen ne hic quidem cecum aliquem scopulum aut naufragium inuenias ueritatis. Duos Ioachim,  hoc est, duos Iechonias fuisse historia indicat: unum ante transmigrationem, alterum in ipsa transmigratione generatum, id est, patrem et filium. Ergo pater inter generationes superiores est computatus, qui successit Iosie: filius inter posteriores, qui successit patri, id est, nepos Iosie. Duos autem fuisse Regnorum libri indicant. Sic enim scriptum est: [c 1Kb] Et imperauit Pharao super Isrel, Ioachim filio Iosie regnante in Iudeo pro Iosia patre suo; et conuertit nomen Ioachim in regnando, et undecim annos 1332 regnauit in Hierusalem . Quibus subiecit: Et reliqua uerborum Ioachim, et omnia que fecit, nonne scripta sunt in libro uerborum, et in diebus eorum, qui regnauerunt in Iudea? Et dormiuit Ioachim cum patribus suis; et regnauit Ioachim filius  eius pro eo . . . . Filius decem et octo annorum erat Ioachim, et cum regnaret, tribus mensibus regnauit in Hierusalem: nomen matris eius Mesola . . . . . et omnia que fecit sub oculis Domini pater eius, et ipse fecit: et in diebus eius ascendit Nabuchodonosor, rex Babylonis, in Hierusalem . uides igitur quod alius fuerit Iosie filius, alius nepos: filius ille, cui Hieremias nomen imposuit, nepos iste qui patris uocatus est nomine. Et bene sanctus Mattheus a Propheta  noluit discrepare, ut non Ioachim, sed Iechoniam nominaret. Simul, ut supra diximus, maiorem fructum Dominice pietatis astruxit, si generis nobilitatem non in omnibus Dominus requisiuit: sed de captiuis et peccatoribus congrue nasci uoluit, qui remissionem ueniebat predicare captiuis. Non igitur suppressit alterum Euangelista, sed utrumque signauit; quod uterque Iechonias dictus sit. Ita addito iuniore Iechonia, generationes quatuordecim computantur. Ergo illa Mattheus.

47. Pulchre autem Lucas quoniam filios Iacob plures non poterat comprehendere, ne extra generationes euagari superflua serie uideretur; licet in aliis, id est longe posterioribus, patriarcharum tamen nequaquam nomina pretermittenda arbitratus sit,  sed pre ceteris eligenda, Ioseph, Iude, Simeonis, et Leui . Quatuor enim genera in his quorum isti posteri sunt, cognoscimus fuisse uirtutum. In Iuda, id est, illo superiore, Dominice per figuram passionis mysterium fuisse prophetatum : in Ioseph precessisse castitatis exemplum : in Simeon uindictam lesi pudoris : in Leui officium sacerdotis . Per Nathan quoque expressam aduertimus prophetie dignitatem ; ut quia unus omnia Christus iehsu, in singulis quoque maioribus genera uirtutum diuersa precederent.

48. Ne quoque iusti inter Dominicas generationes commemoratio non debuit pretermitti; ut quia edificator Ecclesie nascebatur, eum sui generis  auctorem premisisse uideatur, qui eam in typo ante fundauerat . [d 1Kb] Nam de Mathusala quid dicam, cuius ultra diluuium numerantur anni ; ut quoniam solus est Christus, cuius uita nullam sensit etatem, in maioribus quoque suis non sensisse 1333 diluuia uideretur. Enoch uero nonne manifestum et pietatis Dominice et diuinitatis indicium est; eo quod nec mortem senserit Dominus, et ad celum remeauerit, cuius generis auctor  raptus ad celum est? Unde manifestum est, et Christum potuisse non mori, [a 1Kb] sed noluisse; ut nobis mors illa prodesset. Et ille quidem raptus est, ne malitia mutaret cor eius: Dominus autem quem malitia seculi mutare non poterat, eo unde uenerat, nature sue maiestate remeauit. Siletur sane parricida fratris; neque enim rationabile erat ut eum qui percusserat fratrem , inter Domini numeraret auctores; cum seruulos iste seruauerit, ut fraterni eos nominis honore [b 1Kb] donaret: iste non seruauerit, nec fratri pepercerit. Sed nec illud otiosum, quod Seth preteritus non est , quem posteriore Adam generatione suscepit; ut cum due sint populi generationes, signaretur in typo Dominum Iesum Christum in posteriore potius quam priore  generatione numerandum.

49. Iam de ipso Adam qui iuxta Apostolum  figuram accepit Christi, quid pulchrius potuit conuenire, quam ut sacrosancta generatio a Dei Filio inciperet, et usque ad Dei Filium deduceretur: creatusque precederet in figura, ut natus in ueritate sequeretur: ad imaginem factus  preiret, propter quem Dei imago descenderet? Et si mysterium primi discutiamus erroris, lignum scientie boni et mali, fallente diabolo, Eua suadente, ille gustauit ; ut iste nobis priusquam sciret malum, eligeret bonum, dirique serpentis insidias Ecclesia suadente, euacuaret, iuxta quod scriptum est: Quoniam priusquam sciat puer bonum aut malum, non credet malitie ut eligat quod bonum est . 1334 Et, priusquam sciat uocare patrem aut  matrem, accipiet uirtutem Damasci, et spolia Samarie . Hic enim est puer cuius incunabula Magi spoliis orientalibus referserunt ; quia gens ante Christum incredula, de exuuiis idolorum, mutata iam fide, manubias obtulit Domino triumphales.

50. Hec tibi, frater, de generatione Christi non incognita putaui prolixius prosequenda; ne quis cum ista in Euangelio minus attento animo recenseret, aliquatenus fluctuaret: que sancti euangeliste ad maiora miracula, et diuiniora Domini gesta properantes, perstringenda breuius, quam diffundenda uberius putauerunt. Eorum igitur more, qui satis putant ignaris uiarum quasi notas quasdam itineris et semitas demonstrare, spiritalis uie semitas colligentes,  uidero utrum secundo ueritatis euentu, certe religioso fidei ductu in mysteriorum secreta contendimus: uerentes ne quis ista cum legerit, quod prouerbialiter dicitur, quasi puer macheram, tractare per infantiam fortia arma nesciret, magisque uulnus ex imprudentia, quam salutem ex lectione sentiret. Infirmos enim tela sua uulnerant, nec potest bene uti armis, qui ea ferre non nouerit. Et ideo circa fidem uir perfectus exigitur, in quo non per humum scientie reptet infantia, non debilis quedam, nec carens sensibus mystice cognitionis titubet etas, que uirtute iuuentutis amissa, coronam gloriosi certaminis non requirat, et senescentis aquile modo, que prius aut leporem rapere pedibus consuerat, aut anserem, euo fessa minorum auium implumes fetus  requirat, qui solidiorem cibum afferre non possint.



LIBER QUARTUS.


1333 1. Non absurdum, opinor, de generatione Domini confecimus opus: certe infructuosum non fuit Dominicis diutius inherere maioribus. Nam si ii qui magnum mare littorali parant nauigatione transmittere, altioris compendium cursus, [a 1Kb] itidem ut nos, fiducie  infirmitate uitantes, agros et urbes littore deductas capti locorum decore frequenter inuisunt: quanto magis nos in tanto non elementorum, sed gestorum celestium siti profundo, uiciniores legere portus, et frequentes amare debemus excursus! ne quis longe nauigationis tedio fatigatus, fastidii uomitum tenere non possit. [b 1Kb] Certe si quis intute ratis uitia infida perspexerit, tamquam frequenti librorum portu obiecto, licet ut aurium uela deponat, et lectionis anchoram figat. Non uidetur deseruisse nauigium,  sed confecisse cursum, qui descendit in portum.

2. Et plerisque in locis fortasse amenitas ipsa locorum inuitet pretermeantem. Nam si Ulyssem illum, ut fabule ferunt (licet et Propheta dixerit: 1334 Habitabunt in ea filie Sirenum :  etsi non dixisset propheta, nemo tamen iure reprehenderet; cum et gigantes  [c 1Kb] ; si ergo Ulyssem Illum post decem annorum exsilia quibus bellatum in llio est, decemque erroris annos festinantem ad patriam, Lotophagi suauitate baccarum tenere potuerunt: si horti Alcinoi retardarunt; si postremo Sirenes cantu uocis illectum, ad illud famosum uoluptatis naufragium pene deduxerant, nisi aduersus illecebrose sonitus cantilene inserta  cera sociorum clausisset aures: quanto magis religiosos uiros celestium factorum cedet admiratione mulceri! Atque hic iam non baccarum suauitas haurienda, sed panis ille qui descendit de celo: non olera Alcinoi spectanda, sed sacramenta sunt Christi. Nam Qui infirmus est, olera manducet . Non claudende igitur aures, sed reserande sunt: ut Christi uox possit audiri, quam quisquis perceperit, naufragium non timebit. Non corporalibus, ut Ulysses, [a 1Kb] ad arborem uinculis 1335 alligandus, sed animus ad crucis lignum spiritalibus nexibus uinciendus; ne lasciuiarum moueatur illecebris, cursumque nature detorqueat in periculum uoluptatis.

3. Figmentis enim peticis fabula coloratur; ut quedam puelle scopuloso in littore maris habitasse  prodantur: que si quos deflectere nauigium propter aurium suauitatem dulci uoce pepulissent, in uada ceca deductos, et infida statione deceptos, naufragii miserabilis sorte consumerent. Compositum hoc specie, et ambitiosa comparatione fucatum est; ut mare, uox, femine, littora uadosa, fingantur. Quod autem mare abruptius quam seculum, tam infidum, tam mobile, tam profundum, tam immundorum spirituum flatibus procellosum? Quid sibi uult puellarum figura, nisi euirate uoluptatis illecebra, que constantiam capte mentis effeminet? Que autem illa uada, nisi nostre scopuli sunt salutis? Nihil enim tam cecum, quam secularis suauitatis periculum: que dum mulcet animum, uitam obruit, et corporeis quibusdam scopulis sensum mentis illidit.

 4. Merito igitur Dominus noster iehsu Christus ieiunio suo nos atque deserto aduersus uoluptatum informat illecebras, et tentari se a diabolo Dominus omnium patitur; ut in illo omnes uincere disceremus. Aduertamus igitur quia tria non otiose a Domino principaliter ordinata Euangelista descripsit. Tria sunt enim que ad usum proficiunt salutis humane, sacramentum, desertum, ieiunium: Nemo enim nisi qui legitime certauerit, coronatur : nemo autem ad certamen uirtutis admittitur, nisi prius ab omnibus ablutus maculis delictorum, gratie celestis munere consecretur.

5. uenit igitur Dominus ad lauacrum; ut mysterii gratia nobis [b 1Kb] et uisu probaretur et sensu. Et quoniam Lex, celo et terris testibus, promulgatur; ut  mysterium diuinitatis absconditum a seculis in Deo plus crederes esse quam Legem: non iam ad testimonium celum uocatur, sed utitur testis officio, cum uox Dei defertur e celo. Simul ne fidei mysterium dubio mentis offendas, inuisibilia tibi uisibiliter declarantur operari.

6. uenit Dominus ad lauacrum; omnia enim pro te factus est. Iis qui sub Lege sunt, quasi sub Lege  esset, cum ipse sub Lege non esset, circumcisus est; ut eos qui sub Lege sunt, lucrifaceret: his qui sine Lege erant, conuiuii communitate sociatus est; ut lucraretur eos, qui sine Lege uiuebant. Factus est infirmis infirmus per corporis passionem; ut infirmos lucrifaceret. Omnibus postremo omnia factus est, pauper pauperibus, diues diuitibus, flens flentibus, esuriens esurientibus, sitiens sitientibus, profluus abundantibus. In carcere cum paupere est, cum Maria flet, cum apostolis epulatur, cum Samaritana sitit: in deserto esurit; ut cibus primi hominis, quem preuaricatione gustauerat, ieiunio Domini solueretur. Nostro periculo Adam scientie boni et mali 1336 famen soluit, nostro emolumento famem iste suscepit.

  [c 1Kb] Tunc iehsu ductus est in desertum ab Spiritu, ut tentaretur a diabolo.

7. Conuenit recordari quemadmodum de paradiso in desertum Adam primus eiectus sit ; ut aduertas quemadmodum de deserto ad paradisum Adam secundus reuerterit. uidete enim quemadmodum suis nodis preiudicia resoluantur, et suis diuina beneficia uestigiis reformentur. Ex terra uirgine Adam , Christus ex uirgine: ille ad imaginem Dei factus , hic imago Dei: ille omnibus irrationabilibus animalibus , hic omnibus animantibus antelatus. Per mulierem stultitia , per uirginem sapientia. Mors per arborem, uita per crucem. Ille spiritalium nudus, arboreis se texit exuuiis: hic secularium nudus,  corporis non desiderauit exuuias. In deserto Adam, in deserto Christus; sciebat enim ubi posset inuenire damnatum, quem ad paradisum, resoluto errore reuocaret. Sed quoniam secularibus indutus exuuiis redire non poterat, nec paradisi incola potest esse, nisi nudus a culpa; exuit ueterem hominem, nouum induit; ut quia solui non queunt diuina decreta, persona magis quam sententia mutaretur.

8. Sed qui in paradiso sine duce iter amisit acceptum, quemadmodum de deserto sine duce iter repetere posset amissum, ubi tentationes plurime, nisus ad uirtutem difficilis, lapsus facilis ad errorem: cum eadem sit uirtutis natura, que nemorum; ut si adhuc exigua de terrenis ad superna se subrigunt, dum teneris etas adolescit frondibus, seui ueneno  dentis obnoxia facile aut succidi possit, aut uri: si uero alta se radice fundauerit, et ramorum sublimitate sustulerit, frustra iam uel ferarum morsibus, uel lacertis agrestium, uel diuersorum flatuum procellis arbor robusta tentetur.

9. Quem igitur opponeret ducem contra tot illecebras seculi, contra tot uersutias diaboli; cum sciret nobis primo contra carnem et sanguinem, deinde  contra potestates, contra rectores mundi tenebrarum harum, aduersus spiritalia nequitie que sunt in celestibus, esse luctamen? Angelum opponeret? Et ipse lapsus est, et legiones angelorum uix singulis profuerunt. Seraphim dirigeret? Et ipsum descendit in terras in medium populi immunda labia habentis, et unius tantum prophete labia, apposito carbone, mundauit . Alius dux requirendus fuit, quem sequeremur omnes. Quis tantus esset dux, qui prodesset omnibus, nisi ille qui supra omnes est? Quis me supra mundum constitueret, nisi qui maior est mundo? Quis tantus esset dux, qui posset masculum et feminam, Iudeum et Grecum, Barbarum et Scytham, seruum et liberum uno regere ductu; nisi solus qui est omnia et in omnibus  Christus?

10. Multi enim laquei quacumque progredimur. Laquei in corpore, laquei in Lege, [a 56Kb] laquei 1337 in pinnis templorum, in crepidinibus parietum tenduntur a diabolo. Laquei in philosophis, laquei in cupiditatibus; oculus enim meretricis laqueus est peccatoris: laqueus in pecunia, laqueus in religione, laqueus in studio castitatis. Exiguis enim momentis mens inclinatur humana, et huc atque illuc [b 1Kb] per uersutias suadentis frequenter impellitur. [c 1Kb] uidet aliquem diabolus religiosum uirum, Deo uenerabiliter deferentem, et quod sacrosanctum est estimantem, nullius capacem iniurie; in ipsa eum religione supplantat, ut faciat non credere quod Dei Filius uere hanc nostram susceperit carnem, hoc nostrum corpus,  hanc nostrorum membrorum fragilitatem; cum utique passio corporis fuerit, diuinitas exsors iniurie manserit. Ita de religione fit culpa; omnis enim qui negat Iesum Christum in carne uenisse, de Deo non est . uidet integrum et illibate castimonie uirum, suadet ut nuptias damnet; quo eiiciatur ab Ecclesia, et studio castitatis a casto corpore separetur. Audiuit alius quia Unus Deus . . . . . ex quo omnia, adorat, atque ueneratur . Insidiatur ei diabolus, claudit aures ne audiat, quia Unus Deus per quem omnia : ita nimia pietate impium esse compellit; ut dum Patrem a Filio separat, Patrem Filiumque confundat, et personam unam putet esse, non potestatem. Itaque dum mensuram fidei nescit, perfidie incurrit erumnam.

 11. Quomodo igitur hos laqueos euitabimus; ut possimus et nos dicere: Anima nostra sicut passer erepta est de laqueo uenantium: laqueus contritus est, et nos liberati sumus ? Non dicit: Ego contriui laqueum: non ausus est hoc dicere Dauid; sed: Adiutorium nostrum in nomine Domini ; ut ostenderet unde laqueus solueretur;  ut prophetaret quod uenturus esset in hanc uitam, qui contereret laqueum fraude diaboli preparatum.

12. Sed non potuit melius conteri laqueus, nisi predam aliquam diabolo demonstrasset; ut dum ille festinat ad predam, suis laqueis ligaretur, et ego possem dicere: Laqueos parauerunt pedibus meis, et ipsi inciderunt in eos . Que potuit esse preda, nisi corpus? Oportuit igitur hanc fraudem diabolo fieri, ut susciperet corpus Dominus iehsu, et corpus hoc corruptibile, corpus infirmum; ut crucifigeretur ex infirmitate. Si enim fuisset corpus spiritale, non dixisset: Spiritus promptus est, caro autem infirma . Audi igitur utramque uocem, et spiritus prompti, et carnis infirme: Pater, si possibile est, transeat a me calix iste :  hec carnis est uox. Sed non quod ego uolo, sed quod tu uis: [d 1Kb] habes deuotionem spiritus et uigorem. Quid repudias dignationem Domini? Dignationis est quod suscepit corpus meum, dignationis est quod suscepit iniurias meas, suscepit infirmitates meas, quas utique natura Dei sentire non potuit, cum etiam natura hominis contemnere didicerit, uel sustinere ac perpeti. Et ideo sequamur Christum, iuxta quod scriptum est: Post Dominum Deum tuum ambulabis, et ipsi soli adherebis . Cui adherebo, nisi Christo, sicut Paulus dixit: Qui adheret Domino, 1338 unus spiritus est ? Illius igitur, de deserto ut ad paradisum redire possimus, uestigia persequamur.

13. Et uidete quibus itineribus reducamur. Nunc  in deserto Christus est, agit hominem, instruit, informat, exercet, ungit oleo spiritali: ubi uidet robustiorem, per sata et fructuosa transducit, quando querebantur Iudei  quod discipuli eius sabbato de segete spicas uellerent ; postea in paradiso constituit tempore passionis; sic enim habes: Hec cum dixisset iehsu, cum discipulis suis transiuit trans torrentem Cedron, ubi erat hortus, in quem introiuit ipse cum discipulis suis . Agro enim fecundo hortum esse potiorem docet Propheta in Canticis canticorum dicens: Hortus clausus soror mea sponsa, hortus clausus, fons signatus, emissiones tue paradisus . Illa est enim anime pura et immaculata uirginitas,  que nullo terrore penarum, nullis a fide secularis uoluptatis illecebris, nullo uite amore transducitur. Denique uirtute Domini hominem esse reuocatum pre ceteris hic Euangelista testatur, qui solus inducit Dominum dicentem latroni: Amen dico tibi, hodie mecum eris in paradiso .

14. Plenus igitur iehsu Spiritu sancto agebatur in desertum: consilio, ut diabolum prouocaret; nam  nisi ille certasset, non mihi iste uicisset: mysterio, ut Adam illum de exsilio liberaret: exemplo, ut ostenderet nobis diabolum ad meliora tendentibus inuidere; et tunc magis esse cauendum, ne mysterii gratiam deserat mentis infirmitas.

 Quadraginta autem dies.

15. Mysticum numerum recognoscis. Tot enim diebus aquas abyssi effusas esse meministi , et tot ieiunio dierum sanctificato propheta, refusam celi serenioris esse clementiam . Tot ieiunio dierum sanctus Moyses perceptionem Legis emeruit . Tot annos in eremo constituti patres panem angelorum et celestis alimonie gratiam consecuti sunt : nec antequam mystici numeri tempus explerent, terram  repromissionis intrare meruerunt. Tot ieiunio dierum Domini nobis in Euangelium patescit ingressus. Unde si quis Euangelii gloriam, fructumque resurrectionis optat adipisci, mystici ieiunii preuaricator esse non debet; quod et in Lege Moyses, et in Euangelio suo Christus utriusque Testamenti auctoritate prescripsit fidele uirtutis esse certamen.

16. Quid uero sibi uult quod Euangelista Dominum esurisse significauit, cum de Moysi atque Elie ieiunio nichil tale uideamus expressum? Numquid hominum patientia Deo fortior est? Sed qui quadraginta diebus esurire non potuit, ostendit non cibum esurisse se corporis, sed salutem: simul ut aduersarium lacesseret iam timentem, qui quadraginta dierum fuerat ieiunio uulneratus. Et ideo fames Domini pia  fraus est; ut in quo diabolus maiora metuens iam cauebat, [a 1Kb] famis specie lactatus tentaret ut hominem, ne 1339 impediretur triumphus. Simul illud disce mysterium, sancti Spiritus opus hoc diuinum fuisse iudicium; ut tendandum se diabolo Christus offerret.

 Dixit autem illi diabolus: Si Filius Dei es, dic lapidi huic ut panis fiat.

17. Tria precipue docemur esse tela diaboli, quibus ad conuulnerandam mentem hominis consueuit armari: gule unum, aliud iactantie, ambitionis tertium. Inde autem cepit, unde iam uicit. Et ideo inde incipio in Christo uincere, unde in Adam uictus sum; si tamen mihi Christus imago Patris, uirtutis exemplum sit. Discamus igitur cauere gulam, cauere luxuriam, quia telum est diaboli. Laqueus tenditur cum  mensa regalis conuiuii preparatur, que constantiam sepe mentis inclinat. Non solum enim cum audimus uerba diaboli, sed etiam cum uidemus eius copias, laqueum uitare debemus. Didicisti igitur diaboli telum, sume scutum fidei, loricam abstinentie.

18. Sed quid sibi uult talis sermonis exorsus: Si Filius Dei es; nisi quia cognouerat Dei Filium esse uenturum? sed uenisse per hanc infirmitatem corporis  non putabat. Aliud explorantis, aliud tentantis est; et Deo se profitetur credere, et homini conatur illudere.

19. Sed uide arma Christi quibus tibi, non sibi uicit. Nam qui maiestate sua lapides in panem posse conuerti nature alterius transfusione monstrauit, docet nichil tibi pro diaboli arbitrio, nec declarande uirtutis contemplatione faciendum. Simul in ipsa tentatione artificem diaboli disce uersutiam. Sic tentat, ut exploret: sic explorat, ut tentet. Contra Dominus sic fallit, ut uincat: sic adhuc uincit, ut fallat. Nam si conuertisset naturam, prodiderat Creatorem. [b 1Kb] Medie ergo respondit dicens:

 Scriptum est quoniam non in pane solo uiuit homo, sed in omni uerbo Dei.

 20. uides quo genere utatur armorum, quo hominem a spiritalis nequitie incursione defendat, aduersus irritamenta gule septum atque munitum? Non enim quasi Deus utitur potestate , sed quasi homo commune sibi arcessit auxilium; ut diuine pabulo lectionis intentus famem corporis negligat, alimentum uerbi celestis acquirat. Huic intentus Moyses panem non desiderauit: huic intentus Elias famem prolixioris non sensit ieiunii. Non enim potest qui uerbum sequitur, panem desiderare terrenum, cum substantiam panis celestis accipiat; humanis enim diuina prestare non dubium est, et corporalibus spiritalia. Et ideo qui uitam ueram desiderat, [c 1Kb] illum panem expetat, qui per insensibilem substantiam humana corda confirmat. Simul  cum dicit: Non in pane solo uiuit homo, ostendit hominem esse tentatum, hoc est, susceptionem nostram, non suam diuinitatem.

1340 21. [d 1Kb] Sequitur iactantie telum, quo procliue delinquitur; quia dum homines gloriam uirtutis sue iactare desiderant, de loco meritorum suorum et statione decedunt.

 Et duxit illum, inquit, in Hierusalem, et statuit eum supra pinnam templi.

22. Ita est enim iactantia, ut dum se putat unusquisque ad altiora conscendere, sublimium usurpatione factorum ad inferiora trudatur.

Et dixit illi: Si Filius Dei es, mitte te deorsum.

23. uere diabolica uox, que mentem hominis de gradu altiore meritorum precipitare contendit. Quid  enim tam proprium diabolo, quam suadere ut unusquisque se mittat deorsum?

24. Disce ergo et tu diabolum uincere. Agit te spiritus, sequere spiritum: Non te reuocet carnis illecebra, spiritu plenus disce contemnere uoluptates. Ieiuna, si uis uincere. Consequens est ut per hominem diabolus te putet esse tentandum: Christus quasi fortior, facie ad faciem tentatur, tu per hominem.  Et illud diaboli uerbum est, [a 1Kb] cum dicit homo: Fortis es, manduca et bibe, et similis mane. Noli te tibi credere, non erubescas egere presidiis, quibus non egebat Christus; et tamen ea non negligebat, ut te doceret dicens: Cauete ne grauetur cor uestrum in uino et crapula . Non erubuit Paulus, qui ait: Sic certo, non ut era cedens . Aera quidem non cedebat Apostolus: sed potestates eris uerberabat. Sed castigo, inquit, corpus meum, et seruituti redigo; ne forte cum aliis predicauerim, ipse reprobus inueniar .

25. Simul infirmitatem suam diabolus malitiamque designat; [b 1Kb] quia nemini potest nocere diabolus, nisi ipse se miserit. Nam qui relictis celestibus, eligit terrena, uoluntarium quoddam precipitium uite labentis  incurrit. Simul quoniam telum suum diabolus uidit obtusum, qui omnes homines proprie subiecerat potestati, plus cepit quam hominem iudicare. Sed Dominus rursus nec ea quidem que de se fuerant prophetata ad arbitrium diaboli putauit esse facienda: sed diuinitatis proprie auctoritate seruata, uersutie eius occurrit; ut quia Scripturarum exemplum pretenderat, Scripturarum uinceretur exemplis. Potestas enim Deo uincere, [c 1Kb] qui mihi uincit.

26. Disce hic quoque quia Satanas transfigurat se uelut angelum lucis, et de Scripturis ipsis diuinis sepe laqueum fidelibus parat. Sic hereticos facit, sic euiscerat fidem, sic iura pietatis impugnat. Ergo non te capiat hereticus; quia potest de Scripturis aliqua exempla proferre, nec sibi arroget quod doctus  uidetur. Utitur et diabolus testimoniis Scripturarum non ut doceat, sed ut circumscribat et fallat. Cognouit aliquem attentum religioni, uirtutibus clarum, signis et operibus prepotentem: iactantie tendit laqueum, ut huiusmodi uirum inflet tumore; 1341 quo pietati se non credat, sed credat iactantie: nec Deo deputet, sed sibi arroget. Ideoque apostoli non in suo, sed in Christi nomine demoniis imperabant; ne arrogare sibi aliquid uiderentur. Sic Petrus [d 1Kb] paralyticum curat dicens: In nomine Iesu Nazareni surge, et ambula . Disce etiam de Paulo iactantiam fugere. Scio, inquit, hominem, siue in corpore, siue extra corpus nescio, Deus scit, quoniam raptus est in paradisum, et audiuit uerba ineffabilia, que non licet homini loqui. Pro huiusmodi  gloriabor, pro me autem non gloriabor, nisi in infirmitatibus meis .

27. Ergo et hic diabolus, quoniam fortem sensit, iactantiam pretendit, que etiam fortes decipit: sed  Dominus respondit ei: Non tentabis Dominum Deum tuum. In quo et Dominum et Deum Christum: et Patrem et Filium potestatis unius esse cognoscis, iuxta quod scriptum est: Ego et Pater unum sumus . Et ideo si Unum obtendit diabolus, occurre ei quia scriptum est: Ego et Pater unum sumus. Et distingue Unum, [e 1Kb] ne potestatem discernas: distingue Unum, ne Patrem Filiumque secernas.

 Et duxit illum diabolus iterum in montem altissimum, et ostendit illi omnia regna orbis terre in momento temporis.

28. Bene in momento temporis secularia et terrena monstrantur. Non enim tam conspectus celeritas indicatur, quam caduce fragilitas potestatis exprimitur; in momento enim cuncta illa pretereunt,  et sepe honor seculi abit antequam uenerit. Quid enim seculi potest esse diuturnum, cum ipsa diuturna non sint secula? Docemur hic inanis ambitionis flabra despicere, quod omnis dignitas secularis diabolice subiaceat potestati: ad usum fragilis, et inanis ad fructum.

29. Sed quomodo hic dat diabolus potestatem: et alibi legitur, quia Omnis potestas a Deo est ? Numquid potest quis duobus dominis seruire, aut a duobus accipere potestatem? Numquid ergo contrarium est? Minime. Sed uide quia omnia a Deo; neque enim sine Deo mundus; quia Et mundus per ipsum factus est : sed licet a Deo factus sit; tamen opera eius mala, quia seculum in maligno positum est; et ordinatio mundi a  Deo, opera mundi a malo . Ita etiam a Deo potestatum ordinatio: a malo ambitio potestatis. Denique: Non est, inquit, potestas nisi a Deo: que autem sunt, a Deo ordinate sunt ; non date, sed ordinate: et, Qui resistit potestati, Dei, inquit, ordinationi resistit . Hic quoque licet dicat dare se diabolus potestatem, omnia tamen illa ad tempus permissa sibi esse non abnuit. Itaque qui permisit, ordinauit: nec potestas mala, sed is qui male utitur potestate. Denique, uis non 1342 timere potestatem? Fac bonum, et habebis laudem ex illa . Non ergo potestas mala, sed ambitio. Denique eo usque a Deo ordinatio potestatis; ut Dei minister sit, qui bene utitur potestate: Dei, inquit, minister est tibi in bonum . Non ergo muneris aliqua culpa est, sed ministri: nec Dei potest ordinatio displicere, sed administrantis actio. Nam ut de celestibus ad terrena deriuemus exemplum, dat honorem imperator, et  habet laudeni. Quod si quis male honore usus fuerit, non imperatoris est culpa, [a 1Kb] sed iudicis. Habent reum suum crimina, non quia potestas unumquemque, sed malitia sua implicat.

30. Quid ergo? Bonum est uti potestate, studere honori? Bonum si deferatur, non eripiatur. Distingue tamen hoc ipsum bonum. Alius enim bonus in seculo, alius perfecte uirtutis usus; bonum est enim cognoscende diuinitatis studium, nullis occupationibus impediri. Nam etsi multa bona, una tamen est uita eterna: Hec est autem uita eterna, ut cognoscant te solum uerum Deum, et quem misisti Iesum Christum . Et ideo uite eterne maximus fructus, et solus Deus uite remunerator eterne est. Solum Deum et Dominum nostrum adoremus,  et ipsi soli seruiamus; ut solus ipse nos fructu remuneret amplissimo. Fugiamus omnia que diabolice subiacent potestati; ne tamquam malus tyrannus in eos, quos intra suum regnum inuenerit, accepte seuitia potestatis utatur.

31. Non ergo a diabolo potestas est, sed obnoxia tamen insidiis diaboli. Nec tamen ideo mala ordinatio potestatum, quia malo obnoxie potestates. Bonum est enim Deum querere, sed quidam ipsius inquisitionis anfractus et error obrepit. Nam si inquisitor in sacrilegium seua interpretatione uertatur, in deterius uertitur querentis [b 1Kb] offensa, quam si non quesisset: nec tamen inquisitionis, sed quesitoris est culpa: nec inquisitio obnoxia malo, sed querentis affectus. Quod si is qui Deum querit, propter  fragilitatem carnis, et mentis angustias sepe tentatur; quanto magis qui seculum querit obnoxius est! Atque hoc ipso perniciosior ambitio, quod blanda quedam est conciliatricula dignitatum; et sepe quos [c 1Kb] uitia nulla delectant, quos nulla potuit mouere luxuria, nulla auaritia subuertere, facit ambitio criminosos. Habet enim forensem gratiam, domesticum scelus: et ut dominetur aliis, prius seruit. Curuatur obsequio, ut honore donetur: [d 1Kb] et dum uult esse sublimior simulata humilitate, fit uilior, et fit remissior; cum in ipsa potestate, quod precellit, alienum sit; legibus enim imperat, sibi seruit.

32. Dicet fortasse aliquis, quia solus qui malum fecerit, timet; tamen qui mare nauigat, plus timet. Et contra in immobili terrarum statione 1343 consistens, non solet timere naufragium: at si mobile  conscendat elementum, frequentioribus obnoxius fit periculis. Fuge ergo seculi mare, et naufragium non timebis. Et si frequenter arborum uertices spirantium uerberent flabra uentorum; solidatis tamen  radicibus nullus occasus est: at in mari furentibus uentis, etsi non omnium naufragium, omnium tamen periculum est. Ita enim aduersis flatibus nequitie spiritalis, nullus in arena uel in salo tutus est, et naues Tharsis uehementi sepe spiritu conteruntur. Hec moraliter.

33. Ceterum quod ad mysticum ordinem spectat, cernis uetusti erroris uincula suis resoluta uestigiis; ut primo gule, [e 1Kb] secundo facilitatis, tertio ambitionis laqueus solueretur. Pellectus est enim Adam cibo: [f 1Kb] et in locum interdicte arboris sententie facilitate trangressus, temerarie quoque ambitionis crimen incurrit, dum similitudinem diuinitatis affectat. Et ideo prius Dominus ueteris nexus soluit iniurie; ut nos iugo captiuitatis excusso, uincere crimina  Scripturarum presidio disceremus.

34. Quod si Dominus iehsu propria non desiderauit, tu aliena cur queras? Si creator omnium seculi gloriam, subeunde paupertatis uirtute comtempsit: cur tu fastidias quod natus es, appetas quod indebitum est? Cur ea que ad usum tibi diuturna esse non possunt, ad supplicium diuturna deposcas? Caue insidias, caue fraudes. Et hoc ipso quod ad subruendum hominem totum uersuta diabolus mundum fraude concutiat, totius seculi pugnet illecebris, eius tibi blanditia plus cauenda est. Non Euam cibus inflexerat, non mandatorum obliuio destituerat: sed promissi honoris ambitio illecebrosa decepit. Que si solum Dominum adorare uoluisset, indebita non quesisset. Et ideo remedium datur quo telum ambitionis obtundas, ut soli Domino seruiamus;  caret enim ambitione religiosa deuotio.

 Et consummata omni tentatione, diabolus recessit ab illo usque ad tempus.

35. Prope omnium criminum fontes hec tria genera demonstrantur esse uitiorum. Neque enim consummatam omnem tentationem Scriptura dixisset; nisi in his tribus esset omnium materia delictorum, quorum semina in ipsa origine sunt cauenda. Finis ergo tentationum, finis est cupiditatum; quia cause tentationum cause cupiditatum sunt. Cause autem cupiditatum sunt carnis oblectatio, species glorie, auiditas potentie. Quam religiosum uidetur ut [g 1Kb] commorationem christiane femine non recuses! Sed crebra inde tentatio. Si attentos Deo uiderit diabolus, suggerit ut decipiat: sed tu quamuis de  proposito presumas, caue tentationem, sciens naturam. Hec tria, si recorderis, etiam Paulus cauenda prescribit, designans tres esse species peccatorum, a quibus liber exspectat iustitie coronam.  Neque enim, inquit, in uerbo adulationis fuimus, neque in occasione auaritie, Deus testis est, 1344 neque gloriam querentes ab hominibus ; et ideo diabolum uicit, coronam petiuit.

36. uides ergo ipsum diabolum non esse in studio pertinacem, cedere solere uere uirtuti. Et si inuidere non desinat, tamen instare formidat; quia frequentius refugit triumphari. Audito itaque Dei nomine, Recessit, inquit, usque ad tempus; postea enim non tentaturus, sed aperte pugnaturus aduenit.

37. Docet igitur te Scriptura diuina non tibi contra carnem et sanguinem, sed contra insidias spiritales esse certamen . uides magnificentiam christiani uiri, qui certat cum rectoribus mundi: et  licet constitutus in terris, aduersus spiritalia nequitie que sunt in celestibus, animi uirtute decernit. Non enim de terrenis contendimus, ut dimicemus in terra: sed spiritalibus propositis premiis, de regno Dei et Christi hereditate necesse est spiritalia prius impedimenta superentur. Corona proposita est, subeunda certamina sunt. Nemo potest, nisi uicerit, coronari: nemo potest uincere, nisi ante certauerit. Ipsius quoque corone maior est fructus, ubi maior est labor: Arcta enim et angusta est uia, que ducit ad uitam . . . . lata uero et spatiosa, que ducit ad mortem . Et ideo tentationem neutiquam timere debemus; est enim causa uictorie, materia triumphorum.

38. Diues ille, qui tentationem non sensit in seculo,  in penis est apud inferos: pauper ille Lazarus qui ita paupertate morboque afflictus est et attritus, ut uibices eius a canibus lamberentur, uite istius labore miserabilis, coronam glorie quesiuit eterne . Multe enim tribulationes, non quorumcumque, sed iustorum . Denique quos diligit Dominus, sepe castigat . Petrus tentatus est, ut negaret: negauit, ut fleret . Et quid de ceteris dicam? Nempe Iob erat probatus Deo: sed licet probatus erat; uictor tamen non erat . Probata erat deuotio; uirtutis tamen premium non habebat. Et ideo tentandus offertur, ut gloriosior redderetur.

39. Illius quoque certaminis refert ut gradum  spectes. Non unum telum diabolus habet, frequentat spicula; ut aut premio uincat, aut tedio. Primo cupiditate uulnerat, secundo pietate, tertio sanitate;  mentis enim pariter et corporis pugnat ulceribus. Diuersitas quoque ipsa tentationum pro diuersitate certantium est. Auaritie damno diues urgetur, pater dispendio filiorum, homo doloribus, corpus ulceribus. Quanta hec tela! Unde Dominus noluit habere quod perderet; et ideo pauper huc uenit, ne haberet diabolus, quod auferret. uis scire quam uerum sit? Ipsum Dominum dicentem audi: uenit huius mundi princeps, et in me inuenit nichil . Noluit etiam paucorum esse pater, ut esset omnium. Frustra autem corporis tentaretur ulceribus, qui contemneret omnes corporis passiones: simul ut ostenderet nobis quod immaculata, corporis hoste depulso, uictoria sibi deberetur. Sed ille quasi homo suis tentatur, hic publicis: illi patrimonium aufertur,  huic regnum orbis offertur. Nec totus 1345 sine fraude diabolus, qui exasperare Dei Filium uereretur: illum iniuriis tentat, hunc premiis. Ille quasi seruulus dicit: Dominus dedit, Dominus abstulit : hic nature sue dispositionisque conscius sua sibi ridet offerri. Et ut ad illud reuertamur, ingruit nuntius super nuntium , congeminant uulnera: nec tamen fortis athleta mente turbatur. Adhibetur mulier prime fraudis illecebra : hic per uirginem natus errori obnoxiam non habebat. Amici adhibentur qui prauis consiliis opprimant reluctantem. Sed in omnibus que acciderunt ei, nusquam peccauit Iob labiis suis in conspectu Dei .

40. Nam quod maledicit diei, dicens: Pereat  dies illa in qua natus sum ; et infra: Et maledicat ei is qui maledixit diem illam, qui habet magnum cetum opprimere , ad prophetiam pertinet; eo quod diabolum tamquam procellosi seculi istius cetum Dominus noster iehsu Christus oppressit: et generationis sue carnalis diem perire desiderat; ut dies eius in regeneratione numeretur. Pereat, inquit, dies secularis, ut dies spiritalis oriatur. Ergo in tentatione sanctus Iob mysteria loquebatur; qui enim uincebat seculum, Christum uidebat.

41. Nos igitur non timeamus tentationes, sed magis tentationibus gloriemur, dicentes: Cum infirmamur, tunc potentes sumus; tunc enim nectitur corona iustitie . Sed illa Paulo fortassis  accommoda: nos autem quia plures corone sunt, quamcumque sperare debemus. In seculo laurus corona est, [a 2Kb] corona est scutum. At uero tibi proposita  est corona deliciarum: Corona enim deliciarum obumbrabit te . Et alibi: Scuto bone [a 1Kb] uoluntatis sue circumdabit te . Gloria quoque et honore quem dilexit Dominus, coronauit . Ergo qui uult coronam dare, tentationes suggerit. Et si quando tentaberis, cognosce quia paratur corona. Tolle martyrum certamina, tulisti coronas: tolle cruciatus, tulisti beatitudines.

42. Nonne tentatio Ioseph [b 1Kb] uirtutis est consecratio? Nonne iniuria carceris corona est castitatis? Quemadmodum regni in Aegypto consortium potuisset adipisci, nisi uenditus fuisset a fratribus? Quod Dei factum arbitrio, ut iustus probaretur, ipse monstrauit, dicens: Quemadmodum fieret in hodierno, ut pasceretur populus multus ? Non debemus  igitur tentationes seculi pro malis timere, quibus bona premia comparantur: sed magis rogare contemplatione conditionis humane; ut eas tentationes subeamus, quas ferre possimus.

 Et regressus est iehsu in uirtute Spiritus, in Galileam.

43. Completur hoc loco prophetia Esaie dicentis: Regio Zabulon, et terra Nephthalim, et ceteri paraliam inhabitantes, [c 1Kb] et qui secus maritima, et 1346 trans Iordanem Galilee gentium, populus qui sedebat in umbra mortis, lucem uiderunt magnam . Quis est enim lux magna, nisi Christus qui illuminat omnem hominem uenientem in hunc mundum?

44.  Deinde librum accepit, ut ostenderet se ipsum esse qui locutus est in Prophetis:  et remoueret sacrilegia perfidorum, qui alium Deum dicunt ueteris Testamenti, alium noui: uel qui initium Christi dicunt esse de uirgine: quomodo enim cepit ex uirgine, qui ante uirginem loquebatur?

 Spiritus Domini super me.

45. uides Trinitatem ceternam atque perfectam. Ipsum loquitur Scriptura Iesum Deum hominemque, in utroque perfectum: Deum loquitur et Patrem, et Spiritum sanctum. Spiritus enim sanctus cooperator ostenditur, quando corporali specie sicut columba descendit in Christum; cum Dei Filius baptizaretur in fluuio, Pater loqueretur e celo. Quod igitur maius querimus testimonium, quam quod se fuisse qui locutus est in Prophetis, propria uoce signauit? Ungitur oleo spiritali, et uirtute celesti; ut paupertatem  conditionis humane thesauro resurrectionis rigaret eterno, captiuitatem mentis auerteret, cecitatem illuminaret animorum, annum Domini perpetuis diffusum temporibus predicaret, qui redire in orbem laboris nesciat, continuationem fructus hominibus et quietis indulgeat. Atque ille ita ad omnia se curuauit  obsequia, ut ne lectoris quidem aspernaretur officium: nos uero impii, qui diuinitatis fidem miraculis operum colligendam contemplatione corporis negabamus.

 Amen dico uobis quod nemo propheta acceptus est in patria sua.

46. Non mediocriter inuidia proditur, que ciuice caritatis oblita, in acerba odia causas amoris inflectit. Simul hoc exemplo pariter et oraculo declaratur quod frustra opem misericordie celestis exspectes, si aliene fructibus uirtutis inuideas; aspernator enim Dominus inuidorum est, et ab iis qui diuina beneficia in aliis persequuntur, miracula sue potestatis auertit. Dominice quippe carnis actus diuinitatis exemplum est: et inuisibilia nobis eius per ea que  sunt uisibilia demonstrantur.

47. Non otiose itaque saluator excusat quod nulla in patria sua miracula uirtutis operatus sit; ne fortassis aliquis uiliorem patrie nobis esse debere putaret affectum. Neque enim ciues poterat non amare, qui amaret omnes; sed ipsi se caritate patrie, qui inuident, abdicarunt; Charitas enim non emulatur . . . . . non inflatur . Nec tamen exsors beneficiorum patria diuinorum est. Quod enim maius miraculum, quam quod [d 1Kb] in ea natus 1347 est Christus? uidete igitur quid mali inuidia afferat. Indigna propter inuidiam patria iudicatur, in qua ciuis operetur, que digna fuit [e 1Kb] in qua Dei Filius nasceretur.

 In ueritate dico uobis: Multe uidue  fuerunt in diebus Elie.

48. Non quia Elie dies fuerunt, sed in quibus Elias operatus est: aut quia dies faciebat illis, qui in eius operibus lucem uidebant gratie spiritalis, et conuertebantur ad Dominum. Et ideo aperiebatur celum uidentibus eterna et diuina mysteria: claudebatur quando fames erat; quia nulla erat cognoscende diuinitatis ubertas. Sed de hoc plenius scripsimus, cum de uiduis scriberemus .

 Et multi leprosi erant in Iudea temporibus Elisei prophete: et nemo eorum mundatus est, nisi Naaman Syrus.

49. Euidenter hic sermo nos Domini salutaris informat, et ad studium uenerande diuinitatis hortatur,  quod nemo sanatus ostenditur, et maculosi morbo corporis absolutus, nisi qui religioso officio studuit sanitati. Non enim dormientibus diuina beneficia, sed obseruantibus deferuntur. Et bene apto comparationis exemplo arrogantia ciuium retunditur inuidorum, Dominicumque factum Scripturis docetur  ueteribus conuenire, quod in libris quoque Regnorum legimus gentilem uirum Naaman prophetico oraculo lepre maculis absolutum, cum plurimos Iudeorum lepra corporis pariter et mentis absumeret . Siquidem quatuor illos qui cogente fame, in castra regis Syrie primi tetenderunt, tradit historia fuisse leprosos . Cur igitur non curabat fratres, non curabat ciues, non sanabat propheta consortes; cum sanaret alienos, sanaret eos qui obseruantiam Legis, et religionis consortium non habebant: nisi quia uoluntatis est medicina, non gentis; et diuinum munus uotis eligitur, non nature iure defertur? Disce, Christiane, rogare quod cupias impetrare: fastidiosos uiros celestium profectus munerum non sequuntur.

 50. Sed quamuis simplex expositio moralem informet affectum; gratia tamen non est occulta mysterii. Etenim cum posteriora a superioribus deriuentur, tum etiam superiora posterioribus astruuntur . Diximus enim in libro alio, in uidua illa ad quam Elias directus est, typum Ecclesie premissum. [a 1Kb] Populus Ecclesiam congruit, ut sequatur. Populus ille ex alienigenis congregatus, populus ille ante leprosus, populus ille ante maculosus prius quam mystico baptizaretur in flumine, idem post sacramenta baptismatis maculis corporis et mentis ablutus, iam non lepra, sed immaculata uirgo cepit esse sine ruga. Merito ergo magnus Naaman in conspectu Domini sui, et admirabilis facie describitur; quoniam in eius typo salus futura gentibus declaratur,  [b 1Kb] qui solute consilio puelle, que fractis uiribus ciuium, in hostilem captiua uenerat potestatem, a propheta salutem 1348 sperare commonitus , non terreni regis imperio, sed diuine misericordie liberalitate sanatur.

51. Cur mystico numero mergere iubetur? Cur Iordanis fluuius eligitur? Nonne boni, inquit, Abana et Pharphar fluuii Damasci pre Iordane ? Sed iratus hos pretulit, Iordanem meditatus elegit; nescit enim ira mysterium, fides nouit. Disce baptismatis gratiam salutaris: qui leprosus merserat, fidelis emersit. Disce spiritalia sacramenta signari: corporis remedium petitur, mentis acquiritur. Abluitur caro, affectus abluitur. Non enim magis corporis quam mentis lepram uideo fuisse mundatam;  quando post baptismum, ueteris erroris colluuione detersa, negat se diis alienis hostias, quas spoponderat Domino, litaturum .

52. Disce etiam congrue precepta uirtutis: probauit fidem, qui premia recusauit. Disce utroque dictorum factorumque magisterio quid sequaris. Habes Domini preceptum, uatis exemplum, gratis accipere,  gratis dare: nec uendere ministerium, sed offerre . Non enim pretio taxatur Dei gratia, nec in sacramentis lucrum queritur, sed obsequium sacerdotis.

53. Non tamen satis est si lucrum ipse non queras: familie quoque tue cohibende sunt manus: nec hoc solum exposcimus, ut te solum castum immaculatumque custodias. Non enim dixit Apostolus, te solum: sed, Te ipsum castum custodi . Queritur ergo non solum tua ab huiusmodi nundinis, sed etiam domus tue castitas: Opotiri enim irreprehensibilem esse sacerdotem . . . . sue domui bene prepositum, filios habentem subditos, cum omni castitate. Si quis autem domui sue preesse nescit, quomodo Ecclesie Dei diligentiam habebit  ? Instrue ergo familiam tuam, hortare, custodi: et si te fefellerit seruulus  prophetico deprehensus repudietur exemplo. Cito  turpem sequitur lepra mercedem, et pecunia corpus animumque male quesita commaculat. Accepisti, inquit, pecuniam, et possidebis ex ea agrum, et uineam, et oliueta, et greges: [c 1Kb] et lepra Naaman applicabit se in te, et semini tuo usque in eternum . uides quia facto auctoris successio damnatur heredis. Inexpiabilis est enim uenditi culpa mysterii, et gratie uindicta celestis transit ad posteros. Denique Moabite et ceteri non intrabunt in Ecclesiam Dei usque ad tertiam et quartam generationem : tamdiu uidelicet  donec culpam auctorum multiplicis successio generationis aboleret.

54. Sed cum illi qui in Deum idololatrie errore deliquerunt, in quartam generationem uideantur esse multati: profecto durior uidetur esse sententia, qua Giezi semen usque in eternum pro cupiditate habendi, prophetica auctoritate damnatur, presertim cum Dominus noster iehsu Christus per lauacri regenerationem omnibus remissionem dederit peccatorum; nisi ut uitiorum magis quam generis semen intelligas. 1349 Sicut enim qui filii promissionis sunt, estimantur in semen bonum: ita etiam qui filii erroris sunt, estimantur in semen malum. Nam et Iudei ex patre diabolo, non utique carnis successione, sed criminis. Ergo omnes cupidi, omnes auari Giezi lepram cum diuitiis suis possident:  et male quesita mercede, non tam patrimonium facultatum, quam thesaurum criminum congregarunt eterno supplicio, et breui fructu. Nam cum diuitie sint caduce, pena perpetua est; quia neque auarus, neque ebriosus, neque idolis seruiens regnum Dei possidebit.

  Et repleti sunt ira omnes in synagoga, hec audientes: et surrexerunt, et eiecerunt illum extra ciuitatem.

55. Sacrilegia Iudeorum, que multo ante Dominus prenuntiauerat per prophetam, et psalmi uersiculo declarauerat que passurus esset in corpore constitutus, dicens: Retribuebant mihi mala pro bonis , in Euangelio docet esse completa. Nam cum ipse per populos beneficia diffunderet, illi iniurias irrogabant. Nec mirum si perdiderunt salutem, qui eiecerunt de suis finibus Saluatorem: moralis enim Dominus; et qui docuerat exemplo sui apostolos suos omnibus omnia fieri, nec uolentes repudiat, nec inuitos alligat, nec eiicientibus reluctatur, nec rogantibus deest. Sic Gerasenos alibi  cum uirtutes eius sustinere non possent, quasi infirmos et ingratos reliquit .

56. Simul intellige non ex necessitate fuisse, sed uoluntariam corporis passionem: nec captum a Iudeis, sed a se ipso oblatum. Etenim quando uult capitur, quando uult elabitur, quando uult suspenditur, quando uult non tenetur. Et hic in supercilium montis precipitandus ascenderat: et ecce per medium illorum, mutata subito uel obstupefacta furentium mente, descendit; nondum enim hora uenerat passionis. Quinetiam malebat adhuc Iudeos sanare quam perdere; ut inefficaci furoris exitu desinerent uelle, quod implere non possent. uides igitur et hic diuinitatis esse [a 1Kb] quod operatus est, et illic uoluntatis esse quod captus est. Nam quemadmodum  a paucis teneri potuit, qui a populo non tenetur? Sed noluit sacrilegium esse multorum; ut in auctores culpe crucis inuidiam retorqueret; atque a paucis quidem affigeretur, sed pro toto orbe moretur.

 Et in synagoga erat homo habens spiritum immundum. Et infra: Surgens autem de synagoga intrauit in domum Simonis et Andree. Socrus autem Simonis tenebatur magnis febribus.

57. uide clementiam Domini Saluatoris: nec indignatione commotus, nec scelere offensus, nec iniuria uiolatus Iudeam deserit: quinetiam immemor iniurie, memor clementie, nunc docendo, nunc liberando, nunc sanando, infide plebis corda demulcet. Et bene sanctus Lucas uirum ab spiritu nequitie  liberatum ante premisit, et substituit femine sanitatem. Utrumque enim 1350 sexum Dominus curaturus aduenerat: et prior sanari debuit, qui prior creatus est; nec pretermitti illa que mobilitate magis animi, quam prauitate peccauerat.

58.  Sabbato medicine Dominice opera cepta significat; ut inde noua creatura ceperit, ubi uetus ante desiuit: nec sub Lege esse Dei Filium,  sed supra Legem in ipso principio designaret: nec solui Legem, sed impleri. Neque enim per Legem, sed uerbo factus est mundus, sicut legimus: uerbo Domini celi firmati sunt . Non soluitur ergo Lex, sed impletur; ut fiat renouatio hominis iam labentis. Unde et Apostolus ait: Exspoliantes uos ueterem hominem . . . . . induite nouum qui secundum Christum creatus est . Et bene sabbato cepit, ut ipsum se ostenderet creatorem; qui opera operibus intexeret, et prosequeretur opus quod ipse iam ceperat: ut si domum faber renouare disponat, non a fundamentis, sed a culminibus incipit soluere uetustatem. Itaque ibi prius manum admouet, ubi ante desierat.

 59. Deinde a minoribus incipit, ut ad maiora perueniat. Liberare a demone et homines, sed in uerbo Dei possunt; resurrectionem mortuis imperare diuine solius est potestatis.

60.  Nec quemquam mouere debet, quod Iesu Nazareni nomen in hoc libro diabolus dixisse primus inducitur. Nec enim ab eo Christus nomen accepit, quod de celo angelus ad uirginem detulit . Est enim huius impudentie ut inter homines aliquid primus usurpet, et ad homines quasi nouum deferat, quo terrorem sue potestatis incutiat. Denique et in Genesi primus Deum homini nuncupauit; sic enim habes: Et dixit serpens mulieri: Quid utique dixit Deus ne edatis ab omni ligno ? Uterque igitur deceptus a diabolo est, sanatus a  Christo.

61. Sequere cetera, et Euangelice lectionis disce mysteria, atque in duorum sanitate publice sacramentum salutis agnosce.. Sicut enim in Adam omnes moriuntur: ita et in Christo omnes uiuificabuntur . Quis est ille qui in Synagoga spiritum demonii habebat immundum, nisi populus Iudeorum, qui quasi serpentinis spiris reuinctus, et innodatus diaboli laqueis, simulatam corporis munditiam interioris mentis sordibus inquinabat? Et bene: In Synagoga homo erat qui spiritum immundum habebat; quia Spiritum sanctum amiserat. Introierat enim diabolus, unde Christus exierat. Simul ostenditur [b 1Kb] natura diaboli non improba, opera iniqua. Nam quem per superiorem naturam Dominum confitetur, opere  negat. Et in hoc apparet [c 1Kb] eius nequitia, et improbitas Iudeorum, quod ita populo uesane cecitatem mentis offudit; ut populus neget, quem demones confitentur. O peior magistro discipulorum hereditas! Ille uerbo Dominum tentat, hi facto: ille dicit, Mitte te : isti adoriuntur, ut mittant.

62. Si altiore consilio ista pensamus, animi debemus  intelligere et corporis sanitatem; ut prius animus qui serpentis laborabat insidiis, absolutus sit. Anima enim numquam a corpore uinceretur, 1351 nisi prius a diabolo tentaretur. Nam cum anima corpus agat, uiuificet, et gubernet; quemadmodum in eius illecebras captiua raperetur, nisi et ipsa superioris alicuius potestatis uinculis stringeretur? Denique non prius Eua esuriuit, quam serpentis eam uersutia tentauit: et ideo aduersus ipsum auctorem peccati prius debuit medicina salutis operari.

63. Fortassis etiam in typo mulieris illius socrus Simonis et Andree uariis criminum febribus caro nostra languebat, et diuersarum cupiditatum immodicis estuabat illecebris. Nec minorem febrem amoris esse dixerim, quam caloris. Itaque illa animum  febris, hec corpus inflammat. Febris enim nostra auaritia est, febris nostra libido est; eo quod ignite sint cupiditates. Unde et Apostolus ait: Si non se continent, nubant; melius est enim nubere quam uri . Febris nostra luxuria est, febris nostra ambitio est, febris nostra iracundia est. Que licet corporis uitia sint, ignem tamen ossibus implicant, mentem, animum, sensusque pertentant. Hec prior diaboli sollicitatur arte. Etenim ager bonus, uestis, monile, suadela serpentis est. Honorum gratia, sublimitas potestatum, epularum suauitas, forma meretricis laqueus est diaboli, et quasi quidam nequitie spiritalis illecebrosus affatus, [a 1Kb] qui per carnis illecebram que cito feminea quadam leuitate mollitur, animum quoque de gradu deiicit. Neque enim  formam mulieris animus prius quam corporis oculus concupiscit. Denique quod non uideris, non amabis: sed ubi caro concupierit, compatientis quoque animi constantia defatiscit, et mens consortio amoris inflectitur  atque ita mors irrepit sceleris effectu, tentante diabolo, carne suadente.

64. uehementior tamen est animi, quam corporis febris: et ideo pro animi uoluptate, corporis salus plerumque contemnitur, nec a periculis abstinetur. Unde non alienum uidetur repetere quemadmodum Theotimus cum graui oculorum incommodo laboraret, et amaret uxorem, interdicta sibi a medico facultate ceundi, cupiditatis impatiens, atque impetu libidinis raptus, se moderari nequiuerit. Sciens enim  prudensque quod esset oculos amissurus, priusquam conueniret uxori, in ipso estu feruentis cupiditatis, et consuetudinis apparatu: uale, inquit, amicum lumen. Sic febre libido flagrantior est, grauiusque precipitat et inflammat.

65. Sed ubi quis resipuerit a furore, tunc conscientie interioris aperitur uisus, factique penitentia succedit, et pudenda sui unusquisque facinoris conscientia erubescit. Tunc Deus timetur, et peccator se cupit celare, sed non potest: tunc caro arguitur,  diabolus accusatur: hec quasi lena uitiorum, ille quasi auctor erroris. Patescit deformitas; nudum est enim Deo omne secretum, nec illius ficus foliis, hoc est, tegmine corporali, uel iactantia seculari flagitiorum secreta uelantur. Et unusquisque diuinum peccati conscia formidat mente iudicium dicens: Qui super me montes cadent: in quibus me abscondam 1352 scissuris petrarum, cum uenerit confringere terram? Tunc tribulos et spinas animo caro, hoc est, curarum morsus sollicitudinumque generat, estusque, quos sibi per concupiscentiam carnis animus ipse circumdedit. Etenim quasi clauis quibusdam suffigitur anima corporeis uoluptatibus: et cum semel adheserit cupiditatibus demersa terrenis, difficile in altum potest unde descendit, sine Dei fauore  reuolare. Actuum enim suorum uincta laqueis, et deliciarum secularium illecebris obnoxia iam tenetur.

66. Hunc ergo Adam, hanc Euam Dominus liberaturus aduenit: quorum alter ad imaginem Dei factus, altera uirtutem sui accipiens uiri, quamdiu fuit subdita fortiori, unam gerebant in uno spiritu Deo placitam uoluntatem: et in paradiso Dei positi, uite celestis operabantur alimoniam. Postea uero quam caro suadere diuersum, [b 1Kb] et legem cepit propriam non tenere, paradisi exsules facti, in hunc inferiorem demersumque locum peccati merito reciderunt. Nec quisquam putet incongruum esse, si Adam atque Eua in typo anime et corporis estimentur; cum in  typo Ecclesie estimentur et Christi. Nam cum duo esse in carne una Apostolus diceret, adiecit: Sacramentum, inquit, hoc magnum est: ego autem dico in Christo et in Ecclesia . In quo ergo superni Dei, in eo multo magis animi nostri potest esse mysterium.

67. Sed heret, suffixus est, captus est, et corporeis succensus febribus, compassione carnis egrescit. Querendus est medicus. Sed quis iste tantus est, qui saucie mentis mediatur ulceribus? Quis tantus est homo, qui possit aliis subuenire, cum ipse sibi non possit? Quis aliis possit uitam reddere, cum ipse mortem non possit euadere? Omnes enim in Adam mortui; quia Per unum hominem in hunc mundum peccatum introiuit, et per peccatum mors: et ita in omnes  homines pertransiuit, in quo omnes peccauerunt . Illius igitur culpa mors omnium est . Denique missi sunt sancti, missi sunt et prophete, qui oracula diuina loquerentur; nec quidquam promouere potuerunt. Queramus ergo aliquem de angelis aut archangelis medicum. Sed quemadmodum mihi possunt presidium ferre, ne peccem; cum ipse archangelus a peccato non potuerit abstinere? Quemadmodum ad paradisum angelus reuocare me poterit;  cum ipse Satanas et angeli sui sedem quam acceperunt, seruare non possint?

 Ascendens autem in unam nauim, que erat Simonis, rogauit ut inducerent a terra aliquantulum.

68. Ubi Dominus multis impertiuit uaria genera sanitatum, nec tempore, nec loco cepit ab studio sanandi turba cohiberi. uesper incubuit, sequebantur: stagnum occurrit, urgebant. Et ideo ascendit in Petri nauim. Hec est illa nauis que adhuc secundum Mattheum fluctuat , secundum Lucam repletur piscibus; ut et principia Ecclesie fluctuantis, et posteriora exuberantis agnoscas; pisces enim sunt, qui hanc enauigant 1353 uitam. Ibi adhuc discipulis Christus dormit, hic precipit.  Dormit enim trepidis, perfectis uigilat. Sed quemadmodum dormiat Christus, audisti dicentem in Propheta: Ego dormiui, et cor meum uigilat .

69. Et sanctus Mattheus recte non pretermittendum putauit eterne indicium potestatis, ubi imperat uentis . Non est enim humana doctrina, sicut audistis Iudeos dicere, uerbo imperat spiritibus : sed celestis maiestatis insigne. Quod turbatum sedatur mare, et diuine uocis imperio obsequuntur elementa, atque insensibilia sensum accipiunt obsequendi; diuine mysterium gratie reuelatur. Quod fluctus mitescunt seculi, uerbo immundus spiritus conquiescit; non alterum altero refellitur, sed utrumque celebratur. Habes miraculum in elementis, habes documentum in mysteriis.

 70. Ergo quia sanctus Mattheus illa prelibauerat, sanctus Lucas eam sibi nauim, in qua Petrus piscaretur, elegit. Non turbatur ista que Petrum habet, turbatur illa que Iudam habet. Etsi multa illic discipulorum merita nauigabant; tamen eam adhuc perfidia proditoris agitabat. In utraque Petrus: sed qui suis meritis firmus est, turbatur alienis. Caueamus igitur perfidum, caueamus proditorem; ne per unum plurimi fluctuemus. Ergo non turbatur hec nauis in qua prudentia nauigat, abest perfidia, fides spirat. Quemadmodum enim turbari poterat, cui preerat is, in quo Ecclesie firmamentum est? Illic ergo turbatio, ubi modica fides: hic securitas, ubi perfecta dilectio.

71.  Denique etsi aliis imperatur ut laxent  retia sua; soli tamen Petro dicitur: Duc in altum, hoc est, in profundum disputationum. Quid enim tam altum, quam altitudinem diuitiarum uidere, scire Dei Filium, et professionem diuine generationis assumere? Quam licet mens non queat humana plene rationis inuestigatione comprehendere; fidei tamen plenitudo complectitur. Nam etsi non licet mihi scire quemadmodum natus sit; non licet tamen nescire  quod natus sit. Seriem generationis ignoro, [a 1Kb] sed auctoritatem generationis agnosco. Non interfuimus cum a Patre Dei Filius nasceretur: sed interfuimus cum a Patre Dei Filius diceretur. Si Deo non credimus, cui credimus? Omnia enim que credimus, uel uisu credimus, uel auditu: uisus sepe fallitur, auditus in fide est. An asserentis persona discutitur? Si uiri boni dicerent, nefas putaremus non credere: Deus asserit, probat Filius, refugiens sol fatetur, tremens terra testatur. In hoc altum disputationis Ecclesia a Petro ducitur; ut uideat hinc resurgentem Dei Filium, inde Spiritum sanctum profluentem.

72. Que sunt autem apostolorum que laxari iubentur retia, nisi uerborum complexiones, et quasi quidam orationis sinus, et disputationum recessus  qui eos quos ceperint, non amittant? 1354 Et bene apostolica instrumenta piscandi retia sunt, que non captos perimunt, sed reseruant, et de profundo ad lumen extrahunt: fluctuantes de infimis ad superna traducunt.

73. Est et aliud apostolicum piscandi genus , quo genere solum Petrum piscari Dominus iubet dicens: Mitte hamum, et eum piscem qui primus ascenderit, tolle . Magnum quidem est et spiritale documentum , quod christiani uiri sublimioribus potestatibus docentur debere esse subiecti; ne quis constitutionem regis terreni putet esse soluendam. Si enim censum Dei Filius soluit, quis tu tantus es, qui non putes esse soluendum? Et ille censum soluit  qui nichil possidebat: tu autem qui seculi sequeris lucrum, cur seculi obsequium non recognoscas? Cur te supra seculum quadam animi arrogantia feres, cum seculo sis misera cupiditate subiectus.

74. Penditur igitur didrachma, quod erat [b 1Kb] pretium nostre redemptionis et corporis, in Lege promissum, in Euangelio persolutum, non otiose in ore piscis inuentum: Ex ore enim tuo iustificaberis . Etenim pretium immortalitatis est nobis nostra confessio; quia sicut scriptum est: Ore confessio fit ad salutem .

75. Et fortasse primus hic piscis primus est martyr, in ore habens didrachma, hoc est, pretium census. Didrachma nostrum Christus est. Habebat igitur primus ille martyr, Stephanus scilicet, in ore thesaurum,  cum Christum in passione loqueretur. Sed reuertamur ad propositum locum, et discamus apostolicam humilitatem.

 Preceptor, inquit, per totam noctem laborantes nichil cepimus: sed in uerbo tuo laxabo retia.

76. Et ego, Domine, scio quia nox mihi est, quando non imperas. Nemo adhuc nomen suum dedit, [c 1Kb] adhuc noctem habeo. Misi iaculum uocis per  epiphania, et adhuc nichil cepi. Misi per diem, exspecto ut iubeas: in uerbo tuo laxabo retia. O uacua presumptio, o humilitas fructuosa! Qui nichil antea ceperant, magnam in uerbo Domini concludunt piscium multitudinem. Non hoc humane facundie opus, sed superne uocationis est munus. Cedunt disputationes hominum: fide sua plebs credit.

77.  Rumpuntur retia, nec labitur piscis. uocantur ad adiumentum socii, qui erant in alia naui. Que est illa alia nauis, nisi forte Iudea, ex qua Ioannes et Iacobus eliguntur? Facta est, enim Iudea sanctificatio eius . Hi igitur de Synagoga ad nauem Petri, hoc est, ad Ecclesiam conuenerunt; ut implerent ambas nauiculas. Omnes enim in nomine Iesu genu flectunt, siue Iudeus, siue Grecus: Omnia et in omnibus Christus . Sed mihi cumulus iste suspectus est, ne plenitudine sui naues pene mergantur; oportet  enim et hereses esse, ut probentur boni.

 78. Possumus tamen et aliam Ecclesiam intelligere, nauem alterius; ab una enim plures Ecclesie 1355 deriuantur. Ecce alia sollicitudo Petri, cui sua iam preda suspecta est. Sed nouit perfectus quemadmodum seruare possit reconditos, qui scit quemadmodum capere possit dispersos. Quos in uerbo capit, [a 1Kb] uerbo credit: negat suam predam, negat suum munus.

 Exi, inquit, a me, Domine; quia homo peccator sum.

79. Admirabatur enim dona diuina: et quo 1356 plus meruerat, hoc presumebat minus. Dic et tu: Exi a me, Domine; quia homo peccator sum; ut respondeat tibi Dominus; [b 1Kb] Noli timere. Indulgenti Domino peccatum fatere. Noli timere etiam que tua sunt Domino deferre; quia que sua sunt nobis ille concessit. Nescit inuidere, nescit eripere, nescit auferre. uides quam bonus Dominus, qui tantum tribuit  hominibus; ut uiuificandi habeant potestatem.



LIBER QUINTUS.


 1355  Et factum est cum esset in una ciuitatum, ecce uir plenus lepra, procidens in faciem, rogauit eum dicens: Domine, si uis, potes me mundare. Et extendens manum suam, tetigit illum, dicens: uolo, mundare.

1. Bene ubi leprosus mundatur, certus non exprimitur locus; ut ostendatur non unum populum specialis alicuius ciuitatis, sed omnium populos fuisse sanatos. Bene autem et secundum Lucam quarto signo, ex quo in Capharnaum Dominus uenit, iste sanatur; nam si quartum diem sole illuminauit , et clariorem ceteris fecit diebus, cum illucescerent elementa mundi: et hoc clarius opus estimare debemus. Et secundum Mattheum primus hic post benedictiones a Domino sanatus inducitur ; ut quia dixerat Dominus: Non ueni soluere Legem, sed adimplere ; ille qui excludebatur a Lege , purgari se Domini potestate presumens, non ex Lege, sed supra Legem esse gratiam iudicaret, que leprosi maculam posset abluere.

2. uerum ut in Domino potestatis auctoritas, ita in illo fidei constantia declaratur. Ille in faciem procidit, quod humilitatis est et pudoris; ut unusquisque de sue uite maculis erubescat: sed confessionem uerecundia non repressit. Ostendit uulnus, remedium  postulauit: et ipsa religionis et fidei plena confessio est. Si uis, inquit, potes me mundare. In uoluntate Domini tribuit potestatem: de uoluntate autem Domini non quasi pietatis incredulus dubitauit, sed quasi colluuionis sue conscius non presumpsit. Cui morali quadam Dominus [a 1Kb] sanctitate respondit: uolo, mundare.

 Et continuo lepra eius discessit ab eo.

3. Nihil enim medium est inter opus Dei, atque preceptum; quia in precepto est opus. Denique dixit, et facta sunt . uidetis igitur quod dubitari non potest, quia uoluntas Dei potestas est. Si ergo uoluntas eius potestas est; qui unius uoluntatis Trinitatem asserunt, unius utique asserunt potestatis. Itaque statim lepra discessit; 1356 ut  intelligas medentis affectum, qui ueritatem operi addidit.

4. Denique secundum Marcum miseratus est eum Dominus : quod pulchre est positum. Et pleraque talia posuerunt euangeliste, qui nos in utroque fundare uoluerunt, describentes signa uirtutis ad fidem, exprimentes opera uirtutis ad imitationem. Unde et tangit non dedignatus, et imperat non diffisus; hoc enim est indicium potestatis, quia quasi habens potestatem sanandi, et iubendi auctoritatem, operandi testimonium non refugit. [b 1Kb] uolo, ergo dicit  propter Photinum, imperat propter Arium, tangit propter Manicheum.

5. Nec unius tantum lepra curatur, sed omnium quibus dicitur: Iam uos mundi estis propter sermonem quem locutus sum uobis . Si igitur lepre medicina uerbum est: contemptus utique uerbi lepra mentis est. Sed ne lepra transire possit in medicum, unusquisque Dominice humilitatis exemplo iactantiam uitet. Cur enim precipitur nemini dicere, nisi ut doceret non uulganda nostra beneficia, sed premenda; ut non solum a mercede abstineamus pecunie, sed etiam gratie? Aut fortasse etiam illa silentii causa est imperati, quod meliores putabat qui fide magis spontanea, quam qui speratis beneficiis credidissent.

 6. Offerre autem iuxta Legem se precipitur sacerdoti, non ut alium deferat: sed ut se ipsum Deo offerat spiritale sacrificium; ut actus preteriti colluuione detersa, per cognitionem fidei et sapientie disciplinam placitura Deo hostia consecretur: Omnis enim uictima sale salietur . Unde et Paulus ait: Obsecro ergo uos, fratres, per misericordiam Dei, ut exhibeatis corpora uestra hostiam acceptabilem, placentem Deo .

7. Simul illud mirabile, quod eo sanauit genere quo fuerat obsecratus. Si uis, potes me mundare. uolo, inquit, mundare. Habes uoluntatem, habes etiam pietatis effectum. Et extendens manum, tetigit illum . Lex tangi leprosos prohibet: sed qui dominus Legis est, non obsequitur Legi,  sed Legem facit. Non ergo tetigit, quia sine tactu mundare non poterat: sed ut probaret 1357 quia subiectus non erat Legi, nec contagium timebat, ut homines: sed quia contaminari non poterat, qui alios liberabat: simul e contrario lepra tactu Domini fugaretur, que solebat contaminare tangentem.

8.  Ostendere autem se sacerdoti iubetur, et offerre pro emundatione sua; ut dum offert se sacerdoti, intelligeret sacerdos non Legis ordine, sed Dei gratia supra Legem esse curatum: [a 1Kb] et dum mundato iubet offerre sacrificium secundum preceptum Moysi, ostenderet Dominus quia Legem non solueret, sed impleret: qui secundum Legem gradiens, supra Legem sanare eos quos remedia Legis non sanauerant, uideretur. Et bene addidit: Sicut precepit Moyses; Lex enim spiritalis est ; ideoque uidetur sacrificium spiritale mandasse.

9. [b 1Kb] Denique addidit: Ut sit in testimonium hoc uobis, hoc est, si Deo credatis, si impietatis lepra discedat,  si occultorum cognitor sit sacerdos, si puri testis affectus: unde potest ille magis sacerdos uideri quem occulta non lateant, cui dicitur: Tu es sacerdos in eternum secundum ordinem Melchisedech .

 Et ecce uiri portantes in lecto hominem qui fuerat paralyticus, et querentes eum inferre et ponere ante eum; et non inuenientes qua parte illum inferrent pre turba, ascenderunt super tectum, et per tegulas submiserunt illum in lecto, in medium, ante Iesum.

10. Non otiosa huius paralytici, nec angusta medicina est, quando Dominus et orasse premittitur, non utique propter suffragium, sed propter exemplum; imitandi enim specimen dedit, [c 1Kb] non impetrandi  ambitum requisiuit. Et conuenientibus ex omni Galilea, et Iudea, et Hierusalem Legis doctoribus, inter ceterorum remedia debilium, paralytici istius medicina describitur. Primum omnium quod ante diximus, unusquisque eger petende precatores salutis debet adhibere, per quos nostre uite compago resoluta, actuumque nostrorum clauda uestigia uerbi celestis remedio reformentur. Sint igitur aliqui monitores mentis, qui animum hominis, quamuis exterioris corporis debilitate torpentem, ad superiora erigant. Quorum rursus adminiculis et attollere, et humiliare se facilis, ante Iesum locetur, Dominico uideri dignus aspectu. Humilitatem enim respicit Dominus: Quia respexit humilitatem ancille sue .

  Quorum fidem, inquit, ut uidit.

11. Magnus Dominus qui aliorum merito ignoscit aliis, et dum alios probat, aliis relaxat errata. Cur apud te homo collega non ualeat, cum apud Dominum seruus et interueniendi meritum, et ius habeat impetrandi? Disce qui iudicas, ignoscere: disce qui eger es, impetrare. Si grauium peccatorum diffidis ueniam, adhibe precatores, adhibe Ecclesiam que pro te precetur, cuius contemplatione quod tibi Dominus negare posset, ignoscat.

1358 12.  Et quamuis historie fidem non debeamus omittere; ut uere paralytici istius corpus credamus esse sanatum: cognosce tamen interioris hominis sanitatem, cui peccata donantur, que cum Iudei asserunt a solo Domino posse concedi, Deum utique eum confitentur, suoque  iudicio perfidiam suam produnt; ut opus astruant, personam negent. Itaque ab ipsis et operis sui Dei Filius accipit testimonium, et uocis suffragium non requirit; perfidia enim confiteri potest,  credere non potest. Itaque testimonium non deest diuinitati, fides deest saluti. Nam et ualidius est ad fidem quod [a 1Kb] confitentur inuiti: et perniciosius ad culpam quod negant, qui suis assertionibus reuincuntur. Magna itaque infide plebis amentia; ut cum confessa fuerit solius Dei esse donare peccata, non credat Deo peccata donanti. Dominus autem saluos uolens facere peccatores, et occultorum cognitione Deum se esse demonstrat, et admiratione factorum, adiiciens:

 Quid est facilius dicere: Dimissa sunt tibi peccata tua; aut dicere: Surge, et ambula?

13. Quo loco plenam speciem resurrectionis ostendit, qui mentis uulneribus corporisque sanatis, peccata donat animorum, debilitatem carnis excludit;  hoc est enim totum hominem esse curatum. Quamuis igitur magnum sit hominibus peccata dimittere ; tamen multo diuinius est resurrectionem donare corporibus; quandoquidem ipse Dominus resurrectio est.

14.  Hic lectus qui tolli iubetur, quid est aliud, nisi quia humanum iubetur corpus attolli? Ipse est qui per singulas noctes [c 1Kb] lauatur a Dauid, ut legimus: Lauabo per singulas noctes lectum meum: lacrymis meis stratum meum rigabo . Hic est lectus doloris, in quo anima nostra graui conscientie egra cruciatu iacebat. Sed si quis secundum Christi precepta se gesserit, iam non lectus  doloris est, sed quietis. Miseratione etenim Domini cepit quies esse quod mors erat: qui nobis soporem mortis uertit in gratiam uoluptatis. Nec solum leuare lectum, sed etiam domum suam repetere, hoc est, ad paradisum redire censetur; ea est enim uera domus, que hominem prima suscepit: non iure amissa, sed fraude. Merito ergo restituitur domus, quoniam uenerat qui nexum fraudis aboleret, ius reformaret.

15.  Nec mora ulla sanitatis interuenit: unum dictorum remediorumque momentum est. Spectant surgentem increduli, mirantur abeuntem: et diuini operis miracula malunt timere quam credere. Nam si credidissent, non timuissent utique, sed dilexissent; perfecta enim dilectio timorem excludit  foras . Et ideo isti, quia non  diligebant, calumniabantur. Calumniantibus autem dicit: Quid cogitatis mala in cordibus uestris ? Quis hoc dicit? Sacerdos magnus. Lepram uidebat in cordibus Iudeorum, ostendit eos peiores esse leproso. Ille sacerdoti est se iussus offerre purgatus: 1359 hos sacerdos repudiat; ne alios quoque eorum lepra contaminet.

16.  [d 1Kb] Sequitur mystica euocatio Publicani, quem sequi iubet non corporis gressu, sed mentis affectu. Itaque ille prius auara [e 1Kb] de mercedibus, dura de laboribus periculisque nautarum emolumenta conuertens, uerbo uocatus, propria dereliquit, qui rapiebat aliena: ac uile illud sedile destituens, toto post Dominum uestigio mentis incedit. Conuiuii quoque magni exhibet apparatum;  qui enim domicilio Christum recipit interno, maximis delectationibus exuberantium pascitur uoluptatum. Itaque Dominus libenter ingreditur, et in eius qui crediderit, recumbit affectu.

17. Sed rursus accenditur inuidia perfidorum, et future pene species prefiguratur. Epulantibus enim fidelibus, et in illo celorum recumbentibus regno, perfidia ieiuna torquebitur. Simul ostenditur quantum intersit inter emulos Legis et gratie, quod illi qui Legem sequuntur, ieiune mentis famem patiantur eternam: qui uero uerbum in interioribus anime receperunt, alimenti celestis et fontis ubertate recreati esurire et sitire non possunt. Et ideo qui animo ieiunabant, murmurabant dicentes:

 Quare cum Publicanis et peccatoribus  [f 1Kb] manducat et bibit?

18. Serpentina uox ista est. Denique hanc primam uocem serpens emisit, dicens Eue: Quid utique dixit Deus: Nolite manducare ex omni ligno ? Ergo patris sui uenena diffundunt, qui dicunt: Quid utique cum Publicanis et peccatoribus manducat et bibit? Unde Dominus cum peccatoribus manducando, etiam cum gentilibus non prohibet nos inire conuiuium, dicens:

 Non egent qui sani sunt, medico; sed qui male habent.

19. Nouum medicamentum nouus magister aduexit. Hoc de terra non pullulauit; imprudens enim est omnis creatura huius confectionis. uenite, omnes qui incurristis peccatorum uarias passiones, utimini  peregrino medicamento, quo uenenum serpentis excluditur:  quod non solum passionum abstulit cicatricem, sed etiam causam diri uulneris amputauit. Hoc medicamentum non famem indicit, sed cibum anime subministrat: uenit enim Filius hominis manducans et bibens, et dicunt: Demonium habet ; et ideo mens nostra non est ieiuna: ieiunant hi quibus abest Christus, bonorumque meritorum copiis egent. [a 1Kb] At uero cui uirtus sue uoluntatis sufficit, qui sua domo recipit Christum, conuiuium magnum 1360 exhibet, hoc est, bonorum operum spiritale conuiuium, quo diues populus eget, pauper epulatur. Et ideo, inquit, ieiunare non possunt filii sponsi, quamdiu cum illis est sponsus.

 uenient autem dies, cum auferetur ab illis sponsus.

 20. Qui sunt illi dies, quibus nobis Christus aufertur, maxime cum ipse dixerit: uobiscum ero usque ad consummationem mundi : ipse dixerit: Non relinquam uos orphanos ? Certum est enim quod si nos relinquat, salui esse nequeamus. Nemo tibi Christum potest auferre, nisi te illi ipse auferas. Non te auferat iactantia tua, non te auferat arrogantia, nec tibi de Lege presumas; non enim uocare iustos uenit, sed peccatores.

21. Quomodo igitur Dominus iustitias dilexit, neque Dauid uidit iustum derelictum ? Aut que ista equitas Dei si iustus relinquitur, et peccator adciscitur ; nisi intelligas quod eos iustos dicit, qui ex Lege presumunt, et Euangelii gratiam non requirunt? Nemo autem iustificatur  ex Lege, sed redimitur ex gratia. Est igitur in Lege iustitia, sed non est per Legem iustitia; nam ipse Apostolus ait: Hebreus ex Hebreis, secundum Legem Phariseus, secundum iustitiam que in Lege est, conuersatus sine querela , qui gloriatur ex Lege: Que mihi, inquit, lucra fuerunt, hec duxi propter Christum detrimenta esse , hoc est, abieci iustitiam et gloriam Legis; iustitia enim Legis sine Christo uacua est, quia plenitudo Legis Christus est. Et ideo etsi est in Lege iustitia, non est tamen per Legem iustitia: Si enim per Legem iustitia, ergo Christus gratis mortuus est ; mortuus est enim Christus, ut impleret iustitiam. Denique Ioanni dicenti: Ego a te debeo baptizari, et tu uenis ad me, respondit: Sine  modo; sic enim decet nos implere omnem iustitiam . Ergo non gratis mortuus: sed pro nobis mortuus est Christus; ut iusti fulgerent sicut sol in regno Patris sui. Sed non Iudei iusti, quibus dicitur: Cum uideritis iustos intrare in regnum celorum . Isti sunt iusti qui percutientem  non repercutiunt, qui inimicum diligunt.

22.  Si sic non accipimus, inuenitur contrarium: Non ueni uocare iustos. Sed illos non uocat, qui se iustos esse dicunt: Ignorantes enim Deum, et suam iustitiam querentes statuere, iustitie Dei non sunt subiecti . Ergo usurpatores iustitie non uocantur ad gratiam; nam si gratia ex penitentia, utique qui fastidit penitentiam, abdicat gratiam. [b 1Kb] Sitierunt uulnerati, qui se sanctificant; istis sponsus auferetur: nobis autem non Caiphas, non Pilatus Christum abstulit, nec possumus ieiunare; quia Christum habemus, et Christi carnem epulamur et sanguinem. Quomodo enim uidetur ieiunare, qui non esurit? Quomodo 1361 uidetur ieiunare, qui non sitit? Quomodo autem sitire potest, qui bibit Christum;  cum ipse dixerit: Qui biberit de aqua quam ego dabo, non sitiet in eternum ? Denique de animi dictum ieiunio, etiam sequentia declarant.

 Dixit enim similitudinem ad illos: Quia nemo commissuram de uestimento nouo immittit in uestimentum uetus.

23. Dixerat filios sponsi, hoc est, filios uerbi, qui per lauacri regenerationem in ius diuine generationis assumpti sunt, quamdiu cum illis est sponsus, ieiunare non posse. Non utique hoc ieiunium relegatur, quo conficitur caro, et corporalis luxuria castigatur; hoc enim ieiunium nos commendat. Nam quemadmodum discipulos hic ieiunare prohiberet, cum ipse Dominus ieiunaret ; cum postremo diceret nequissimos spiritus nonnisi ieiuniis  et orationibus solere superari ? Denique etiam hoc loco ieiunium uestimentum appellauit uetus, quod exuendum Apostolus estimauit dicens: Exspoliate uos ueterem hominem cum actibus eius; et induite eum qui baptismatis sanctificatione renouatur . In eamdem igitur formam series conuenit preceptorum, ne actus ueteris et noui hominis misceamus; cum ille corporalis exterior opera carnis operetur, et hic interior qui renascitur, non uersicoloram speciem ueterum nouorumque debeat habere gestorum, sed concolor Christo illum studio mentis imitari, cui renatus est in lauacro. Absint igitur decolora mentis uelamina, que displicent sponso; displicet enim ei, qui uestem non habuerit nuptialem. Sponso autem  quid potest placere, nisi pax animi, puritas cordis, caritas mentis?

24. Bonus sponsus Dominus iehsu, hic nouo partu naturam initiauit. Huic desponsata corruptelis carnis absoluitur, non filios mortales requirit, non Eue delectatur doloribus, non uirum obnoxium  culpe, non hereditatem condemnati patris requirit. uidit enim carnis ulcera, quam antea concupiscebat; aduertit non esse pulchritudinem ueram, que uitiorum habeat deformitatem. Et ideo quid tibi cum tali sponso, femina? Require diligenter, et in omni corpore inuenies cicatricem. Cognosce alium magis sponsum, qui circumdatur luce, cuius species non potest interire. Hunc tolle in animo tuo, consecra in templo tuo, tolle in corpore tuo, sicut scriptum est: Tollite Dominum in corpore uestro . Huius thalamos ingredere nouos, huius spectato peregrinum decorem, hunc indue, hunc uide ad dexteram Patris, et gaude quia talem habes sponsum: hic te uestiet benedictionem, ne qua noceat scissura peccati.

 25. Seruemus igitur uestem, quam nos sacro Dominus emergentes fonte uestiuit. Cito scinditur uestis, si facta non congruant; cito tineis carnis atteritur, et ueteris hominis errore maculatur. Ergo hic noua ueteribus copulare: in Apostolo autem etiam nouis uetera superuestire prohibemur, sed exuere uetus, nouum sumere; ut exspoliati, non nudi inueniamur . Exspoliamur 1362 enim meliora sumpturi: nudamur autem cum indumentum nobis aliena fraude detrahitur, non nostra uoluntate deponitur.

 Et nemo mittit uinum nouum in utres ueteres.

26. Fragilitas humane conditionis aperitur, cum corpora nostra exuuiis defunctorum animalium comparantur.  Atque utinam bonorum utrium usum possimus implere; ut sacramentum quod accepimus, reseruemus! Leuat iniuriam industria, si renouatis utribus noua uina credantur. Et ideo utres hos plenos seruare semper debemus; uacuos enim cito tinea et erugo consumit, gratia seruat impletos.

27. Pulchre autem operi huic talia precepta conueniunt: sextum est enim opus, quo Leuis noua quadam figuratur forma . Sexto autem die factus est homo : sexto igitur Christi opere reformatur iam non uetus, sed noua creatura, et quedam forma peregrina. Et ideo tamquam noua creatura Christo conuiuium exhibet; eo quod et in ipso Christus delectaretur, et ipse partem delectationis mereretur habere cum Christo. Ad hunc igitur  informandum precepta dat Dominus; sequebatur enim iam letus, alacer, et exsultans, dicens: Iam non publicanum gero, iam non porto Leuin. Exui Leuin, postquam Christum indui. Odi genus meum, fugio uitam meam priorem; solum te sequor, Domine Iesu, qui sanas uulnera mea. Quis enim me separat a caritate Dei, que in te est? Tribulatio, an angustia, an fames? Ligatus sum fidei  clauis quibusdam, et bonis compedibus caritatis innexus sum. Omne mandatum tuum sicut cauterium impressum tenebo. Et si urit cauterium mandati; tamen putrefacta carnis exurit, ne ad uiuum serpat contagio: et si mordet medicamentum, tamen uitium ulceris tollit. Aufer igitur, Domine Iesu, potenti machera tua meorum putredines peccatorum: dum me habes ligatum caritatis uinculis, seca quodcumque uitiosum est. ueni cito incidens occultas et latentes, uariasque passiones: aperito uulnus, ne noxius serpat humor. Emunda omne quod fetidum est peregrino lauacro. Audite me, terreni homines, qui peccatis uestris cogitationes ebrias geritis. Et ego Leuis talibus eram passionibus sauciatus. Inueni medicum qui in celo habitat,  et in terris spargit medicamenta. Hic solus potest sanare uulnera mea, qui sua nescit: hic auferre cordis dolorem, palloremque anime, qui nouit occulta.

 Factum est autem in sabbato secundo primo; cum transiret per seminata, uellebant discipuli eius spicas, et manducabant, confricantes eas manibus suis.

28. Nec solum comprehensione uerborum, sed etiam usu ipso, specieque gestorum incipit hominem Dominus iehsu ueteris obseruatione Legis exuere, nouoque indumento gratie uestire. Itaque eum iam in sabbato per seminata traducit, hoc est, [a 1Kb] admouet fructuosis. Quid sibi sabbatum uelit, quid seges, quid spice non mediocre mysterium est. Ager enim est  omnis hic mundus: 1363 agri seges in satione humani generis fecunditas numerosa sanctorum; spice agri fructus Ecclesie, quos operibus discutientes suis apostoli pascebantur, nostro se alentes profectu.

29. Stabat igitur seges iam fecunda uirtutum, pullulantibus spicis, quibus nostri fructus meriti comparantur; eque enim aut imbre marcescunt, ant sole torrentur, aut pluuiis humescunt, aut tempestatibus eliduntur, aut a messoribus intra horreorum felicium receptacula reconduntur. Receperat ergo terra iam Dei uerbum, et celesti semine satus diuites fetus ager almus effuderat. Esuriebant discipuli salutem hominum, et tamquam e folliculis corporum mentium fructus ad fidei lucem preclaris operum suorum miraculis eruebant. Sed hoc putabant  Iudei sabbato non licere, Christus autem noue gratie munere designabat otium Legis, opus gratie.

30. Nec sine mysterio hoc ab Euangelista secundum Mattheum , et Marcum  [b 1Kb] sabbata pure posita puto, quoniam sabbata perpetua ferie sunt resurrectionis eterne. uel in hoc igitur seculo feriatis ac uacantibus superstitionibus Iudeorum, uel in futuro ferias ipsi perpetua  solemnitate celebrantes, que bona sunt terre manducabimus, iuxta quod scriptum est: Illi manducabunt, uos uero esurietis .

31. Mire tamen secundum Lucam, secundoprimum, non primosecundum sabbatum dixit: enim scriptum est. Preferri enim debuit quod precellit. Secundum ideo, quia primum ante ex Lege precessit, in quo etiam pena prescripta est , si quis operetur: primum autem ideo, quia sabbatum illud ex Lege solutum est, quod erat primum; et hoc primum factum est, quod secundo est constitutum. Nam et cum operari sabbato liceat, et operantis nulla sit pena; sabbati utique ex Lege cuius uis soluta est, nec nomen herebat: sed tamen fuerit illud primum ordine, hoc primum munere;  nec ideo minus hoc, quia secundum; nam et Adam primus, nec comparandus secundo Adam: Primus enim Adam in animam uiuentem, nouissimus Adam in spiritum uiuificantem. . . . . Et primus homo de terra terrenus, secundus homo de celo celestis . Prelatus utique secundus primo; ille enim causa mortis, hic uite. Sic et secundoprimum sabbatum dicitur; secundum iuxta numerum, primum iuxta operationis gratiam; melius est enim sabbatum quo impunitas datur, quam quo pena prescribitur. Prima Lex, secundum Euangelium; inferior tamen formido quam gratia. Aut forte et primum hic in predestinatione consilii, et secundum in sanctione decreti.

32.  Bene autem Dominus in Lege typum  futuri hoc quoque demonstrat loco, et defensores Legis arguit nescire que Legis sunt, exemplum afferens quod Dauid, cum esuriret ipse cum sociis, intrauit in domum Dei, et panes propositionis 1364 sumpsit, et manducauit, et dedit iis qui cum ipso erant . Magnum et uere exemplum Propheticum, quo primum non inania Legis, [a 1Kb] sed solida utilitatis nobis sequenda produntur. Deinde quia Dauid cum sociis fugiens a facie regis Saul hic prefiguratus in Lege Christus est, qui cum apostolis principem mundi lateret.

33. Quomodo autem ille obseruator Legis atque defensor panes et ipse manducauit, et dedit iis qui secum erant, quos non licebat manducare nisi tantummodo sacerdotibus; nisi ut per illam demonstraret  figuram, sacerdotalem cibum ad usum transiturum esse populorum? Siue quod omnes uitam sacerdotalem debemus imitari: siue quia omnes filii Ecclesie sacerdotes sunt; ungimur enim in sacerdotium sanctum, offerentes nosmetipsos Deo hostias spiritales.

 34. Legi igitur iam supereffluit doctrina Christi, nec Legem soluit, sed implet, quia nec sabbatum soluit. [b 1Kb] Si enim sabbatum propter homines factum est: utilitas autem hominis postulabat esurientem hominem qui diu fuerat terre fructibus abdicatus, ueteris famis ieiunia uitare; non utique Lex soluitur, sed impletur. Quomodo igitur Domino ad crimen obiicitur, quod in seruo pro crimine non tenetur?

35. Quid autem euidentius hac figura, que per totam currit historiam? Intrauit Dauid in domum Achimelech sacerdotis: sed nec periculo mortis proposito, hospitem recusat, nec declinat exsulem sancti animus sacerdotis . Tanta hospitalitatis est gratia, ut libenter in nos aliena pericula transferamus.

 36. uerum hoc [c 1Kb] in historia morale, in mysterio prophetatum est, quod nec presumpto future mortis exitio, uerum illum Dauid hospitio sue mentis religiosi excluderent sacerdotes. Nec solum in cuiusque domo uatis reperturus docetur Christus hospitium: sed etiam per figuram nequitie spiritalis manubias et arma sumpturus; nam qui Christum hospitio recipit, intelligibilem illum Goliam spoliat suis telis.

37. Quid uero euidentius quam quod in Achimelech domo quinque panes petit Dauid, et unum accipit : demonstrante typo quod iam non [d 1Kb] quinque libris, sed Christi corpore cibus fidelibus pararetur; ut Christus corpus assumeret, ne  quis de fidelibus esuriret? Nec Dech figura uacat, qui erat custos mulorum ; eo quod nemo alius nisi infructuosi gregis custos Iude typum proditoris impleret.

38. Iam illud quod pro Dauid receptione omnem Achimelech domum preter Abiathar principem tunc temporis sacerdotum Saul persecutus est , ostendit prophetia nobis quod nemo possit nocere uero principi sacerdotum, qui solus est Christus.

39.  Hinc ad alia progreditur Dominus iehsu. Nam qui totum hominem saluum facere disposuerat, 1365 [e 1Kb] per singula membra currebat; ut uere diceret: Mihi irascimini, qui totum hominem sanum feci in sabbato . Itaque hoc loco  manum illam quam extendit Adam, et interdicte arboris poma decerpsit , succis bonorum factorum salutaribus irrigauit, ut que crimine aruerat, bonis operibus sanaretur. In quo Iudeos redarguit Christus, qui malis interpretationibus Legis precepta uiolarent, estimantes sabbato etiam a bonis  operibus feriandum, cum Lex in presentibus formam prefigurauerit futurorum: in quibus utique malorum ferie future sunt, non bonorum. Nam licet secularia opera conquiescant, non otiosus tamen boni operis actus est in Dei laude requiescere.

40.  Audisti igitur Domini uerba dicentis: Extende manum tuam. Communis ista generalisque medicina est. Et tu qui putas manum habere te sanam, caue ne auaritia, caue ne sacrilegio contrahatur. Extende sepius eam, extende ad illum pauperem, qui te obsecrat: extende, ut proximum iuues, ut uidue presidium feras, eripias iniurie quem uides iniuste contumelie subiacere: extende ad Deum pro peccatis tuis. Sic manus extenditur, sic sanatur. Sic Hieroboam manum, cum idolis sacrificaret, contraxit:  et rursus cum Deum rogaret, extendit .

 Factum est autem in illis diebus, exiit [a 1Kb] in montem orare, et erat pernoctans in orations Dei.

41. Non omnis qui orat, ascendit in montem , sed qui bene orat, a terrenis ad superiora progrediens, uerticem curie sublimis ascendit. At ille non ascendit in montem, qui de seculi diuitiis, aut de honore sollicitus est: non ascendit in montem, qui fundi ius optat alieni. Ascendit ille qui Deum querit, ascendit ille qui cursus sui Dominica adiumenta deposcit. Omnes magni, omnes sublimes montem ascendunt; non enim cuicumque propheta dicit: Ascende in montem excelsum, qui euangelizas Sion: exalta in uirtute  uocem tuam, qui euangelizas Hierusalem . Non uestigiis multis corporalibus, sed factis sublimioribus [b 1Kb] in hunc montem ascendas. Sequere Christum, ut ipse esse mons possis: Montes enim in circuitu eius . Quere in Euangelio, inuenies solos cum Domino montem ascendisse discipulos.

42. Orat ergo Dominus non ut pro se obsecret, sed ut pro me impetret; nam etsi omnia posuerit Pater in potestate Filii, Filius tamen ut hominis formam impleret, obsecrandum Patrem putat esse pro nobis; quia aduocatus est noster. Noli insidiatrices aperire aures, ut putes Filium quasi infirmum rogare, ut impetret quod implere non possit potestatis auctor. Obedientie magister ad precepta uirtutis  suo nos informat 1366 exemplo. Aduocatum, inquit, habemus apud Patrem . Si aduocatus est, debet pro meis interuenire peccatis. Non ergo quasi infirmus, sed quasi pius obsecrat. uis scire quoniam omnia que uelit, possit? Et aduocatus,  et iudex est. In altero pietatis officium, in altero insigne est potestatis.

43. Et erat, inquit, pernoctans in oratione Dei. Species tibi datur, forma prescribitur quam debeas emulari. Quid enim te pro salute tua facere oportet, quando pro te Christus in oratione pernoctat? Quid te facere conuenit, cum uis aliquod pietatis officium adoriri; quando Christus missurus apostolos, orauit prius, et solus orauit? Nec usquam alibi, si non fallor, orasse cum apostolis reperitur: ubique solus obsecrat. Dei enim consilium humana uota non capiunt, [c 1Kb] nec quisquam interiorum potest esse particeps Christo. uis scire quoniam mihi, non sibi orauerit?

 uocauit, inquit, discipulos suos, et  elegit duodecim ex ipsis:

44. Quos ad propagandum auxilium salutis humane per terrarum orbem satores fidei destinaret. Simul aduerte celeste consilium, non sapientes aliquos, non diuites, non nobiles: sed piscatores et publicanos, quos dirigeret, elegit; ne traduxisse prudentia, ne redemisse diuitiis, ne potentie nobilitatisque auctoritate traxisse aliquos ad suam gratiam uideretur; [d 1Kb] ut ueritatis ratio, non disputationis gratia preualeret.

45.  Eligitur et Iudas, non per imprudentiam, sed per prouidentiam. Quanta est ueritas, quam nec aduersarius minister infirmat! Quanta moralitas Domini, qui periclitari magis apud nos iudicium suum quam affectum maluit! Susceperat  enim hominis fragilitatem; et ideo nec has partes recusauit infirmitatis humane. uoluit deseri, uoluit prodi, uoluit ab apostolo suo tradi; ut tu a socio desertus, a socio proditus, moderate feras tuum errasse iudicium, perisse beneficium.

 Et descendit, inquit, cum illis, et stetit in loco pede plano.

46. Aduerte omnia diligenter, quomodo et cum apostolis ascendat, et descendat ad turbas. Quomodo enim turba nisi in humili Christum uideret? Non sequitur ad excelsa, non ascendit ad sublimia. Denique ubi descendit, inuenit infirmos; in excelsis enim infirmi esse non possunt. Sic etiam Mattheus docet, , in inferioribus debiles esse sanatos; prius enim unusquisque [e 1Kb] sanatus est; ut paulatim  uirtutibus procedentibus, ascendere posset ad montem. Et ideo unumquemque in inferioribus sanat, hoc est, a libidine reuocat, iniuriam cecitatis auertit. Ad uulnera nostra descendit, ut usu quodam [f 1Kb] et copia sui, nature compotes nos faciat esse celestis.  Et sanabat hos quidem, sed in inferioribus relinquebat.

1367 47. uidens autem turbas, ut legisti, ascendit in montem. Et cum sedisset, ascenderunt ad eum discipuli eius . [a 1Kb] Euangelizaturus enim, et benedictionum de thesauro diuinitatis prompturus oracula, incipit esse sublimior. Hic autem etsi in humili stabat, tamen oculos alte leuauit. Sic enim etiam cum Lazarum suscitaret, infremuit spiritu : sic etiam caput leuauit, cum mulieri adultere peccata donaret . Quid est enim leuare oculos, nisi interius lumen aperire?

48. Denique sanctus Mattheus: Aperuit, inquit, os suum , thesauros scilicet sapientie et scientie Dei [b 1Kb] reclusis adytis templi sui. Ora reserauit:  ergo et tu aperi os tuum, sed prius ut aperiatur implora. Si enim Paulus in apertione oris sui implorat auxilium, multo magis implorare te conuenit . Ostendit etiam tibi clauem scientie, qua os aperire tuum debeas, dicens Propheta: Aperi os tuum uerbo Dei . uerbum Dei clauis tui oris est: clauis scientie oris tui clauis est, qua laxatis silentii catenis, imperitie claustra reserantur.

 Beati, pauperes spiritu, quia uestrum est regnum Dei. Beati qui nunc esuriunt et sitiunt, quia saturabuntur. Beati, qui nunc fletis; quia ridebitis. Beati eritis, cum uos oderint homines.

49. Quatuor tantum beatudines sanctus Lucas Dominicas posuit, octo uero sanctus Mattheus : sed in his octo ille quatuor sunt, et in istis quatuor ille octo. Hic enim quatuor uelut uirtutes amplexus est cardinales: ille in illis octo mysticum numerum [c 2Kb] reseruauit. Pro octaua enim multi scribuntur psalmi , et mandatum accipis octo illis partem dare fortasse benedictionibus ; sicut enim spei nostre octaua perfectio est: ita octaua summa uirtutum est.

50. Sed prius que sunt ampliora uideamus. Beati,  inquit, pauperes; quoniam uestrum est regnum celorum . Primam benedictionem hanc uterque euangelista posuit. Ordine enim prima est, et parens quedam generatioque uirtutum: quia qui contempserit secularia, ipse merebitur sempiterna: nec potest quisquam meritum regni celestis adipisci, qui mundi cupiditate possessus, emergendi non habet facultatem.

51. Secunda benedictio: Beati, inquit, mites. Tertia, Beati qui lugent. Quarta, Beati qui esuriunt. Quinta, Beati misericordes. Sexta, Beati mundo corde. Septima, Beati pacifici . Et bene septima; quoniam eo die ab omnibus mundi operibus requieuit 1368 Deus ; dies enim quietis, et pacis est. Octaua, Beati qui persecutionem patiuntur  propter iustitiam .

52. ueni, Domine Iesu, doce nos ordinem beatitudinum tuarum; neque enim sine ordine dixisti, primo beatos pauperes spiritu, secundo beatos mites, et tertio qui lugent. Nam etsi cognosco aliquid, tamen ex parte cognosco. Si enim Paulus ex parte cognouit , quantum ego possum cognoscere? Paulo quantum uita, tantum etiam uerbo inferior sum; uita enim uerbum exigit et acquirit: sermo autem sine uita non est sermo Dei. Quanto me sapientior Paulus! Ille gloriatur in periculis , ego in successibus: ille gloriatur, quia reuelationibus non extollitur: ego si que reuelationes mihi contingerent, gloriarer. Sed tamen potest Deus de lapidibus homines  suscitare, et uerbum proferre de clausis, uocem elicere de mutis. Quod si asine oculos aperuit, ut uideret angelum ; potens est et nobis quoque aperire oculos, ut possimus Dei uidere mysterium.

53. Beati, inquit, pauperes. Non omnes beati pauperes; paupertas enim media est: possunt et boni et mali esse pauperes. Nisi forte ille intelligendus pauper beatus, quem Propheta descripsit dicens:  Quia melior pauper iustus quam diues mendax . Beatus pauper qui clamauit, et Dominus exaudiuit eum: pauper a crimine, pauper a uitiis, pauper in quo mundi princeps nichil inuenit: pauper illius emulus pauperis, qui cum diues esset, propter nos pauper factus est. Unde plene Mattheus aperuit, dicens: Beati pauperes spiritu ; pauper enim spiritu non inflatur, non extollitur mente carnis sue.

54. Prima ergo ista benedictio est: cum deposuero omne peccatum, et exuero omnem malitiam, et simplicitate contentus fuero, inops malorum, superest ut et mores meos temperem. Quid enim mihi prodest carere secularibus, nisi fuero mitis atque mansuetus? Nam qui sequitur uiam rectam, sequitur  utique illum qui ait: Discite a me quia mitis sum, et humilis corde . Depone igitur que improba sunt, [a 1Kb] egeto uitiis secundum bonam paupertatem, mitiga affectum tuum; ut non irascaris, aut certe iratus ne peccaueris, iuxta quod scriptum est: Irascimini, et nolite peccare . Preclarum est enim motum temperare consilio: nec minoris uirtutis ducitur, cohibere iracundiam, indignationemque compescere, quam omnino non irasci; cum plerumque illud lentius, hoc fortius estimetur.

1369 55. Cum hoc feceris, memento quia peccator es; lugeto peccata tua, lugeto delicta. Et bene tertia benedictio est peccata deflentis; quia Trinitas est que peccata condonat. Ablue igitur te lacrymis  tuis, et fletibus laua. Si tu ipse te fleueris, alius te non flebit; nam si Saul defleuisset peccata sua, Samuel eum non defleuisset . Habet unusquisque quos fleat mortuos suos. Mortui sumus, quando peccamus, quando implemur ossibus mortuorum. Mortuus est sermo malus, qui exit de ore; exit enim de sepulcro malo: Sepulcrum autem patens est gultur eorum . Ideo dicit Apostolus: Imitatores mei estote . uult nos delictorum meminisse nostrorum. Paulus non habebat quod lugeret, ex quo in Christum credidit, et tamen priora deflebat dicens: Quia non sum dignus uocari apostolus; quia persecutus sum Ecclesiam Dei . Ille igitur peccator ante fidem, nos uero adhuc peccamus post fidem. Qui peccator est, defleat  se, et arguat se, ut fiat iustus: Iustus enim accusator est sui .

56. Ordinem igitur persequamur, quia scriptum est: Ordinate in me caritatem . Deposui peccatum, temperaui mores, delicta defleui: esurire incipio et sitire iustitiam. Aeger enim cum in graui morbo est, non esurit; quia egritudinis dolor famem excludit. Sed que est ista fames iustitie? Qui sunt isti panes quos esurit iustus? Ne forte panes illi de  quibus dictum est: Iuuenis fui, et senui, et non uidi iustum derelictum, nec semen eius querens panem . Qui esurit, utique uirium querit augmentum. Quod autem maius uirtutis incrementum, quam norma iustitie?

57. Post hos: Beati, inquit, misericordes ; iustitiam enim sequitur misericordia. Unde dictum est: Dispersit, dedit pauperibus, iustitia eius manet in eternum . Sed etiam qui misericordiam defert, mercedem amittit, nisi mundo corde misereatur; nam si iactantiam querat, nullus est fructus. Emunda igitur interiora mentis tue; et si diligenter pectoris tui secreta mundaueris, compatere iis qui impugnantur: et intellige quanti hominum, quanti fratrum tuorum auxilium tuum querant.

 58. Sed nisi tu prius interiora tua uacuefeceris ab omni labe peccati, ne dissensiones contentionesque ex affectu tuo prodeant, non potes aliis ferre medicinam. A te igitur pacem incipe; ut cum fueris ipse pacificus, pacem aliis feras. Quomodo enim potes aliorum corda mundare, nisi tuum ante mundaueris?

59. Profuisti igitur aliis, tulisti auxilium pluribus; festina, contende ad finem. Multi cum essent exitus uite, unus Domino competebat; nam quod natum erat secundum carnem, oportebat secundum carnem mori. Elegit passionem ut moreretur pro nobis; et tu dic de omnibus que retribuit tibi Dominus: Calicem salutaris accipiam, et nomen Domini inuocabo  , hoc est, passionem. Unde etiam illis qui ad dexteram uel ad sinistram sedere cupiebant, ait: Potestis bibere calicem quem ego bibiturus sum . Usque ad finem te ducit, usque ad martyrium prosequitur, et constituit beatitudinum palmam.

1370 60. uide igitur ordinem. Oportet te fieri pauperem spiritu; humilitas enim spiritus diuitie uirtutum sunt. Nisi pauper fueris, mitis esse non poteris. Qui mitis est, potest lugere presentia; qui inferiora luget, potest desiderare meliora; qui superiora querit, [b 1Kb] inferiora deuitat; ut et ipse a superioribus adiuuetur; qui miseretur, cor suum mundat. Quid est enim mundare animum, nisi sordem mortis abolere? Eleemosyna enim a morte liberat : patientia uero perfectio est caritatis. Qui autem patitur persecutionem, in ultimo certamine constitutus probatur aduersis; ut cum legitime certauerit, coronetur. Hos quidam gradus uolunt esse uirtutum, per quos ab ultimis ad superiora possimus ascendere.

61. Denique sicut incrementa uirtutum, ita etiam sunt incrementa premiorum; plus est enim Dei esse Filium, quam possidere terram, et consolationem  mereri. Sed quia et primum premium regnum celorum est, et ultimum premium regnum celorum est: numquid equale premium incipientibus atque perfectis est? Ne forte mystice docemur quia est primum regnum celorum illud apostolicum: Dissolui et esse cum Christo . Habes primum regnum, quando sancti rapiuntur in nubibus obuiam Christo in era; multi enim dormientium surgent; isti in uitam eternam, illi in opprobrium. Primum ergo regnum celorum sanctis propositum est in absolutione corporis; secundum regnum celorum est post resurrectionem esse cum Christo. Cum fueris in regno celorum, tunc processus est mansionum; etsi unum regnum, diuersa tamen merita sunt in regno celorum. Post resurrectionem terram tuam incipies  possidere, absolutus a morte. Ille enim cui dicitur: Terra es, et in terram ibis , non possidet terram suam; non enim potest esse possessor, qui non capit fructum. Absolutus igitur per Dominicam crucem  consolationem in ipsa possessione reperies: consolationem sequitur delectatio, delectationem diuina miseratio. Quem autem Dominus miseratur, et uocat; qui uocatur, uidet uocantem; qui Deum uiderit, in ius diuine generationis assumitur: tuncque demum quasi Dei Filius, celestis regni diuitiis delectatur. Ille igitur incipit, hic repletur. Nam et intra hoc seculum multi in imperio Romano sunt; sed maiorem imperii gratiam qui propiores imperatori sunt, consequuntur.

 62. Nunc dicamus quemadmodum in quatuor benedictionibus sanctus Lucas benedictiones sit octo complexus. Et quidem scimus uirtutes esse quatuor cardinales, temperantiam, iustitiam, prudentiam, fortitudinem. Qui pauper est spiritu, auarus non est. Qui flet, non superbit; sed mitis est et pacatus. Qui luget, humiliatur. Qui iustus est, non negat [a 1Kb] quod scit omnibus ad usum communiter datum. Qui miseretur, largitur de suo. Qui suum donat, non querit alienum, nec dolum proximo struit.

63. Connexe igitur sibi sunt concatenateque uirtutes; ut qui unam habet, plures habere uideatur: 1371 et sanctis una competit uirtus, sed eius que fuerit uberior, uberius est premium. Quanta hospitalitas in Abraham! quanta humilitas !  [b 1Kb] quanta sanctitas, ut fratris filium ab hoste seruaret ! et quanta abstinentia, ut nichil de preda quereret ! Sed quia fide prestitit, fidei pre ceteris meruit principatum . Ergo unicuique plura premia, quia plura incentiua uirtutum; sed quod in aliquo merito copiosius, hoc etiam in premio redundantius.

 64. Beati igitur pauperes spiritu. Habes temperantiam, que a peccato abstinet, seculum calcat, illecebrosa non querit.

65. Beati qui esuriunt et sitiunt; qui enim esurit, esurienti compatitur, compatiendo largitur, largiendo fit iustus; quia Iustitia eius manet in eternum . Unde in Mattheo sitim et famem intelligimus spiritalem, qua [c 1Kb] cibus iustitie desideratur aut potus; quia uirtus quasi materia quedam uirtutum est, ut iustus equalem se inferioribus prestet, dolum excludat, ueritatem requirat.

66. Beati qui nunc fletis, quia ridebitis. Habes prudentiam, cuius est flere occidua, et ea que eterna sunt querere; lugere secularia, [d 1Kb] que seipsa compugnent: Deum pacis inquirere, qui stulta mundi  elegit, ut confundat sapientes; et qui ea que non sunt destruat, ut que sunt, possit adipisci.

67.  Beati eritis cum uos oderint homines. Habes fortitudinem, sed eam que non odium mercatur ex crimine; sed persecutionem patiatur ex fide; sic enim ad passionis peruenitur coronam, si gratiam hominum negligas, diuinam sequaris. Denique ut scias consummationem esse fortitudinis passionem: Secundum hec, inquit, faciebant prophetis patres eorum; quia prophetas Iudei usque ad mortem corporis persecuti sunt. Est etiam fortitudinis iram uincere, indignationemque cohibere; ac per hoc fortitudo animum iuxta corpusque confirmat, nec perturbari sinit timore aliquo uel dolore; quibus uelut prauis  interpretibus plerumque percellimur.

68. Ergo temperantia [e 1Kb] cordis habet animique munditiam, iustitia misericordiam, pacem prudentia, mansuetudinem fortitudo.

 ue uobis diuitibus, qui habetis consolationem uestram!

69. Licet in pecuniariis copiis multa sint lenocinia delictorum; pleraque tamen sunt etiam incentiua uirtutum. Quamquam uirtus subsidia non requirat, et commendatior sit collatio pauperis, quam diuitis liberalitas; tamen non eos qui habeant diuitias, sed eos qui uti his nesciant, sententie celestis auctoritate condemnat. Nam ut ille pauper laudabilior, qui prompto largitur affectu, 1372 nec impendentis egestatis repagulis inhibetur, inopemque se non putat, qui  habet quod nature satis est; ita hic diues criminosior, qui uel Deo referre gratiam de eo debuit quod accepit, nec censum ad communem usum datum sine usu abdere, defossisque terre incubare thesauris. Non census igitur, sed affectus in crimine est. Et quamquam tota etate custodie miserabilis sollicitas auara  mens tendat excubias, [a 12Kb] quo nulla pena grauior est, successorum profutura compendiis anxio timore seruare; tamen quoniam auaritie studia, et desideria congerendi, inani quadam uoluptate pascuntur: qui consolationem uite presentis habuerunt, remunerationem perpetuam perdiderunt.

70. Possumus hic tamen diuitem intelligere populum Iudeorum, uel hereticos, uel certe mundi philosophos, qui ubertate uerborum, et quodam ambitiose facundie patrimonio delectati, simplicitatem uere fidei supergressi, thesauros inutiles condiderunt. Nonne tibi uidetur hereticus aliquis, cum audis eum de generatione Domini iuxta usum seculi dispuntantem, diues in uerbis, pauper in uiribus? Qui putat se in hoc tempore locupletes habere diuitias: sed in futuro  egestatem sue fidei recognoscet; cibumque perfidie, [b 1Kb] quem presenti etate ructauerit, eterno fidei commaceratus ieiunio, causam tanti sciet esse supplicii. Eritque tempus, ut risus suos lugeant, [c 1Kb] qui dicta nostra nuncrident. Quibus bene dicetur:

 ue cum bene uobis dixerint omnes homines!

71. Nonne tibi uidetur his dicere, qui dudum in [d 1Kb] Ariminensi concilio perfide preuaricationis auctores, dum imperatoris gratiam sequuntur, Dei gratiam perdiderunt? Qui cum placere potentibus aucupantur, maledicto se perpetuo subdidere.

72. Ergo sanctus Mattheus premiis ad uirtutem et fidem populos prouocauit: hic etiam a criminibus atque peccatis futurorum suppliciorum denuntiatione  deterruit, qui non otiose plurimorum factorum celestium enumeratione progressus, ad benedictionum locum serius uenit; ut populos diuinorum miraculis roboratos, ultra Legis tramitem uirtutum progredi uestigiis edoceret. [e 1Kb] Fuerit cauendum illic, ubi adhuc infirme plebis corda nutabant: hic tube clangore excitanda uirtus fuit. Docet hoc libri huius, que in proemiis, et que in processu sermonis aperitur oratio. Illic qui infirmi sunt, adhuc quodam Legis lacte potantur, et ideo per Legis tramitem ducuntur ad gratiam: audiunt que Legis sunt, ut ultra Legem, Legem sequendo procedant: hic Ecclesia fundatior non lacte imbuitur, sed cibo 1373 uescitur; cibus enim ualidior est caritas. Denique inter tria maxima, fidem, spem, caritatem, maior est caritas.

 73.  Ordinatur igitur caritas, cum  dicitur: Diligite inimicos uestros; ut compleatur illud Ecclesie, quod ante iam dictum est: Ordinate in me caritatem ; Ordinatur enim caritas, cum caritatis precepta formantur. uide quam ab altioribus ceperit, et Legem post benedictionis Euangelice terga reiecerit. Lex uicissitudinem imperat ultionis ; Euangelium inimicitiis caritatem, benignitatem odiis, uota maledictis, subsidia persequentibus, patientiam esurientibus et gratiam remunerationis impertit. Quanto athleta perfectior, qui non sentit iniuriam!

74.  Et ne uideatur Dominus Legem dissoluere, in beneficiis uicem seruat, quam negligit in iniuriis. Sed tamen dicendo: Prout uultis ut faciant uobis homines, facite et uos illis similiter, uicissitudo  ipsa cumulatior est, quando uotis actus equatur. Nescit enim uirtus mensuram gratie: nec contenta referre quod acceperit, uult cumulare quod sumpsit: ne inferior sit beneficio, licet equetur officio. Non enim cumulo tantum, sed ordine et tempore beneficia pensantur; cum in beneficio pari prior sit, qui prior cepit; beneficus enim est qui gratiam ceperit, debitor qui retulerit. Aliud itaque beneficium est [f 1Kb] beneficii principatus; nam si qui pecuniam reddidit, non soluit gratiam, manetque debitor gratie, etsi iam non sit pecunie: cur gratiam referendo putamus posse uacuari, cuius relatio accepte magis est testimonium, quam absolute?

75.  Bono itaque exemplo imbuitur christianus; ut non contentus iure nature, gratiam  eius requirat. Si enim commune est omnibus, etiam peccatoribus, redamare: cui genus professionis excelsius, studium quoque debet esse uirtutis uberius, ut diligat etiam non amantes. Nam etsi nulla merita diligendi usum amoris excludant, non tamen uirtutis excluserint. Sicut enim in eo qui te diligit, pudet gratiam non referre; et gratie amore referende amor tibi eius inolescit quem antea non amabas: ita etiam in eo qui non amat, debes amare uirtutem; ut dum uirtutem amas, incipias eum amare quem non amas: cum rara et caduca remuneratio sit amantis, sempiterna uirtutis.

76. Quid autem tam mirum, quam percutienti maxillam prebere alteram? Nonne omnis indignantis frangitur impetus, ira sedatur? Nonne fit per patientiam,  [g 1Kb] ut sua amplius penitentia reuerberes uerberantem?  Ita erit ut et iniuriam repellas, et gratiam queras. Ac sepe maxime cause amoris existunt, cum patientia insolentie, gratia refertur iniurie. Equidem, ut audire me memini, uel hoc solo pressum philosophïe  supercilium putamus; quod in tres partes illa sibi uidetur diuisisse iustitiam: unam in Deum, que pietas uocatur: alteram in parentes, uel reliquum humanum genus: tertiam in mortuos, ut his exsequiarum 1374 iusta soluantur. At uero Dominus iehsu Legis oraculum, ac philosophie fastigium supergressus, in eos quoque qui leserint, pietatis porrexit officium. Etenim si hostis qui tecum bello armisque certauerit, depositis armis, misericordiam sue salutis adipiscitur, idque plerumque uel contemplatione  nature, uel ipsius belli iure defertur, ut subiectis uita tribuatur: quanto amplius meliore religionis intuitu deferendum est! Nam cum preliatorem appetite salutis causa non moueat, quid mouere debet [a 1Kb] militem pacis?

77. Itaque illud Apostolicum, quia Charitas patiens est, benigna est, non emulatur . . . . . non inflatur , in his preceptis consummatum uidemus. Si patiens est, debet patientiam uerberanti: si benigna est, non debet respondere maledictis: si non querit que sua sunt, non debet resistere diripienti: si non emulatur, odisse non debet inimicum. Et tamen Apostolicis diuine superfluunt precepta pietatis; plus est enim donare, quam cedere: plus est amare inimicos, quam non  emulari. Que omnia Dominus et dixit, et fecit. Qui cum malediceretur, non remaledixit: cum percuteretur, non repercussit: cum despoliaretur, non restitit: cum crucifigeretur, ipsis persecutoribus ueniam postulauit, dicens: Pater, dimitte illis peccatum, quia nesciunt quid faciunt . Criminatores suos excusabat a crimine. Illi crucem parabant, hic salutem et gratiam rependebat.

78.  Et tamen quoniam studia ipsa uirtutum sine remuneratione torpescunt, et exemplum nobis attulit, et mercedem spopondit e celo, filios Dei futuros pollicens, qui fuerint imitatores eius. Qui enim festinat ad premium, fastidire non debet exemplum; quia quanto precellentius premium, tanto impensius officium. Quanta autem  misericordie merces, que in ius diuine adoptionis adsciscitur! Sequere igitur misericordiam, ut merearis gratiam.

79.  Late patet benignitas Dei: super ingratos pluit, malis fecunda non negat terra prouentus. Idem mundi sol sacrilegos religiososque pariter illuminat. Aut ut mystice ista pendamus, propheticis populum Iudeorum Dominus pluuiis irrigauit,  et solis eterni refulsit radiis, etiam non merentibus. Sed quoniam illi mundano rore maduerunt, Ecclesia Dei ad celeste lumen adsciscitur; ita tamen ut illis quoque misericordie si credant, prerogatiua seruetur.

80. Addidit, non temere iudicandum, ne cum sis tui conscius ipse [b 1Kb] delicti, in alterum cogaris ferre sententiam.

81.  Magna etiam disciplina, ut de infructuosis fructuosa non queras, nec de incultis prouentum fecunditatis exspectes. Unicuique enim sua cultura dat fructus. In spinis istius mundi ficus illa non potest reperiri, que quia fecundis fructibus melior est, bene species ei resurrectionis aptatur: uel quia ut legisti: Ficus dederunt grossos suos ; quod immaturus, et inutilis, et caducus in Synagoga fructus ante precessit: uel quia immatura uita 1375 nostra est in corpore, matura in resurrectione. Et ideo procul a nobis debemus seculares sollicitudines abdicare, que mordeant animum, mentemque adurant; ut maturos fructus culture diligentis possimus adipisci: quod in incultis istius mundi reperire non possumus: Quia non legunt de spinis ficus, neque de tribulis uindemiant uuam. Alterum ad mundum et resurrectionem, alterum ad animam et corpus refertur: uel quia nemo peccatis fructum acquirit anime sue, que sicut uua proxima terris corrumpitur, in superioribus maturatur: uel quia nemo potest damnationem carnis euadere; nisi quem Christus redemerit, qui sicut uua pependit in ligno.  Procul igitur ab illa carne, que damnato homini tribulos generare precepta est , leuemus oculos spiritales, tendamus manus; ut Christum uindemiare possimus.

82.  Omnium autem fundamentum docet esse uirtutum obedientiam celestium preceptorum, per quam domus hec nostra non profluuio uoluptatum, non nequitie spiritalis incursu, non imbre mundano, non hereticorum possit nebulosis disputationibus permoueri.

83.  Pulchre autem ubi precepta compleuit, suorum preceptorum formam exsequi docet; nam statim gentilis centurionis seruus Domino curandus offertur, in quo populus nationum, qui mundane seruitutis uinculis tenebatur  eger lethalibus passionibus, beneficio Domini sanandus exprimitur. Quod autem moriturum dixit, in eo Euangelista non fefellit; moriturus enim erat, nisi fuisset sanatus a Christo. Impleuit igitur preceptum caritate celesti, qui sic dilexit inimicos; ut morti eriperet, atque ad perpetue spem salutis adscisceret.

84.  Quantum autem diuine humilitatis insigne, ut celi Dominus nequaquam dedignaretur  centurionis seruulum uisitare! Elucet fides in operibus, sed plus operatur humanitas in affectibus. Quod utique non ideo faciebat, quia absens curare non poterat: sed ut formam tibi daret imitande humilitatis, qua iuxta humilioribus doceret ac superioribus deferendum. Denique alibi regulo dicit: uade, filius tuus uiuit ; ut scias et potentiam diuinitatis, et humilitatis gratiam. Ibi noluit pergere, ne in reguli filio uideretur magis diuitiis detulisse: hic ipse perrexit, ne uideretur in centurionis famulo conditionem despexisse seruilem; omnes enim, seruus et liber, in Christo unum sumus.

85. Sed uide fidem prerogatiuam esse medicine. Aduerte etiam in ipso populo gentili perspicaciam esse mysterii. Dominus pergit: excusat centurio,  militarique deposito tumore, reuerentiam sumit, et ad fidem facilis, et ad honorificentiam promptus. Et bene Lucas etiam in occursum amicos dicit esse a centurione transmissos; ne presentia sua grauare Domini uerecundiam uideretur, et officium officio prouocasse. Hec moraliter.

86. Mystice autem, quem Iudeorum populus crucifixit, inuiolatum ab iniuria manere desideraret 1376 populus nationum: et quod ad fidem pertinet, sermoni credidit, hoc est, non hominis, sed Dei potestate coniiciens dari a Christo hominibus sanitatem: quod uero ad mysterium spectat, uidit in pectora adhuc gentilium non esse penetrabilem Christum. Et ideo quia necdum cogitationis preterite maculas abluisset, grauari se magis Domini dignatione  putauit, quam iuuari. Sic illa uidua Sareptana indignam se prophetico iudicauit hospitio . Ideoque Dominus in uno isto fidem gentium preferebat.

87.  Et quidem si sic legas: In nullo tantam fidem inueni in Isrel, simplex intellectus et facilis est. Sin uero iuxta Grecos: Nec in Isrel tantam fidem inueni, fides huius etiam electioribus, et Deum uidentibus antefertur.

88.  uidete autem economiam: probatur fides domini, et serui sanitas roboratur. Potest ergo meritum domini etiam famulis suffragari non solum fidei merito, sed etiam studio discipline. Spectate etiam alteram [a 1Kb] economiam Dominice humilitatis: que non spondet, operatur; namque  etsi nondum imperauerat sanitatem, tamen serui qui missi fuerant, sanum seruulum repererunt.

 Cum autem appropinquaret porte ciuitatis, ecce efferebatur defunctus filius unicus matris sue: et hec erat uidua: et turba multa ciuitatis  cum illa. Quam cum uideret Dominus, misericordia motus, dixit illi: Noli flere. Et accessit, et tetigit loculum.

89. Et hic locus ad utramque redundat gratiam, ut et cito flecti diuinam misericordiam matris uidue lamentatione credamus, eius precipue que unici filii uel labore, uel morte frangatur; cui tamen uidue grauitatis meritum exsequiarum turba conciliat: et hanc uiduam populorum turba septam, plus uideri esse quam feminam, que resurrectionem unici adolescentis filii sui lacrymis meruerit impetrare; eo quod sancta Ecclesia populum iuniorem a pompa funeris, atque a supremis sepulcri suarum reuocet ad uitam contemplatione lacrymarum; que flere [b 1Kb] prohibetur, cum ei resurrectio debeatur.

 90. Qui quidem mortuus in loculo, materialibus quatuor ad sepulcrum ferebatur elementis; sed spem resurgendi habebat; quia ferebatur in ligno. Quod etsi nobis ante non proderat; tamen posteaquam iehsu id tetigit, proficere cepit ad uitam; ut esset indicio salutem populo per crucis patibulum refundendam. Audito igitur Dei uerbo, steterunt acerbi illius funeris portitores, qui corpus humanum lethali fluxu nature materialis urgebant. Quid enim aliud, nisi quasi in quodam feretro, hoc est, supremi funeris instrumento iacemus exanimes, cum uel ignis immodice cupiditatis exestuat, uel frigidus humor exundat, uel pigra quadam corporis habitudine uigor habetatur animorum, uel concreta noster spiritus labe, pure lucis uacuus mentem alit? Hi  sunt nostri funeris portitores.

91. Sed quamuis suprema mortis spem uite omnis aboluerint, et tumulo proxima corpora iaceant defunctorum; uerbo tamen Dei [c 1Kb] iam moritura 1377 resurgunt cadauera, uox redit, redditur filius matri, reuocatur a tumulo, eripitur a sepulcro. Quis iste est tumulus tuus, nisi mali mores? Tumulus tuus perfidia est, sepulcrum tuum guttur est: Sepulcrum enim patens est guttur eorum , unde uerba mortua proferuntur. Ab hoc sepulcro te liberat Christus, ab hoc tumulo resurges, si audias uerbum Dei.

92. Et si graue peccatum est [d 1Kb] quod penitentie tue lacrymis ipse lauare non possis, fleat pro te mater Ecclesia, que pro singulis tamquam pro unicis  filiis uidua mater interuenit; compatitur enim quodam spiritali dolore nature, cum suos liberos lethalibus uitiis ad mortem cernit urgeri. [e 1Kb] uiscera sumus de uisceribus eius; sunt enim et spiritalia uiscera, que habet Paulus dicens: Ita, frater, ego te fruar in Domino,  refice uiscera mea in Christo . Nos ergo uiscera sumus Ecclesie; quoniam membra sumus corporis eius, de carne eius, et de ossibus eius. Doleat igitur pia mater, assistat et turba: non solum turba, sed etiam multa compatiatur bone parenti. Iam resurges a funere, iam liberaberis a sepulcro: stabunt illi ministri tui funeris, incipies uitalia loqui, timebunt omnes; unius enim exemplo plurimi corrigentur. Laudabunt etiam Deum, qui tanta nobis remedia uitande mortis indulserit.

 Et conuocauit duos de discipulis suis Ioannes, et misit ad eum dicens: Tu es qui uenturus es, an alium exspectamus?

93. Non simplex intellectus in simplicibus est uerbis; alioquin presentibus superiora compugnant.  Quomodo enim Ioannes, quem in superioribus, Deo Patre demonstrante, cognouit, hic nescit? Quomodo et ibi quem ante nesciuit, agnouit: et hic quem iam ante sciebat, ignorat? Nesciebam, inquit, eum: sed qui misit me baptizare, ipse mihi dixit: Supra quem uideris Spiritum sanctum descendentem . Et dicto credidit, et demonstratum agnouit, et baptizatum adorauit, et uenientem prophetauit. Denique, Ego, inquit, uidi, et testimonium perhibui, quoniam [a 1Kb] hic est electus Dei . Quid ergo fieri posset ut sic propheta tantus erraret; ut de quo dixerat Ec ce qui tollit peccata mundi , adhuc eum Dei Filium esse non crederet? Aut enim insolentie est diuina ei tribuere quem nescias: aut de Dei Filio dubitasse perfidia  est. Non cadit igitur in talem Prophetam tanti erroris suspicio.

94. Itaque si intellectus simplicis forma compugnat, spiritalem queramus figuram. Et quia supra iam diximus  in Ioanne typum esse Legis, que prenuntia fuit Christi: recte Lex que pectoribus perfidorum, tamquam eterna carceribus luce uacuatis, corporaliter tenebatur inclusa, quam uiscera fecunda penarum, et fores amentie cercerent, plenum exitum testimonii Dominice dispensationis sine Euangelii nequit [b 1Kb] astipulatione perferre. Prophetauit quidem Lex in Exodo baptismatis gratiam per nubem et mare: 1378 spiritalem in agno prenuntiauit escam : fontem perennem designauit in petra : remissionem peccatorum in Leuitico reuelauit :  regnum celorum annuntiauit in psalmis: terram repromissionis in Iesu Naue manifestissime declarauit.

95. Hec omnia cum Ioannis quoque congruunt testimonio: sed tamen tyrannicis mundi istius potestatibus quominus lucem Dominice resurrectionis effunderet, inclusa cohibetur. Mittit ergo discipulos suos ad Christum Ioannes, ut supplementum scientie consequantur; quia plenitudo Legis Christus est:  ut quoniam nutant plerumque dicta sine factis, et fides plenior gestorum testificationibus, quam uerborum sponsionibus exhibetur, que tunc in pectoribus Iudeorum uelut obserata Lege nutabat, ipso spectaculo Dominice crucis, et pleno resurrectionis testimonio panderetur.

96. Et fortasse isti discipuli sunt duo populi, quorum unus ex Iudeis credidit, alter ex gentibus, [c 1Kb] qui ideo credidit, quia audiuit. uoluerunt ergo isti uidere propter illud: uestri autem beati oculi qui uident, et aures uestre que audiunt . Sed etiam nos uidimus in Ioanne: oculis nostris perspeximus in apostolis: et manibus nostris perscrutati sumus in Thome digitis. Quod enim erat ab initio, quod audiuimus, et quod uidimus, oculis nostris  perspeximus, et manus nostre scrutate sunt de uerbo uite, et uita apparuit . Quando apparuit? Quando uidimus. Non sic apparebat antequam uideretur. Gratias ergo Domino, qui crucifixus est pro fide nostra, crucifixus est pro cupiditatibus nostris. Mens mea in illo crucifixa est.

97. Itaque et nunc qui uetus Testamentum recensent, antequam cognoscant Euangelium, et quasi quedam Dominici corporis legunt uestigia, uenturum putant, et requirunt utrum ipse sit Christus Dei Filius, qui uenturus est. Et cum legunt quando cum Abraham locutus est , uel quando se dux militie celestis ostendit , dicunt utique: Tu es qui uenturus es, an alium exspectamus? Cum autem uenerint ad Euangelium,  et cognouerint illuminari cecos, ambulare claudos, audisse surdos, mundatos esse leprosos, mortuos resurrexisse, tunc dicunt: uidimus eum, et oculis nostris perspeximus, et in uestigia clauorum eius digitos nostros inseruimus. uidemur enim nobis uidisse quem legimus, spectasse pendentem, et uulnera eius, spiritu Ecclesie scrutante, tentasse; si enim digito Dei eiiciuntur demonia, fides quoque digito Ecclesie reperitur. Aut fortasse in parte quadam operatrice corporis nostri omnes uidemur inuestigasse Dominice seriem passionis; fides enim per paucos ad plures peruenit. Lex ergo Christum uenturum annuntiat: Euangelii scriptura uenisse confirmat.

98. Nonnulli etiam de ipso Ioanne sic intelligunt, magnum quidem ita prophetam, ut Christum  agnosceret, annuntiaret remissionem peccatorum futuram: sed tamen non tamquam dubium, sed tamquam pium uatem, quem uenturum crediderat, non credidisse moriturum. Non 1379 igitur fide, sed pietate dubitauit. Dubitauit et Petrus dicens: [d 1Kb] Propitius esto, Domine, non fiet hoc . Ille fidei princeps (cui se Christus nondum Dei Filium dixerat, et tamen ille  crediderat de morte  Christi nec Christo credidit. Pietatis affectus, non indeuotionis est lapsus. Denique alibi lauari sibi pedes recusat, ubi mysterium non agnoscit, dum Dominico grauatur obsequio . Ergo moriturum Christum nec sancti crediderunt: Quod enim oculus non uidit, nec auris audiuit, nec in cor hominis ascendit, hec preparauit Deus diligentibus eum . [a 1Kb] Religiosis itaque lapsus amoris fidem non impedit.

99. Denique Dominus sciens neminem sine Euangelio plene credere posse; quia sicut fides a ueteri incipit Testamento, ita impletur in nouo: interrogatus de se, non uerbo aliquo, sed factis se esse signauit.

 Ite, inquit, nuntiate Ioanni que audistis, et uidistis. Ceci uident, claudi ambulant, surdi  audiunt, leprosi mundantur, mortui resurgunt, pauperes euangelizantur.

100. Plenum sane testimonium quo Dominum Propheta cognosceret; de ipso enim, non de alio fuerat prophetatum: quia Dominus dat escam esurientibus, Dominus erigit allisos, Dominus soluit compeditos, Dominus illuminat cecos, Dominus diligit iustos, Dominus custodit aduenas, orphanum et uiduam suscipiet, et uiam peccatorum exterminabit . Qui ista, inquit, faciet: Regnabit Dominus in eternum . Ergo non humane ista, sed diuine uirtutis insignia sunt, cecis perpetue noctis tenebras aperire, defossorumque oculorum uulnera infusa luce sanare, auditum in aures insinuare surdorum, laxatis soluta membra reformare compagibus,  in lucem quoque refuso uigore uiuendi reuocare defunctos.

101. Hec ante Euangelium uel rara, uel nulla. Receperit Tobias oculos , unus est in exemplo; et tamen angeli fuit illa medicina, non hominis. Elias mortuum suscitauerit: ille tamen rogauit et fleuit : hic iussit. Eliseus leprosum mundari fecerit ; non tamen illic ualuit precepti auctoritas, sed figura mysterii. Non defecerit ad escam uidue esurientis, propheticis se multiplicans farina preceptis ; unam tamen uiduam farina illa, uel potius eamdem quoque sacramenti species prefigurata seruauit. Sed tamen parua adhuc ista Dominice testificationis exempla sunt: plenitudo fidei, crux Domini, [b 1Kb] obitus, sepultura est. Et ideo cum illa superiora dixisset,  addidit:

 Beatus, inquit, qui in me non fuerit scandalizatus.

102. Crux enim etiam electis scandalum posset afferre: sed nullum hoc maius diuine persone est testimonium: nichil est quod magis esse ultra humana uideatur, quam toto unum se obtulisse pro mundo; hoc uel solo plene Dominus declaratur. Denique sic designatus est a Ioanne: Ecce agnus Dei: ecce qui tollit peccata mundi  uerum hoc  non duobus illis uiris Ioannis discipulis, sed nobis omnibus respondetur; ut ita credamus in Christum, si facta conueniunt. ueniet enim qui 1380 hoc sibi nomen usurpet, quem licet hominis non queas appellatione secernere; factorum tamen consideratione discernas.

 Quid existis in desertum uidere? Arundinem uento moueri?

103. Ubi premonuit discipulos Ioannis in crucem Dominicam esse credendum, redeuntibus illis, conuersus ad turbas, cepit ad uirtutem pauperes prouocare; ne exaltati corde, mente instabiles, consilio infirmi, speciosa utilibus, eternis caduca preferrent: sed humili spiritu crucem potius tollerent, quam phaleras mundi huius extollerent: et quasi beati  pauperes, qui nichil haberent seculi quod amitterent, libenter corporis uitam cum immortali gloria commutarent. Non otiose igitur sancti Ioannis hic persona laudatur, qui uite amore posthabito, iustitie formam nec mortis terrore mutauit.

104. Quid, inquit, existis in desertum uidere? Deserto mundus hic comparari uidetur, adhuc incultus, adhuc sterilis, adhuc infecundus, in quem negat nobis ita Dominus prodeundum, ut mente carnis inflatos uacuosque uirtutis interne uiros, et fragili se glorie secularis sublimitate iactantes, pro exemplari quodam et imagine nobis putemus imitandos: quos procellis mundi huius obnoxios uita mobilis inquietat, iure arundini comparandos: in quibus solide iustitie nullus est fructus: qui forensibus criniti  phaleris, nodis obsiti, uacuo oris strepitu sonori, nulla sui utilitate, frequenti etiam offensione, intus inania, foris speciosa sectantur. Arundines sumus, nulla ualidioris nature radice fundati. Et si leuis aspirauerit prosperioris aura successus, uago motu proximos uerberamus: inopes ad suffragandum, faciles ad nocendum. Arundines fluuios amant, et nos labentia mundi caducaque delectant.

105. Tamen hanc arundinem si quis de terre euellat plantariis, et superfluis exuat, exspolians se ueterem hominem cum actibus eius, et scribe uelociter scribentis manu temperet, incipit non arundo esse, sed calamus, qui precepta celestium Scripturarum penetralibus imprimat mentis, tabulis cordis inscribat. De quo calamo habes dictum: Lingua mea calamus scribe uelociter scribentis :  quod ad Christum alii referre uolunt. Uno igitur loco et uerbum, et calamus legitur, et scriba. uerbum, quia de genitali Patris processit arcano: Eructauit cor meum uerbum bonum . Calamus, quia caro Christi paterne seriem uoluntatis expressit, et lingue mandata diuine sacri effusione cruoris impleuit. Scriba, quia calamo suo indiuidua quadam distinctione, noui et ueteris Testamenti, uel diuinitatis et carnis, paterne nobis dispositionis mysteria reuelauit.

106. Hunc calamum imitare tue carnis temperamento.  Et calamum tuum, hoc est, carnem tuam tinge non atramento, sed spiritu Dei uiui; ut quod scribis, eternum sit. Tali calamo Paulus illam epistolam scripsit, de qua dicit: Epistola nostra uos estis . . . . . scripta non atramento, sed spiritu Dei uiui . Tinge carnem tuam in Christi sanguine sicut scriptum est: Ut tingatur pes tuus in sanguine . 1381 Et tu ergo uestigium animi tui, et mentis incessum indubitata confessione crucis Dominice tinge. Tingis carnem tuam in Christi sanguine, si uitia diluas, peccata detergas, mortem Christi in tua carne circumferas, sicut Apostolus ait: Mortificationem Iesu Christi in corpore nostro circumferentes . Noli ad terrena inflecti, ne tuam arundinem frangas. Et ideo de  Christo, quia non erat ad terrena curuandus, prophetatum est: Arundinem quassatam non confringet ; quoniam carnem quam peccata quassauerant, resurrectionis uirtute solidauit. Bona arundo caro Christi, que serpentis diaboli caput, et mundane cupiditatis illecebras patibulo crucis affixit.

 Sed quid existis in desertum uidere? Arundinem uento moueri? Quid existis uidere? Hominem mollibus uestimentis indutum?

107. Non hic Domini sermo de uestibus; quamquam plerosque mollioris cura uestis effeminet, qui quasi lane onus ferre non possint, sericas uestes tectis per terram uerrunt uestigiis, usuque faciunt ut amictus oneri sit. Sed tamen alia uidetur hic indumenta signare, et nisi fallor, humana corpora quibus  anima nostra uestitur. Denique et Ioseph tunica ad speciem Dominici corporis cruentata est . Et Apostolus ait: [a 1Kb] Exuens se carnem, principatus et potestates omnes traduxit . Quid aliud ostendit, nisi uice indumenti corpus fuisse, quo se ista exspoliauit Dominus in passione, ut diuinitas libera immunisque maneret iniurie? Totus igitur hic locus exemplo nos prophetico ad uirtutem subeunde passionis hortatur. Denique addidit:

 Ecce qui in ueste pretiosa sunt in domibus regum sunt.

108. Sunt etiam mollia indumenta deliciosi actus et mores: propter quod nos hortatur Apostolus , ut exspoliantes ueterem hominem  cum actibus eius induamus nouum, in quo non dulcis illecebra sit, ludusque lasciuie, sed usus laboris et fructus; eo quod tenera corporis cura, luxuque, et lasciuiarum cupiditate mollitos nequaquam celestis aula suscipiat, ad quam duris laboriose gradibus uirtutis ascenditur. Hi uero quibus fluida deliciis membra soluuntur, regni celestis extorres,  intra mundi huius habitacula consenescunt, quos rectores huius mundi [b 1Kb] atque tenebrarum incolas esse non dubium est. Hi (sunt enim reges  suorum emulos operum receperunt.

 Sed quid existis uidere? Prophetam? Utique dico uobis, et plus quam propheta hic est.

109. [c 1Kb] Quomodo igitur in deserto Ioannem uidere cupiebant, qui erat clausus in carcere? Quem nobis Dominus imitandum proponit, qui uiam Domino non solum nascendi secundum carnem ordine fideique nuntio, sed etiam precursu quodam gloriose parauerit passionis. Maior 1382 sane propheta, in quo finis est prophetarum. Maior propheta, quia multi cupierunt uidere quem iste prophetauit, quem iste  conspexit, quem iste baptizauit.

110. Sed tamen numquid et illo maior, de quo Moyses dixit, quia Prophetam . . . . uobis suscitabit Dominus noster ? Et de quo dixit: Erit autem omnis anima que non audierit prophetam illum exterminata de plebe ? Si igitur Christus propheta, quomodo maior hic omnibus? Numquid Christum prophetam negamus? [d 1Kb] Immo et Dominum prophetarum confitemur: Ioannem autem prophetam assero, et hunc omnibus dico esse maiorem, sed inter mulieris, non uirginis natos. Maior enim fuit iis quibus equalis esse poterat sorte nascendi . Alia ista natura est, nec cum humanis generationibus comparanda. Non potest homini cum Deo esse ulla collatio; suis enim quisque prefertur. Denique  eousque cum Dei Filio non poterat Ioannis ulla esse collatio; ut et infra Angelos estimetur.

 Nam qui minor est, inquit, in regno celorum, maior est eo.

111. Etenim quoniam angelum dixerat, hominibus iure prelatus est; et quia inter natos mulierum declarauerat potiorem , ideo addidit: Nam qui minor est in regno celorum, maior est eo; ut angelis scires esse cedendum. Merito autem Ioannes suis prefertur equalibus, a cuius diebus Regnum celorum cogitur . Que subobscura uidetur esse locutio, et ideo eam de alio libro Euangelii putauimus deriuandam. Nam si litteram sequamur, utique inferior a potiore cogitur: regnum autem celi prestat humanis. Sed cum sint aliqua que  cogendo densari feruntur, non est absurdum quia cogitur regnum, quando a pluribus frequentatur.

112. Cogentesque diripiunt illud . Si repetamus Dominicum illud quod scriptum est, dicente Filio Dei: Regnum Dei intra uos est ; aduertimus in nobis regnum celeste solidari, cum Christus exploso mundani principis regno, fugatisque  deliciis secularibus, intra nostrorum secreta regnat animorum. uis igitur menti affertur humane, que diuersis illecebris delinita laborem fugit, uoluptatem expetit; cum uel metu supplicii cercita, uel premio prouocata, uincere ipsa se nititur: et tamquam exantlatis laboribus, palmam que sibi plurimis aduersantibus, subtrahebatur, contendit eripere. Rapimus enim ex hoc mundo palmam salutis, et quasi excubantibus obsessos serpentibus fructus peruigili labore decerpimus; ita tamen ut non furtiua sublatio, sed direptio sit triumphalis. Est et aliud direptionis genus, quando aliis sublata diripimus. Qui sint igitur raptores illi, non laboramus intelligere, cum de Beniamin lupi rapacis genere nos manare nouerimus . Precesserat Ioannes, ut iustificaret  populum Iudeorum: ipse Dominus uenerat ad oues perditas domus Isrel: apostolos destinauerat, ut fidem 1383 populi Iudeorum uel disputatione, uel signis, miraculisque fundarent: sed cum illi munera sibi oblata defugerent, publicani et peccatores in Deum credere, in fidem coire ceperunt. In his igitur apostolica predicatione regnum celorum cogitur, et fidelis populi aspiratione solidatur.

113. Diripit regnum illa que fluxu sanguinis laborabat ; nam cum Dominus ad filiam principis synagoge tenderet, furtiuo quodam tactu sanitatis remedium [a 1Kb] prelibauit. Diripit regnum illa Chananea, que a suis finibus egressa clamabat dicens: Miserere mei, Domine, Fili Dauid: filia mea male a demonio uexatur . uere hec regnum cegit, pertinax in precibus, sapiens in responsis,  fidelis in uerbis. Pretereuntem reuocat, tacentem rogat, excusantem adorat, negantem inclinat. Nonne tibi uidetur eripere, cum elicit quod negatur, preripere quod aliis reseruatur? Negauerat enim Dominus panem filiorum dari canibus oportere: at illa consensit, et consentiendo diripuit dicens: Utique, Domine; nam et catelli edunt de micis que cadunt de mensa dominorum suorum .

114. Didicisti quemadmodum regnum celeste rapiatur. Cogamus igitur et nos, diripiamus illud; nemo  enim nisi festinans pascha manducat . Sed que est ista que rapit regnum? Non improbitas, non lasciuia, non uoluptas: sed illa de qua dicitur: Magna est fides tua: fiat tibi sicut uis . Ecce rapuit, que quod uoluit, impetrauit: quod rogauit, extorsit. Rapuit et illa uidua, que frequenter orando, si non propter innocentiam, saltem propter importunitatem ut exaudiatur, extorquet .

1384 115. Rapuit igitur Ecclesia Synagoge regnum. Regnum meum Christus est: rapio illum Iudeis missum sub Lege, natum in Lege, nutritum iuxta Legem: ut me qui eram sine Lege, seruaret. Rapitur Christus, cum aliis promittitur, aliis predestinatur: rapitur Christus, cum aliis nascitur, aliis  suffragatur: rapitur Christus, cum ab aliis occiditur, sepelitur a nobis: rapitur insidiantibus, rapitur dormientibus. Habes ubi ipsi confessi sunt nos rapuisse, se dormisse, dicentes: Dicite quia discipuli eius nocte uenerunt, et furati sunt eum, nobis dormientibus . Surge igitur qui dormis; ne et tu dum dormis, Christum amittas. Surge qui dormis, et exsurge a mortuis . uides mortuos esse qui dormiunt? Et ideo non inuidemus aliis, sed prouidemus nobis; non enim mortui poterant seruare uiuentem.

116. Exsurgant uel sero qui dormierunt, etiam qui Christum perdiderunt. Non sic amittitur Christus, [b 1Kb] ut non reuertatur, si tamen requiratur: sed uigilantibus regreditur, et exsurgentibus presto est: immo omnibus adest, qui ubique semper est, quia  complet omnia. Nulli enim deficit, nos deficimus: nulli, inquam, deficit, superabundat omnibus; superabundauit enim peccatum, ut superabundaret gratia. Gratia Christus est, uita Christus est, Christus est resurrectio: qui surgit igitur, inuenit esse presentem.

117. Rapitur ergo regnum celorum, cum Christus a domesticis denegatur, a gentilibus adoratur: rapitur cum ab illis repudiatur, a nobis colitur: rapitur cum per hereditatem non agnoscitur, per adoptionem acquiritur.



LIBER SEXTUS,


 1383  Et omnis populus audiens, et Publicani iustificauerunt Deum, baptizati baptismo Ioannis: Pharisei autem et legisperiti consilium Dei spreuerunt in se, non baptizati.

1. Aperuit sanctus Lucas specialibus additis, quod quasi generalibus sanctus Mattheus subobscurum reliquerat; ille enim ait: Et iustificata est sapientia  a filiis suis . Primum que sit illa sapientia, hic uidemus expressum; ait enim: Iustificauerunt Deum. Deus ergo sapientia est: quia sapientia Dei Filius est: sapientia per naturam, non per profectum. Alia est sapientia Dei Patris uirtus, alia sapientia uirtus anime: [a 1Kb] illa nata est, hec creata. Alia sapientia auctor operum, alia opus; opus enim  mentis sapere prudenter, sentire uiuaciter. Hec dona nature sunt: operator autem non creatura est, sed creator, hoc est, non nature munus, sed munerator nature.

2. Iustificatur itaque Deus ipse per baptismum, 1384 dum se homines peccata propria confitendo iustificant, sicut scriptum est: Dic tu iniquitates tuas, ut iustificeris . Iustificatur in eo, quia non per contumaciam refutatur, sed per iustitiam Dei munus agnoscitur: Iustus enim Dominus, et iustitiam dilexit . In eo ergo iustificatio Dei est, si non ad indignos et obnoxios, sed ad innocentes per ablutionem factos uideatur et iustos sua munera transtulisse. Iustificemus igitur Dominum, ut iustificemur a Domino.

3. Quid sit iustificari Deum, impensius requiramus.  Apostolus dicit: Sit autem Deus uerax, omnis autem homo mendax, sicut scriptum est: Ut iustificeris in sermonibus tuis, et uincas cum iudicaris . Dauid quoque dicit: Tibi soli peccaui, et malum coram te feci; ut iustificeris in sermonibus tuis, et uincas cum iudicaris . Ergo is qui peccat, et confitetur Deo peccatum, iustificat Deum cedens ei uincenti, et ab eo gratiam sperans. In baptismate igitur iustificatur Deus, [a 1Kb] in quo est confessio, et uenia peccatorum.

1385 4. Non contemnamus igitur sicut Pharisei consilium Dei. Consilium Dei est in baptismate Ioannis: quis igitur dubitet Dei esse consilium in Christi lauacro? Hoc est consilium quod magni consilii Angelus reperit, quod nemo cognouit: Quis enim cognouit  sensum Domini ? Hominis consilium nemo contemnit, Dei consilium quis refutet? Ergo quasi filii matrem iustificemus, matrem sequamur. Scimus quia mater pro filiis se offert periculo. [b 1Kb] Matris sapientie consilio, matris obediamus imperio.

 Cantauimus uobis, et non saltastis: lamentauimus, et non plorastis.

5. Etsi non incongrua hec puerorum uideantur esse persone, qui leuem corporis motum imprudentia adhuc maturioris grauitatis exercent; tamen ad altiorem sensum referri posse presumo, eo quod uideantur Iudei, nec psalmis primo, nec threnis postea propheticis credidisse: psalmis ad premia prouocati, threnis ab errore reuocati. Cantauit Dauid, ut in salicibus nostra suspenderemus organa  . Cantauit ipse, et ante arcam Domini non pro lasciuia, sed pro religione saltauit  . Ergo non histrionicis motibus sinuati corporis saltus, sed impigra mentis, et religiosa corporis agilitas designatur. Sed non in triumphis, non in excidiis Iudeorum secuta correctio est, qui diuine indulgentie muneribus prouocati, leuare mentem, corpus attollere, terrena deserere, celestia querere debuerunt, et iniuriis captiuitatis attriti, deflere peccatum, quod culpa esset auctor iniurie.

6.  Iustificata est ergo Sapientia ab omnibus filiis suis. Bene ab omnibus, quia circa omnes iustitia seruatur, ut susceptio fiat fidelium, reiectio perfidorum. Unde plerique Greci sic habent: Iustificata est Sapientia ab omnibus operibus suis; quod opus iustitie sit, circa uniuscuiusque meritum seruare mensuram.

 7. Bene ergo dicit: Cantauimus uobis, et non saltastis . Cantauit enim Moyses quando in mari Rubro ad transitum Iudeorum fluctus obriguit, unda circumstetit, eademque equos Aegyptiorum, ascensoresque refusa demersit. [c 1Kb] Cantauit Esaias dilecte uinee sue canticum , significans asperam flagitiis fore plebem, que fecundis prius erat uirtutibus fructuosa. Cantauerunt Hebrei, cum uestigia eorum tactu flamme rorantis humescerent, et intus extraque ardentibus omnibus; solos tamen ignis innoxius lamberet, nec adureret . Habacuc quoque cantico publicam doctus mulcere mestitiam, prophetauit dulcem Domini fore fidelibus passionem . Cantauerunt ergo prophete spiritalibus modulis publice salutis  oracula resultantes. Fleuerunt prophete threnis flebilibus dura Iudeorum corda mulcentes.

8. [d 1Kb] Docuit nos Scriptura cantare grauiter, psallere spiritaliter . Docuit etiam saltare sapienter, dicente Domino ad Ezechiel: Plaude manu, et percule pede ; neque enim [e 1Kb] histrionicos fluxi corporis motus Deus morum censor exigeret, aut 1386 [f 1Kb] indecoros crepitus uiris, plaususque femineos imperaret, ut tantum prophetam deduceret ad ludibria scenicorum, et mollia feminarum. Non congruunt resurrectionis reuelata mysteria, et opprobria saltationis exacta. Sane est quidam proprius bonorum actuum factorumque plausus, cuius sonus in orbem exeat, et bene gestorum resultet gloria. Et honesta saltatio, qua tripudiat  animus, et bonis corpus operibus eleuatur, quando in salicibus organa nostra suspendimus.

 9. Iubetur ergo propheta plaudere manu, et percutere pede: iubetur psallere, quia sponsi nuptias iam uidebat, in quibus desponsatur Ecclesia, Christus adamatur. Et bone nuptie, quando uerbo anima, spiritui caro nubit. In his propheta Dauid nuptiis ludere nos uoluit, ad has inuitauit, quia suos posteros copulabat; et ideo letior quam ceteri, quasi in ipso actu nuptiarum positus, nos ad celebritatem festi muneris adhortatur dicens: Exsultate Deo adiutori nostro, iubilate Deo Iacob. Sumite psalmum, et date tympanum, psalterium iucundum cum cithara . Nonne actum quemdam prophete saltantis aduertis? Denique alibi: Psallam tibi in cithara, sanctus Isrel. Gaudebunt labia mea cum cantauero tibi, et anima mea quam redemisti . Audis citharizantium uoces, audis saltantium crepitus? Nuptias crede.

10. Sume et tu citharam, ut pulsata spiritus plectro interiorum chorda uenarum, boni operis sonum reddat. Sume psalterium, ut harmonia dictorum factorumque tuorum concinat. Sume tympanum, ut organum tui corporis spiritus moduletur interior, factisque operantibus dulcis morum tuorum suauitas exprimatur. Sic psallebat propheta, cum diceret: ueni huc a Libano, sponsa, ueni huc a Libano .

11. Hoc canticum cecinerunt pueri, nec auditi sunt. Qui pueri? De quibus dicit: Ecce ego, et pueri quos dedisti mihi . Sed hoc canticum non in foro, non in plateis canebatur, sed in Hierusalem;  ipsa est enim Dominicum forum, in quo preceptorum celestium iura conduntur.

 Et ecce mulier que erat in ciuitate peccatrix.

12. Hoc loco plerique pati uidentur scrupulum, et serere questiones, utrumnam uideantur Euangeliste duo discordasse de fide; an uero aliquam in dictorum diuersitate diuersitatem signare uoluisse mysterii? Habes enim in Euangelio secundum Mattheum quia iehsu cum uenisset in Bethaniam, in domum Simonis leprosi, accessit ad eum mulier habens alabastrum unguenti pretiosi, et recumbente illo, fudit super caput eius . Deinde istic: Phariseus intra se dicit, quod si esset propheta, sciret peccatricem, et unguentum eius uitare deberet .  Illic unguento effuso discipuli conqueruntur. Utrumque igitur explicandum est, sed ante quod scriptorum ordine prius est, priorem quoque ordinem interpretationis accipiat.

13. uenit ergo Dominus iehsu in domum Simonis leprosi. Apparet economia, quod leprosum non refugit, non uitat immundum, ut maculas humani corporis  possit abolere. Domus autem 1387 leprosi erat in Bethania, que per interpretationem domus obeditionis dicitur. Omnis igitur locus Bethania, portio autem totius loci domus Simonis. Nonne tibi uidetur Bethania mundus hic esse, in quo seruitii obedientis debemus obsequium, domus autem Simonis leprosi terra esse, que mundi portio est? Princeps autem seculi huius quidam leprosus est Simon. Ergo Dominus iehsu Christus ex illis superioribus locis uenit in hunc mundum, et descendit in terram. Non erat in hoc mundo, sed obediente pietate, missus est in hunc mundum. Ipse dicit: Sicut misisti me in hunc mundum . Audiuit ergo mulier ista uenisse Christum, intrauit in domum Simonis; neque enim sanari potuisset hec mulier, nisi Christus  uenisset in terram. Et fortasse ideo etiam ipsa ingreditur domum Simonis, quod speciem cuiusdam habeat superioris anime scilicet, uel Ecclesie, que descendit in terram, ut bono odore sibi populum congregaret.

14.  Hanc ergo mulierem inducit sanctus Mattheus supra caput Christi effundentem unguentum : et ideo forte noluit dicere peccatricem, nam peccatrix secundum Lucam supra Christi pedes effudit unguentum. Potest ergo [a 1Kb] non eadem esse, ne sibi contrarium euangeliste dixisse uideantur. Potest etiam questio meriti et temporis diuersitate dissolui, ut adhuc illa peccatrix sit, iam ista perfectior. Etsi enim personam non mutet Ecclesia, uel anima; tamen mutat profectum. Itaque  si constituas animam fideliter appropinquantem Deo, non peccatis turpibus et obscenis, [b 1Kb] sed pie seruientem Dei uerbo, habentem immaculate fiduciam castitatis, aduertis quod ad ipsum Christi ascendit caput (caput autem Christi  et odorem meritorum spargit suorum: Christi enim bonus odor sumus Deo . Deum quippe honorat bonum fragrans odorem uita iustorum.

15. Si hec intelligas, uidebis hanc feminam ualde beatam, ubicumque predicatum fuerit hoc Euangelium, nominari, nec eius umquam memoriam exolescere ; eo quod super caput Christi bonorum fragrantiam morum, iustorumque factorum effudit unguenta. Qui accedit ad caput, nescit extolli; sicut ille frustra inflatus mente carnis  sue, et non tenens caput. Sed qui caput non tenet Christi, uel pedes teneat; quia corpus unum copulatum et subministratum crescit in incrementum Dei .

16. Altera est illa uel persona uel profectu, que propinqua nobis est. Nondum enim peccatis nostris renuntiauimus. Ubi sunt nostre lacryme, ubi gemitus,  ubi fletus? uenite, adoremus, et procidamus ante Deum, et ploremus ante Dominum nostrum, qui fecit nos ; ut saltem ad pedes Iesu uenire possimus. Nondum enim possumus ad caput uenire, quia peccator ad pedes, [a 1Kb] iustus ad caput.

17. Habet tamen et que peccauit unguentum. 1388 Defer mihi et tu post peccata penitentiam. Quocumque uel [b 1Kb] in domum indigni, uel in domum pharisei audieris iustum uenisse, contende: preripe hospiti gratiam, preripe regnum celorum: A diebus enim Ioannis Baptiste . . . . . regnum celorum cogitur, et cogentes diripiunt illud . Ubicumque audieris Christi nomen, accurre: in cuiuscumque interiorem domum Iesum intrasse cognoueris, et ipse festina. Cum repereris sapientiam, cum repereris  iustitiam in alicuius penetralibus recumbentem, accurre ad pedes, hoc est, uel extremam partem quere sapientie. Noli fastidire pedes: fimbriam illa tetigit, et sanata est . Lacrymis confitere delicta, dicat de te quoque iustitia illa celestis:

 Lacrymis suis rigauit pedes meos, et capillis suis tersit.

18. Et fortasse ideo non lauit pedes suos Christus, ut eos lacrymis nos lauemus. Bone lacryme, que non solum nostrum possunt lauare delictum, sed etiam uerbi celestis rigare uestigium; ut gressus eius in nobis exuberent. Bone lacryme, in quibus non solum redemptio peccatorum, sed etiam refectio est iustorum, iusti enim uox est: Fuerunt mihi  lacryme mee panes die ac nocte .

19. Et si ad caput Christi accedere non potes, tangat pedibus suis caput tuum Christus. Et fimbria eius curat, et pedes curant. Expande capillos, sterne ante eum omnes tui corporis dignitates. Non mediocres capilli sunt, qui possunt tergere pedes Christi. Testatur hoc ille, qui quamdiu capillos habuit, uinci nequiuit . Denique et mulierem decaluatam orare non decet . Habeat plane capillos quibus Christi circumuoluat uestigia, [c 1Kb] quibus sue criniculis pulchritudinis et decoris sapientie pedes tergat; ut extremo saltem rore diuine uirtutis humescant, figat iustitie pedibus oscula sua. Non mediocris hec meriti est, de qua potest dicere Sapientia:

  Ex quo intraui, non cessauit osculari pedes meos.

20. Ut aliud nisi sapientiam loqui nesciat, ut aliud nisi iustitiam diligere nesciat, ut aliud nisi castitatem libare nesciat, ut aliud nisi pudicitiam osculari nesciat. Osculum enim mutui amoris indicium est: osculum pignus est caritatis.

 21.  Beatus qui potest et cleo ungere pedes Christi: denique adhuc Simon non unxerat. Sed beatior que unxit unguento; multorum enim florum in unum collecta gratia spargit odorum uarias suauitates. Et fortasse istud unguentum non alius possit nisi Ecclesia sola deferre, que diuersi spiraminis innumerabiles flores habet: que merito speciem accipit peccatricis, quia Christus quoque formam peccatoris accepit.

22.  Et ideo nemo tantum potest diligere, quantum illa que in pluribus diligit. Nec Petrus ipse qui dixit: Domine, tu nosti quia diligo te . Nec Petrus 1389 ipse qui doluit quia interrogatus est: Amas me ? Quod enim manifestum erat, nolebat quasi incognitum queri.  Ergo nec Petrus ipse, [d 1Kb] quia Ecclesia dilexit in Petro. Nec Paulus ipse, quia Paulus quoque eius est portio. Et tu plurimum dilige, ut et tibi plurimum remittatur. Multum peccauit Paulus, qui etiam persecutor fuit: sed multum dilexit, qui usque ad martyrium perseuerauit. Remissa sunt ei peccata multa; quia et ipse dilexit multum, qui sanguini proprio pro Dei nomine non pepercit.

23.  uide economiam: in domo Pharisei peccatrix glorificatur: in domo Legis et prophete non phariseus, sed Ecclesia iustificatur; phariseus enim non credidit, ista credebat. Denique ille dicebat: Si esset hic propheta, sciret utique que et qualis est mulier, que tangit eum. Domus autem [e 1Kb] Legis Iudea, que non in lapidibus scribitur, sed in  tabulis cordis. In hac iustificatur Ecclesia iam Lege maior; Lex enim peccatorum nescit remissionem; Lex mysterium non habet quo occulta mundantur; et ideo quod in Lege minus est, consummatur in Euangelio.

 Duo, inquit, debitores erant cuidam feneratori: unus debebat denarios quingentos, et alius quinquaginta.

24. Qui sunt isti debitores duo, nisi populi duo: unus ex Iudeis, alter ex gentibus feneratori illi thesauri celestis obnoxii? Unus, inquit, debebat denarios quingentos, alius quinquaginta. Non mediocris est iste denarius, in quo regis imago formatur, qui tropeum habet imperatoris expressum. Non materialem  feneratori huic debemus pecuniam, sed meritorum examina, era uirtutum: quarum meritum grauitatis pondere, iustitie specie, sono confessionis expenditur. ue mihi si non habuero quod accepi: aut quia difficile quisquam est qui feneratori huic integrum debitum possit exsoluere, ue mihi si non petiero: Concede mihi debitum !  Non enim nos ita Dominus orare docuisset, ut peteremus dimitti nobis nostra debita, nisi sciret difficile aliquos fore idoneos debitores.

25. Sed quis est populus iste qui amplius debet, nisi nos, quibus amplius creditum est? Illis credita sunt eloquia Dei, nobis creditur partus uirginis. Habes talentum uirginis partum: habes fidei centesimum fructum. Creditus est Emmanuel nobiscum Deus, credita Domini crux, mors, resurrectio. Et si Christus pro omnibus passus est, pro nobis tamen specialiter passus est; quia pro Ecclesia passus est. Itaque non est dubium quod plus debeat qui plus accepit. Et secundum homines plus fortasse offendit, qui plus debuerit: sed per misericordiam Domini causa mutatur, ut amplius diligat qui amplius debuit:  si tamen gratiam consequatur. Gratiam enim et qui reddit, habet: et qui habet in eo ipso quod habet, soluit; [a 1Kb] nam et reddendo habetur, et habendo redditur .

26. Et ideo quoniam nichil est quod digne Deo referre possimus,  ue mihi si non dilexero! Audeo dicere: non reddidit Petrus, et ideo plus dilexit. Non reddidit Paulus? Reddidit quidem mortem pro morte, sed alia non reddidit; quia multa debebat. Audi ipsum dicentem quia non reddidit: Quis prior dedit illi, et retribuetur ei ? Reddamus licet crucem pro cruce, funus pro funere, numquid reddimus quod ex ipso, et per ipsum, et  in ipso habemus omnia? Reddamus ergo amorem pro debito, caritatem pro munere, [b 1Kb] gratiam pro sanguinis pretio; plus enim diligit cui donatur amplius.

27. Sed reuertamur ad illam superiorem, cuius consilium adhuc nec apostoli intelligunt, quod erat absconditum a seculis in Deo: Quis enim cognouit sensum Domini ? Conquerebantur ergo discipuli quia mulier super caput effudit unguentum, et querebantur dicentes: Quare hoc sic periit? Potuit enim uenumdari pretio, et dari pauperibus . Quid utique displicuerit Christo in eorum sermonibus, non poteris deprehendere, nisi mysterium intelligas; luxuriosi enim hominis, uel potius non hominis est olere unguentum. Certe et ipsi qui  olent, ungere se, non perfundere solent. Quid ergo displicuit quia dictum est: Potuit hoc uenumdari pretio, et dari pauperibus ? Certe et ipse supra dixerat: Quidquid uni minimorum horum fecistis, et mihi fecistis. Sed ipse mortem suam pro pauperibus offerebat.

28. Non est igitur simplex figura; et ideo respondit illis Dei uerbum: Quid molesti estis huic mulieri? . . . . . Semper pauperes habetis uobiscum, me autem non semper . Semper ergo tecum pauperem habes, et ideo benefac. Num igitur  differre pauperem debes; quia semper tecum est, cum tibi Propheta dicat: Ne dixeris pauperi . . . . Cras dabo ? Sed ille de sola misericordia locutus est: hic autem misericordie fidem pretulit, que tunc habet meritum, si fide precedente, conferatur. Mittens enim unguentum hoc in corpus meum, ad sepeliendum me fecit . Non ergo unguentum Dominus, sed caritatem dilexit, fidem suscepit, humilitatem probauit.

29. Et tu si desideras gratiam, caritatem auge: mitte in corpus Iesu fidem resurrectionis, odorem Ecclesie, communis caritatis unguentum; et ita progrediens pauperi dabis. Plus tibi pecunia illa proderit, si non tamquam affluentem tribuas, sed tamquam profuturam Christi nomine largiaris: si  ita eam conferas pauperi, ut deferas Christo. Non ergo iuxta litteram tantummodo accipias superfusum capiti unguentum: littera enim occidit ; sed secundum spiritum, quia spiritus uita est.

30. Quod ergo istius mulieris unguentum est? Quis hoc audire potest? Quis tales aures habet, ut dicente Iesu uerbum quod accepit a Patre, immo qui ipse uerbum est, possit tantam mysterii altitudinem capere? Et discipuli ex parte intelligunt, etsi non totum intelligant. Unde et quidam putant dixisse discipulos unguenti pretio 1391 emi fidem gentium debuisse, que sanguinis Dominici tantum pretio debebatur; quod uidetur uerisimile. Denique Ioannes Euangelista inducit sermone Iude Iscariotis estimatum  trecentis denariis illud unguentum, sicut habes: Potuit enim uenumdari trecentis denariis, et dari pauperibus . Trecenta autem era crucis insigne declarant: sed Dominus non perfunctoriam mysterii prescientiam querit, sed consepeliri in se fidem credentium mauult.

31. Id tamen de ceterorum apostolorum uocibus intelligimus: Iudas autem condemnatur auaritie, qui pecuniam Dominice pretulit sepulture, qui etiamsi de passione sensit, errauit tam cara auctione: uili uult estimari se Christus, ut ab omnibus ematur, ne quis pauper deterreatur. Gratis, inquit, accepistis, gratis date . Pecuniam non querit diuitiarum altitudo, sed gratiam. Ipse nos pretioso sanguine redemit, non uendidit. De quo plenius diceremus,  nisi a nobis ipsis tractatum alibi recordaremur .

32. Ergo secundum dicta Domini, In quo sunt thesauri sapientie et scientie absconditi , quos nemo potuit preuidere, operari me oportet in sepulturam eius; ut caro eius requieuisse, non corruptionem uidisse credatur: et mors corporis eius ita domum nostram odore sui compleat, ut credamus quia in manus Patris commendauit spiritum suum, et a morte sequestrata diuinitas corporalium non subiit consortium passionum.

 33. Intellige quemadmodum corpus filii unguentum oleat. Corpus illud est quod exutum est, non quod amissum est. Corpus eius traditiones sunt Scripturarum. Corpus eius Ecclesia est. Corporis eius odor sumus; et ideo decet ut mortem corporis eius ornemus. Etsi nostros illa non requirat ornatus, sed requirunt pauperes. Ornabo corpus eius, si fiam sermonum eius predicator, et possim gentibus crucis aperire mysterium. Ornauit ille qui dixit: Quia predicamus Christum crucifixum, Iudeis quidem scandalum, gentibus autem stultitiam: ipsis uero uocatis Iudeis atque Grecis, Christum Dei uirtutem, et Dei sapientiam . Ornatur crux, cum id quod per imperitiam stultum putatur, per Euangelium sapientius estimatur; ut possimus docere  quemadmodum uirtus aduersaria per crucem Domini destruatur. Misi in Domini corpus unguentum, spirare incipit quod mortuum putabatur.

34. Ideo unusquisque adoriatur emere labore suo, nisuque uirtutum alabastrum unguenti, non uile aliquod atque commune, sed pretiosum unguentum alabastri, et unguentum pisticum. Si enim quis fidei congreget flores, et predicet Iesum Christum crucifixum: in omnem Ecclesiam, que Christi corpus est, mundo mortua, requiescens Deo, fidei sue transfundit unguentum. Olere incipit tota domus Domini passionem: olere incipit mortem: incipit olere resurrectionem; ut possit unusquisque ex hoc sacre plebis numero dicere: Mihi autem absit gloriari, nisi in cruce Domini nostri Iesu Christi . Spirat  odor, redolet unguentum in corpore, si quis possit  confidenter loqui: Mihi autem mundus crucifixus est . Non amanti diuitias, non amanti honores seculi, non amanti que sua sunt, sed que Iesu Christi: non amanti que uidentur, sed que non uidentur: non cupido uite, sed ei qui festinat dissolui, et cum Christo esse, crucifixus est mundus. Hoc est enim crucem tollere, et sequi Christum; ut et nos commoriamur et consepeliamur cum eo; ut unguentum quod ista mulier in sepulturam eius misit, olere possimus. Non mediocre istud unguentum est, quo Christi longe lateque diffunditur nomen. Unde etiam prophetice dictum est: Unguentum exinanitum est nomen tuum . Ideo exinanitum, ut maiore  fides odore fragraret.

35. Ex hac ergo muliere intelligimus illud Apostolicum quid sit: Superabundauit peccatum, ut superabundaret gratia . Nam si in ista muliere non superabundasset peccatum, non superabundasset gratia; agnouit enim peccatum, et detulit gratiam. Et ideo Lex necessaria; per Legem enim peccatum agnoui. Si Lex non fuisset, peccatum lateret. Agnoscendo peccatum, ueniam peto. Per  Legem ergo genera peccatorum, preuaricationis quoque crimen agnosco, curro ad penitentiam, gratiam consequor. Lex ergo auctor est boni, que mittit ad gratiam.

 Mater et fratres mei hi sunt, qui uerbum Dei audiunt, et faciunt.

36. Moralis magister qui de se ceteris prebet exemplum, atque ipse preceptor, ipse etiam suorum exsecutor est preceptorum. Prescripturus enim ceteris quoniam qui non reliquerit patrem et matrem suam, non est Filio Dei dignus, sententie huic primus ipse se subiicit: non quo materne refutet pietatis obsequia (ipsius enim preceptum est , sed quia [a 1Kb] paternis se mysteriis amplius  quam maternis affectibus debere cognoscat. Neque tamen iniuriose refutantur parentes, sed religiosiores copule mentium docentur esse, quam corporum.

37. Ergo non debuerant foris stare, qui Christum uidere querebant: Prope est enim uerbum in ore tuo, et in corde tuo . Intus igitur uerbum, intus est lumen. Unde et ille ait: Accedite ad Dominum, et illuminamini . Si enim foris astantes nec ipsi agnoscuntur parentes, et propter nostrum fortasse non agnoscuntur exemplum: quemadmodum nos agnoscemur, si foris stemus?

38. Nec putet aliquis offendiculum esse pietatis, ubi mandatum Legis impletur: si enim relinquet homo patrem et matrem, et adherebit uxori sue, et erunt duo in carne una, recte sacramentum hoc  in Christo seruatur et Ecclesia . Et ideo parentes corpori proprio non potuit anteferre. Ergo hic non  mater negatur, que de cruce etiam agnoscitur , sed necessitudini corporali prescriptorum celestium forma prefertur. Illud quoque intelligere non abhorret, quia per figuram parentum demonstrat Iudeis, ex quibus est 1393 Christus secundum carnem, Ecclesiam que credidit, preferendam.

39. Itaque qui se intelligeret propter diuinum in terras uenisse mysterium, Ecclesieque conuentum, relictis nauem ascendit parentibus. Neque enim quisquam poterat hunc mundum enauigare sine Christo quando eos quoque quibus Dominus adest, tentationum  secularium sepe procella perturbat. Et economia seruatur in apostolis, ut aduertas sine tentatione neminem posse ex hoc uite curriculo demigrare, quia exercitium fidei tentatio est.

40. Subiecti igitur sumus nequitie spiritalis procellis: sed quasi peruigiles naute gubernatorem excitemus. uerum et ipsi periclitari solent. Quem igitur gubernatorem requiramus? Illum utique qui non seruiat, sed imperet uentis, de quo scriptum est:

  At ille surgens, increpauit uentum.

41. Quid est surgens? Quiescebat enim: sed quiescebat corporis somno, cum intenderet diuinitatis mysterio; ubi enim sapientia, ubi uerbum, nichil sine uerbo fit, nichil sine prudentia.

42. Supra habes, quia pernoctabat in oratione : quomodo hic in tempestate dormiret? Sed exprimitur securitas potestatis, quod omnibus timentibus, solus intrepidus quiescebat. Non est ergo consors nature, qui non est consors periculi. Et si corpus dormit, operatur diuinitas, operatur fides. Denique dicit: Modice fidei, quare dubitastis ? Et bene arguuntur qui presente Christo timebant, cum utique qui ei adheret, perire non  possit.

43. Ergo confirmauit fidem, refudit tranquillitatem. uentum cessare precepit, non aquilonem, non africum: sed illum utique uentum, cui dictum est ab angelo Michele [a 9Kb] in epistola Iude: Imperet tibi Dominus . Unde etiam sanctus Mattheus: Imperauit, inquit, uento et mari . Atque utinam in nobis flatus eius asperos cohibere dignetur; ut fluctuanti uite refusa tranquillitas naufragii metum demat! Et si iam non dormiat sui corporis somno, caueamus tamen ne nostri corporis somno nobis dormiat et quiescat.

44. Et [b 1Kb] quoniam que loco superiori perstrinximus, delibasse satis est: nunc quia in libro secundum Mattheum duos homines in regione Gerasenorum  demoniis afflatos Christo occurrisse cognouimus , hic autem sanctus Lucas unum inducit, eumdemque nudum , qua ratione euangeliste de numero dissonare uideantur, non otiose pretereundum, sed requirendum arbitror. Et quidem licet discordet numerus, tamen concordat mysterium; uir enim 1394 iste qui habebat demonium, populi figura gentilis est, [c 1Kb] opertus uitiis, nudus errori, pateus crimini. Duo illi quoque similiter figuram populi gentilis accipiunt; quoniam cum tres filios Ne generauerit, Sem, Cham, et Iaphet ; Sem tantum familia in possessionem adscita est Dei. Ex duobus illis diuersarum nationum populi pullularunt, quorum alter maledictus,  quod nudatum patrem non texerat; benedictus alter, quod auersus licet, ne confusionem nudati parentis hauriret, duce tamen patrem [d 1Kb] pietate texisset, et fraterni maledictum seminis eluisset.

 Qui multis, inquit, temporibus agebatur.

45. Ut pote qui a diluuio usque ad aduentum Domini uexabatur, furore dementi rumpens uincula nature. Necimmerito etiam sanctus Mattheus in monumentis illos habitasse significauit , siquidem talium anime in quibusdam habitare uidentur [e 1Kb] tumulis sepulcrorum? Quid enim aliud sunt corpora perfidorum, nisi quedam defunctorum sepulcra, in quibus Dei uerba non habitant? Agebatur ergo in loca deserta, spiritalium scilicet infecunda uirtutum; profugus a Lege, discretus a prophetis,  remotus a gratia.

46.  Non enim uno demonio, sed totius legionis laborabat incursu; que cum Dominum uidisset, cognouissetque prescia Dominici aduentus tempore in abyssos se esse trudendam, cepit orare ut intreundi in porcos acciperet facultatem. Et primum clementiam Domini debemus aduertere, quod nullum prius ipse condemnat, sed unusquisque sibi auctor est pene. Non mittuntur in porcos demones, sed ipsi petunt; quia celestis luminis claritatem sustinere non poterant; ut qui oculos dolent, radium solis ferre non possunt; sed tenebrosa eligunt, et splendentia derelinquunt. Fugiant ergo demones splendorem lucis eterne, et  ante tempus debita sibi tormenta formident, non prediuinantes que futura sunt, sed que prophetata sunt recordantes; dixit enim Zacarias: Et erit in illa die, disperdet Dominus nomina idolorum de terra, et non erit ulterius memoria eorum . . . . . et spiritum immundum [f 1Kb] exuram de terra . Docemur ergo quod non semper manebunt; ne malitia eorum in hominibus possit esse perpetua. Nunc igitur illam metuentes penam, aiunt: uenisti . . . . . perdere nos . Sed quia adhuc esse desiderant, iam ab hominibus recedentes, [g 1Kb] propter quos penam sciunt sibi esse subeundam, petunt in porcos mitti.

47. Qui sunt isti porci, nisi forte illi de quibus dictum est: Nolite dare sanctum canibus, nec miseritis  margaritas porcis; ne forte conculcent eas pedibus suis ? Illi scilicet, qui immundorum usu animalium uocis et rationis expertes, lutulentis 1395 uite sue actibus naturalium coinquinauerint ornamenta uirtutum. Qui impetu feruntur in preceps; quoniam nullius meriti contemplatione reuocantur: sed tamquam de superioribus ad inferiora per improbitatis procliue detrusi, suffocantur in aquis, inter fluctuantia mundi istius strangulatorum in modum, intercluso pereunt spiritus commeatu; neque enim in iis qui fluido estu uoluptatum huc atque illuc feruntur incerti, ullius spiritus potest esse uitale commercium.

48. uidemus igitur quia homo ipse sibi est auctor erumne. Nam nisi quis porci more uixisset, numquam  accepisset in eum diabolus potestatem; aut si accepisset, non ut perderet, sed ut probaret. Aut fortasse quia post Domini aduentum bonos iam deprauare non poterat, non omnium hominum, sed leuium iam querit interitum; ut latro non armatis insidiatur, sed inermibus; et iniuriis lacessit infirmum, qui se intelligit [a 1Kb] uel a forti conteri, uel a potenti damnari.

49. Sed dicit aliquis: cur hoc a Deo permittitur diabolo? At ego dico, ut boni probentur, improbi puniantur; hec enim pena peccati est. Denique lege quia immittit Dominus febrem, et tremorem, et malos spiritus, et cecitatem, et omnia flagella, iuxta merita peccatorum . Sed redeamus ad lectionem.

  uiderunt, inquit, hoc magistri gregum, et fugerunt.

50. Neque enim aliquam philosophie professores, uel principes Synagoge pereuntibus populis possunt ferre medicinam. Solus est Christus qui aufert peccata populorum; si tamen medendi patientiam non recusent. Ceterum curare non dignatur inuitos, et cito infirmos deserit, quibus oneri uidet esse presentiam suam, sicut Gerasenorum populis, qui exeuntes de ciuitate in qua species Synagoge uidetur existere, rogabant ut discederet:

 Quia timore magno tenebantur;

51. Infirma enim mens non capit Dei uerbum, nec potest pondus sustinere sapientie; fatiscit, et soluitur.

 52. Et ideo diutius molestus non fuit: sed Ascendit, et regressus est: ascendit utique ab inferioribus ad superiora, a Synagoga scilicet ad Ecclesiam. Regressus per stagnum est, ut hic ait: aut sicut Mattheus per fretum ; inter nos enim et illos fretum magnum est. Itaque nemo de Ecclesia ad Synagogam sine periculo transit salutis. Sed et ille qui de Synagoga ad Ecclesiam transire desiderat, crucem suam tollat, ut discrimen euadat.

 53. Cur autem non recipitur liberatus, sed domum redire censetur; nisi ut et iactantie causa uitetur, et infidelibus sit exemplo, quoniam domus illa naturale sit diuersorium? et ideo qui remedium sanitatis fuerat consecutus, a tumulis et sepulcris in illam spiritalem domum redire precipitur; ut fiat Dei templum, in quo erat mentis sepulcrum.

1396  Et ecce uenit uir cui nomen Iairus, et ipse princeps Synagoge erat; et cecidit ante pedes Iesu, rogans eum ut intraret domum suam; quia filia unica erat illi fere annorum duodecim, et hec moriebatur.

54. Reliquerat in Gerasenis Synagogam Christus, ut diximus; et quem sui non receperat, excepimus alieni, excepimus quem exspectabamus. Nec  nobis igitur a quibus exspectabatur, diu defuit; nec ad illos, si rogetur, redire fastidit. uir enim iste princeps Synagoge, cui filia erat unica, pro Synagoge pereuntis remedio precabatur, que urgebatur in mortem; quia deserebatur a Christo. Quem putamus Synagoge principem esse, nisi Legem, cuius contemplatione Dominus Synagogam non penitus dereliquit, sed medicinam salutis credentibus reseruauit? Ad hanc ergo principis filiam dum properat Dei uerbum, ut saluos faceret filios Isrel, sancta Ecclesia de gentibus congregata, que inferiorum lapsu criminum deperibat, paratam aliis fide preripuit sanitatem.

55. Moraliter hunc locum satis putauimus exprimendum; et ideo non illa que dicta sunt [b 1Kb] retractamus,  sed mystica breui uoluimus sermone perstringere. An non ita factum est, ut Dei uerbum cum uenisset ad Iudeos, adscisceretur a gentibus, et prius ab illis qui in Lege non crediderant, in gratia crederetur?

56.  Nam sicut illa que in medicis erogauerat omnem substantiam suam, ita etiam congregatio gentium [c 1Kb] amiserat omnia dona nature, et patrimonium uitale prodegerat, sancta, uerecunda, religiosa, fide promptior, pudore cunctatior; hoc est enim pudoris et fidei agnoscere infirmitatem, non desperare ueniam. uerecunda ergo fimbriam tetigit, fidelis accessit, religiosa credidit, sapiens sanatam se esse cognouit. Sic sancta plebs gentium que Deo credidit, peccatum erubuit, ut desereret: fidem detulit,  ut crederet; deuotionem exhibuit, ut rogaret; sapientiam induit, ut sanitatem suam et ipsa sentiret; fiduciam sumpsit, ut fateretur quod preripuisset alienum.

 Accessit retro.

57. Cur autem retro tangitur Christus? An quia scriptum est: Post Dominum Deum tuum ambulabis ? Quid etiam sibi uult quod et principis filia annorum duodecim moriebatur, et  mulier ista fluxu sanguinis ab annis duodecim laborabat; nisi ut intelligatur quia quamdiu Synagoga uiguit, laborauit Ecclesia? Defectus illius, huius est uirtus; quia Illorum delicto salus gentibus ; et consummatio illius, huius exordium, non nature exordium, sed salutis: Quia cecitas ex parte Isrel contigit, donec plenitudo gentium intraret . Non igitur tempore, sed specie sanitatis antiquior Synagoga quam Ecclesia; quia quamdiu illa credebat, ista non credidit, et per uarias corporis atque anime passiones [a 1Kb] immedicabili remedio egra languebat. Audiuit egrotare populum Iudeorum, 1397 sperare cepit salutis sue remedium: tempus uenisse cognouit quo medicus adesset e celo, surrexit ut occurreret uerbo, uidit quia comprimebatur a turbis; non enim credunt qui comprimunt, credunt qui  tangunt. Fide tangitur Christus, fide Christus uidetur: non corpore tangitur, non oculis comprehenditur; neque enim uidet, qui uidens non uidet; neque audit, qui ea que audit, non intelligit; [b 1Kb] neque tangit qui non fideliter tangit. Denique ut fidem tangentis exprimeret, ait:

 Tetigit me aliquis; nam ego cognoui uirtutem de me exisse.

58. Quod est euidentis indicii, quia non intra possibilitatem conditionis humane, atque intra corporis claustrum inclusa [c 1Kb] sapientia, diuinitas coarctata est: non capitur angustiis corporalibus, non tenetur, sed ultra fines nostre mediocritatis uirtus exundat eterna. Non enim humana ope plebs gentium liberatur: sed Dei munus est congregatio nationum,  que etiam breui fide misericordiam inclinat eternam. Nunc si consideremus quanta sit fides nostra, et intelligamus quantus sit Filius Dei, uidemus quia comparatione eius fimbriam tantummodo tangimus, superiora uero uestimenti eius nequimus attingere. Si igitur et nos curari uolumus, fide tangamus fimbriam Christi.

59. Non latet eum quicumque fimbriam tetigerit, qui tetigerit auersum; neque enim Deus indiget oculis ut uideat, neque corporaliter sentit, sed in se habet cognitionem omnium. Beatus ergo qui uel extremam partem uerbi contigerit; nam totum quis potest comprehendere? uerum ut ad illam que adhuc egra est, reuertamur; [d 1Kb] ne per nostram moram dum diu Christi moramur ingressum, mortua  esse credatur:

 uenerunt, inquit, serui dicentes principi:  Noli uexare illum, filia tua mortua est.

60. Et primum illud consideremus quod suscitaturus mortuam, ad faciendam fidem hemorrhousam ante curauit. Et ut scias exempli gratia stetisse sanguinis fluxum: [e 1Kb] dum illa petitur, ista curatur. Sic et resurrectio temporalis in Domini passione celebratur; ut et perpetua illa credatur. Sic et Marie paritura sterilis indicatur ; ut conceptura uirgo credatur. Denique audiuit parituram Elizabeth, nec de sua generatione dubitauit.

61. uenerunt, inquit, serui dicentes principi: Noli uexare illum. Adhuc et hi increduli ad resurrectionem, quam iehsu in Lege predixit, in Euangelio compleuit. Itaque cum uenisset in domum, paucos future arbitros resurrectionis adsciuit; non enim a multis continuo est credita resurrectio. Denique dicente  Domino:

1398  Non est mortua puella, sed dormit. Deridebant, inquit, eum.

62. Quicumque enim non credit, irridet. Fleant igitur mortuos suos, qui putant mortuos: ubi resurrectionis fides est, non mortis est species, sed quietis. Nec abhorret illud Matthei, quod ait tibicines fuisse in domo principis, et turbam tumultuantem : uel quia [f 1Kb] more ueteri tibicines ad incendendos excitandosque luctus uidebantur adhiberi: uel quia per Legis et littere cantilenam, exsultationem Synagoga non poterat capere spiritalem.

63.  Tenens ergo manum puelle iehsu sanauit eam, et iussit ei dari manducare. Quod  est testimonium uite; ut non phantasma, sed ueritas crederetur. Beatus ille cui manum sapientia tenet. Utinam meos quoque teneat actus, teneat manum iustitia, teneat Dei uerbum, inducat in penetralia sua, spiritum auertat erroris, conuertat salutis, dari mihi iubeat manducare! panis enim celestis, Dei uerbum est. Inde et illa sapientia que diuini corporis et sanguinis sacrosancta altaria repleuit alimentis: uenite, inquit, edite panes meos, et bibite uinum quod miscui uobis .

64. Que tamen tante diuersitatis est causa? Supra publice uidue filius suscitatur , hic remouentur plures arbitri. Sed puto quod in eo quoque pietas Domini declaretur; quia uidua mater unici non patiebatur moram, et ideo ne amplius afficeretur  maturitas additur. Est etiam forma sapientie, in uidue filio cito Ecclesiam credituram, in archisynagogi  filia credituros quidem Iudeos, sed ex pluribus pauciores.

 Et quicumque non receperint uos, exeuntes de ciuitate illa, etiam puluerem de pedibus uestris excutite in testimonium supra illos.

65. Qualis debeat esse qui euangelizat regnum Dei, preceptis euangelicis designatur; ut sine uirga, sine pera, sine calceamento, sine pane, sine pecunia , hoc est, subsidii secularis adminicula non requirens, [a 1Kb] fideique deditus sit, et quanto minus appetat temporalia, tanto magis speret ea sibi posse suppetere. Que possunt qui uolunt ad eum deriuare tractatum; ut spiritalem tantummodo locus iste formare uideatur affectum, qui uelut indumentum quoddam uideatur corporis exuisse, non solum  potestate reiecta, contemptisque diuitiis, sed etiam carnis ipsius illecebris abdicatis.

66. Quibus primo omnium datur pacis atque constantie generale mandatum ; ut pacem ferant, constantiam seruent, hospitalis necessitudinis iura custodiant; alienum a predicatore regni celestis astruens cursitare per domos, et inuiolabilis hospitii iura mutare. Sed ut hospitii gratia deferenda censetur: ita etiam si non recipiantur, 1399 excutiendum puluerem, et egrediendum de ciuitate mandatur. Quo non mediocris boni remuneratio docetur hospitii, ut non solum pacem tribuamus hospitibus: uerum etiam si qua eos terrene obumbrant delicta leuitatis, receptis apostolice predicationis uestigiis, auferantur. Nec otiose secundum Mattheum  domus quam ingrediantur apostoli, legenda decernitur ; ut mutandi hospitii necessitudinisque uiolande causa non suppetat. Non tamen eadem cautio receptori mandatur hospitii; ne dum hospes eligitur, hospitalitas ipsa minuatur.

67. Sed hec ut secundum litteram de hospitii religione uenerabilis est forma precepti: ita etiam de mysterio sententia celestis arridet. Etenim cum domus eligitur, dignus hospes inquiritur. uideamus igitur ne forte Ecclesia preferenda designetur, et Christus. Que enim dignior domus apostolice predicationis ingressu, quam sancta Ecclesia ? Aut quis preferendus magis omnibus uidetur esse quam Christus, qui pedes suis lauare consueuit hospitibus, et quoscumque  sua receperit domo, pollutis non patiatur habitare uestigiis: sed maculosos licet uite prioris, in reliquum tamen dignetur mundare processus? Hic est igitur solus quem nemo debet deserere, nemo mutare. Cui bene dicitur: Domine, ad quem ibimus? uerba uite eterne habes, et nos credimus . uides exsecutorem celestium preceptorum: qui quoniam non mutauit hospitium, celestis consortium consecrationis emeruit.

68. Fides igitur imprimis Ecclesie querenda mandatur, in qua si Christus habitator sit, haud dubie sit legenda. Sin uero perfidus populus, aut preceptor  hereticus deformet habitaculum, uitanda hereticorum communio, fugienda Synagoga censetur. Excutiendus pedum puluis, ne fatiscentibus perfidie sterilis siccitatibus, tamquam humi arido arenosoque mentis tue uestigium polluatur. Nam sicut corporeas infirmitates populi fidelis suscipere in se debet Euangelii predicator, et tamquam propriis inania gesta pulueri comparanda, alleuare atque abolere uestigiis, iuxta quod scriptum est: Quis infirmatur, et ego non infirmor ? Ita si qua est Ecclesia que fidem respuat, nec apostolice predicationis fundamenta possideat; ne quam labem perfidie possit aspergere, deserenda est. Quod Apostolus quoque euidenter asseruit dicens: Hereticum hominem post unam . . . . correptionem deuita .

  Ait autem ad eos: Date illis uos manducare. At illi dixerunt: Non sunt nobis plusquam quinque panes.

69. . Que ratio est, quod cum in posterioribus Ioannis passio describatur, hic iam mortuus uerbis Herodis ostenditur? Ne forte illa, quia post Legis defectum Euangelicus cibus incipit ieiuna pascere corda populorum? Denique postea quam illa que Ecclesie typum accepit, a fluxu curata est sanguinis, postea quam apostoli ad euangelizandum regnum Dei sunt destinati, gratie celestis impartitur alimentum. Sed quibus impartiatur, aduerte. Non otiosis, non in 1400 ciuitate quasi in Synagoga, uel seculari dignitate residentibus, sed inter deserta querentibus Christum; qui enim non fastidiunt,  ipsi excipiuntur a Christo, et cum ipsis loquitur Dei uerbum non de secularibus, sed de regno Dei. Et si qui corporalis gerunt ulcera passionis, his medicinam suam libenter indulget.

70. Consequens igitur erat, ut quos a uulnerum dolore sanauerat, eos alimoniis spiritalibus a ieiunio liberaret. Itaque nemo cibum accipit Christi, nisi fuerit ante sanatus. Et illi qui uocantur ad cenam, prius uocando sanantur. Si claudus fuit, gradiendi facultatem ut ueniret, accepit. Si lumine oculorum priuatus erat, domum utique Domini, nisi refusa luce, intrare non potuit.

71. Ubique igitur mysterii ordo seruatur; ut prius per remissionem peccatorum uulneribus medicina tribuatur, postea alimonia mense celestis exuberet:  quamquam nondum ualidioribus hec turba reficiatur alimentis, neque Christi corpore et sanguine ieiuna solidioris fidei corda pascantur. Lacte, inquit, uos potaui, non esca; nondum enim poteratis, sed nec adhuc quidem potestis . In modum lactis quinque sunt panes. Esca autem solidior corpus est Christi, potus uehementior sanguis est Domini. Non statim a primo epulamur omnia, neque potamus omnia. Hoc primum, inquit, bibe . Est ergo primum, est etiam secundum quod bibas. Est et primum quod manduces, est etiam secundum, est tertium. Primum quinque panes sunt,  secundum septem, tertium ipsum corpus est Christi.

72. Nequaquam igitur talem Dominum deseramus, qui pro uniuscuiusque uiribus impartire nobis alimenta dignatur; ne aut infirmum ualidior cibus opprimat, aut ualidum exilia alimenta non satient: Qui enim infirmus est, olera manducet . Et ille qui iam uidetur laqueos infirmitatis euadere, de quinque istis manducet panibus et duobus piscibus. Certe si petere cibum ualidiorem ueretur, ipse relictis suis omnibus, festinet ad Dei uerbum. Dum audire incipit, incipit esurire. Incipiunt apostoli esurientem uidere. Et si illi adhuc non intelligunt quid esuriat, intellexit Christus. Scit quod non secularem cibum esuriat, sed cibum Christi. Dicat: Dimittere eos ieiunos nolo, ne deficiant in uia . Bonus Dominus studia exigit, uires ministrat.

73. Utinam, Domine Iesu, uelis mecum istos ieiunos non dimittere, sed importitis abs te epulis reficias eos; ut possint tuis alimoniis fortiores infirmitatem ieiunii non timere. Dicas utinam etiam de nobis: Nolo eos ieiunos dimittere! Et causam mihi dicito, quare eos nolis ieiunos dimittere: immo iam dixisti, quia si quem dimiseris ieiunum, deficit in uia, hoc est, deficit uel in istius cursu uite, uel antequam ad [a 1Kb] caput perueniat uie, antequam perueniat ad Patrem, et intelligat quod ex Patre Christus est, intelligat quod Christus e celo, et intelligat quod Christus qui descendit, ipse est et qui ascendit; ne forte cum acceperit quod natus ex uirgine est, incipiat non Dei uirtutem, sed hominis estimare.  Ergo ne deficiant, inquit.

1401  Date illis uos manducare. At illi dixerunt: Non sunt nobis plusquam quinque panes, et duo pisces: nisi nos eamus, et emamus in omnem hanc turbam escas.

74. Nondum intellexerant apostoli cibum populi credentis non esse uenalem. Nouerat Christus, nouerat ipse nos potius esse redimendos: suas uero epulas gratuitas donat. Nondum ergo habebant discipuli cibum qui redimere nos posset. Habebant tamen iam cibum qui satiare nos posset: habebant cibum qui confirmare nos posset: Panis enim confirmat cor hominis . Miseretur ergo Dominus, ne quis deficiat in uia. Si quis ergo defecerit, non per Dominum Iesum, sed per se deficit:  nec habes quod adscribas Domino, qui uincit cum iudicatur; quid enim dicas ei qui in te contulit omnia firmamenta uirtutis? Nonne ipse te genuit, nonne ipse te pauit? Cibus eius uirtus est, cibus eius fortitudo est. Sed si tu negligentia tua uirtutem quam acceperas perdidisti, non alimentorum celestium, sed tue mentis tibi presidia defuerunt. Denique Dominus sicuti super iustos et iniustos pluit: ita etiam iniustos pascit et iustos.

 75. Nonne in esce uirtute cum iam deficeret in uia sanctus Elias, quadraginta ambulauit diebus, et illam escam angelus dedit ? Si autem te pauerit iehsu, et acceptam escam seruaueris, ambulabis non quadraginta diebus et quadraginta noctibus, sed  quadraginta annis: et egredieris ab Aegyptiis finibus, donec peruenias in terram multam, in terram fluentem lac et mel, quam iurauit Dominus daturum se patribus nostris. Huius terre tibi uirtus requirenda est, quam possidet mitis. Non istam terram dico que arida est, sed illam que Christi confirmatur alimentis, que sub imperio constituta regis eterni sanctorum incolatibus frequentatur.

76. Diuidit ergo escas Dominus iehsu. Et ille quidem  uult dare omnibus, negat nemini, dispensator enim est omnium: sed cum ille panes frangat, et det discipulis, si tu manus non extendas tuas, ut accipias tibi escas, deficies in uia; nec poteris in eum culpam tuam referre, qui miseretur, et diuidit: sed his diuidit, qui cum eo etiam in deserto permanent, qui primo et secundo et tertio die non recedunt. Sic enim habes alibi: Misereor huius turbe; quia triduum est iam quod perseuerant mecum . Quanta dignatio, quanta ab eo hominibus inspiratur humanitas! Non uult ieiunos dimittere, non uult; ne deficiant in uia.

77. Noli ergo deficere a disciplina Domini, neque fatigeris cum ab eo increparis. Non fatigeris nunc, ne postea fatigeris. Quid enim respondebis ei: aut quomodo te excusabis, si esce uirtutem quam ministrat,  amiseris? Non potes dicere quia escam non dedit, quia dat omnibus. Non potes dicere quia noluit te bonum facere, 1402 ante quem posuit bonum et malum; ut non ex necessitate bonum tuum esset, sed uoluntarium. Multum enim refert inter eum qui necessitate inuitus aliquid agit, et inter eum qui ex uoluntate quod bonum est eligit: Si enim inuitus hoc ago, dispensatio mihi credita est: si uolens mercedem habeo . Consideremus ergo quia stabimus ante tribunal Christi, et si opus nostrum arserit, non habebimus quod excusare possimus. Dicet etenim quod iam per prophetam locutus est: Populus meus, quid feci tibi . . . . aut in quo molestus fui tibi? responde mihi . Dicet et ei qui in uia defecerit: qua ratione defecisti in  uia? Nonne [b 1Kb] panes fregi? nonne benedixi? nonne iussi dari? Sed cur tu accipere noluisti?

78. Quanti etiam presentium deficient in uia, et post hos sermones, qui licet nostri sint, tamen quia nemo dicit Dominum Iesum nisi in Spiritu sancto , [c 1Kb] panes estimandi sunt: quanti, inquam, deficient, et in uias gentium transuersis itineribus fornicantes abibunt! Atque utinam unus, et non plurimi! Sed non iehsu auctor defectus, etiamsi  quis defecerit; omnibus enim distribuit qui sequuntur, siue quinque millia, siue quatuor millia sint.

79. Non otiosus numerus, non otiosus ordo, non otiose reliquie manducantium. Cur enim plures, id est, quinque millia quinque panibus, hoc est, numero minori satiantur: pauciores uero, qui sunt quatuor millia septem panibus, hoc est, numero maiore pascuntur? Si enim facti tantum sequamur miraculum, uidetur esse diuinius quod de minore modo pluribus abundauit. Cur ergo quod minus est ei quod est amplius, quasi prestaret, adiectum est? [a 1Kb] Prius enim quinque millia quinque panibus : postea uero quatuor millia septem panibus legimus satiata . Queramus ergo mysterium, quod miraculo prestet.

 80. Itaque uidentur illa quinque millia quasi quinque corporis sensus adhuc corporalibus proxima alimenta accepisse de Christo: quatuor uero millia, etsi adhuc in corpore sint, et in hoc mundo qui ex quatuor constat elementis, non otiose tamen referuntur mystice escam accepisse quietis; iam enim equantur mundo, supra mundum futuri. Nam etsi in hoc mundo sunt, intra mundum tamen non sunt, quibus mystice quietis impartitur alimentum; sex enim diebus mundus est factus, septimo requietum est die, et Dominus sanctificauit eum. Ultra mundum ergo quies, [b 1Kb] ultra mundum etiam fructus quietis. Denique Beati pacifici; ipsi enim filii Dei uocabuntur . Nam cum Deus supra mundum sit, nemo utique potest Deum uidere, nisi mundum prius  spiritali transcendat obtutu. Septima itaque benedictio pacatorum: septem etiam illis quatuor millibus fragmentorum sporte supersunt . Non mediocris hic panis est sabbatorum, panis sanctificatus, panis quietis. Et fortasse si primum quinque panes sensibiliter manducaueris, audebo et 1403 dicam, post quinque panes et septem tertio iam in terra non manducabis panem: sed supra terram manducabis octo panes, sicut qui sunt in celestibus. Sicut enim septem panes, panes quietis: ita octo panes, panes sunt resurrectionis. Ergo isti qui septem aluntur panibus  triduo perstiterunt, et fortasse integram resurrectionis future fidem et constantiam consecuti. Denique sanctorum uox est: Tribus diebus ambulabimus, [c 1Kb] ut epulemur  Domino Deo nostro . Sed illa suo loco.

81. De quinque ergo panibus sanctus Ioannes  docuit me quod nesciebam, quod non docuerat sanctus Mattheus, non docuerat sanctus Lucas ; docuit, inquam, me quinque istos panes hordeaceos fuisse ; et ideo non inepte diximus escam istam esse habilem [d 1Kb] corporalibus. Cur enim primo hordeaceos? Quia primo [e 1Kb] lacte, deinde esca est nutriendus qui accedit ad fidem; nondum enim poteramus, et fortasse plerique nec adhuc possumus. Nam cum sint inter nos contentiones, et dissensiones, nonne carnales sumus, et secundum hominem ambulamus? Suis queque aptata sunt alimenta uirtutibus; et inde prius hordeum, deinde triticum nobis ad alimoniam datur : fortiori uero sicut Elie, de interioribus frumenti [f 1Kb] panis farinaceus ministratur,  [g 1Kb] quem non queunt depascere peccatores.

82. Nec solum panis et numeri, sed etiam accubitionis est differentia: illi enim supra fenum discumbunt, isti supra terram recumbunt: supra fenum quinque millia, supra terram quatuor millia. Plus est terram premere, quam supra fenum iacere; illi enim quibus adhuc sensus sunt corporales, mollioribus delectantur, et ideo supra fenum recumbunt: Omnis enim caro fenum : isti uero supra terram, que triticum et uinum gignit et oliuam, cibum gratie consequuntur. Illi discumbunt, isti recumbunt; maior enim est quedam requies recumbentis. Ibi duo pisces, hic sine numero; unde plerique septiformis Spiritus gratiam in panibus definitam, in piscibus quoque duplicis Testamenti figuram  intelligendam putauerunt.

83. Non piget ergo estimare quod quatuor millia ex quatuor mundi collecta partibus, in quibus Ecclesia figuratur, maioris gratie cibum sumant, iuxta quod scriptum est: Quia uenient ab Oriente et Occidente et Septentrione et Austro, et recumbent cum Abraham et Isaac et Iacob in regno celorum . Unde hic gratie Patri aguntur a Christo; non enim frustra illic benedictio tantum, hic etiam gratiarum est actio. Pro Ecclesia quippe sua Dominus Patri gratias agere consueuit; quia que abscondit sapientibus, ea paruulis reuelauit. Benedictio igitur super nos, qui inferiores sumus: gratiarum actio super eos qui de infirmitatibus corporum suorum sacratis passionibus triumpharunt. Iam illud in  superioribus prelibauimus, quia cum quinquageni discumbere iuberentur, licet sacrato numero definito;  tamen uidetur hic fundatioris Ecclesie populus, qui sine numeri definitione recumbit.

1404 84. Mysticum quoque est quod et manducans populus satiatur, et ministrant apostoli; nam et in satietate, repulse in perpetuum famis indicium designatur; quia non esuriet qui acceperit cibum Christi: et in apostolorum ministerio futura diuisio Dominici corporis sanguinisque premittitur. Iam illud diuinum, quemadmodum quinque panes quinque millibus populi redundauerunt; non enim exiguo, sed multiplicato cibo populum liquet esse satiatum.

85. uideres incomprehensibili quodam rigatu inter diuidentium manus, quas non fregerant, fructificare particulas, et intacta frangentium digitis  sponte sua fragmenta subrepere. Qui hec legit, quemadmodum iuges aquarum miretur meatus, et liquidis fontibus stupeat continuos fluere successus: quando etiam panis exundat, et nature solidioris rigatus exuberat? Hec igitur facta sunt, ut illa quoque que non cernimus, cerneremus. His euidenter illorum quoque designauit auctorem, et totius nature creatorem materialis existere, que non  reperta, sed facta, gignendis omnibus rebus successus defluos subministrat.

86. Hoc quidem mirum, quidquid de fluminibus haurias, signo dispendii non notari: quidquid de fontibus auferas, usurario quodam reparari meatu. Sed et fluminibus si nichil decedere, nichil tamen uideatur accedere: et fontibus ut cumulata fluenta  cernuntur, ita dum minuuntur fluenta, produntur. At uero hic panis quem frangit iehsu, mystice quidem Dei uerbum est, et sermo de Christo, qui dum diuiditur, augetur; de paucis enim sermonibus, omnibus populis redundantem alimoniam ministrauit. Dedit sermones nobis uelut panes, qui in nostro dum libantur ore, geminantur. uisibiliter quoque panis iste incredibili ratione dum frangitur, dum diuiditur, dum editur, sine ulla dispendii comprehensione cumulatur.

87. Nec dubites uel quod in manibus ministrantium, uel in ore edentium crescat; quando ubique nostri operis testimonium ad firmamentum credulitatis adsciscitur. Sic in nuptiis ex fontibus uina, ministris operantibus, colorantur, et ipsi qui impleuerant  hydrias aqua, uinum quod non detulerant, hauriebant . Comprehende, si potes, tanta rerum miracula. Hic edentibus populis crescunt suis fragmenta dispendiis, et de quinque panibus maiores reliquie quam summa est, colliguntur: illic in alienam speciem uertuntur elementa, nec suos patitur natura defectus, nec suos agnoscit ortus, usu tamen proprio recognoscit. Quin etiam melior est mutati uini natura quam nati; quia in arbitrio Creatoris est, et quos usus uelit assignare naturis, et quas naturas impartire gignendis. uide  quantis operibus opus astruat: dum aquam minister infundit, odor transfusus inebriat, color mutatus informat, fidem quoque sapor haustus accumulat.

88. Conferant gentiles, si placet, cum Christi beneficiis deorum suorum non facta, sed ficta. 1405 Ferunt certe eorum fabule fuisse [a 1Kb] regem quemdam qui quidquid tangebat, aurum fiebat. Sed etiam conuiuia ipsa feralia; nam et ipsa mantilia digitis apprehensa riguerunt: et cibus in ore crepitabat, ferens non alimenta, sed uulnera: et in gutture potus herebat, nec penetrare facilis, nec redire. Digna beneficia uotis, digna tanto munera precatore, digna liberalitas conferente! Talia sunt idolorum beneficia, ut cum uidentur prodesse, plus noceant: at uero Christi munera parua uidentur, et maxima sunt.  Denique non uni collata, sed populis; nam et cibus edentium in ore crescebat, et uidebatur esse corporalis alimonie, sed sumebatur salutis eterne.

89. Cur autem quinque millibus hominum plus redundat, quatuor millibus minus? Quia quatuor millia ista triduo cum Christo fuerunt; et ideo amplius celestis pabuli receperunt.

90. Nec otiose que turbe supersunt, a discipulis colliguntur; quia ea que diuina sunt, apud electos facilius possis quam apud populos reperire. Utinam mihi contingat audire: Collige que supersunt! Si audiero et fecero, habebo multa que turbe, habebo multa que pueri et mulieres edere nequiuerunt. Beatus ille qui potest colligere que etiam doctis supersunt.

 91. uideamus quomodo colligat. Dixit Lex: Non mechaberis . Fregit hunc panem Christus, diuisit hoc uerbum, non aliunde adiiciens, sed de suo partiens: Qui uiderit, inquit, mulierem ad concupiscendum, iam mechatus est eam . Habes fragmentum de suo. Addidit: Si oculus tuus dexter scandalizat te, erue eum . Habes aliud. Et si dextera tua scandalizat te, abscinde eam ; et, Qui dimissam a uiro ducit, mechatur . uides ex uno quam multa fragmenta. Moyses dicit quod Abraham duos filios habuit, unum de ancilla, et unum de libera . Paulus dixit: Hec sunt duo Testamenta . Diuisit hoc uerbum, et inuenit mysterium. Beatus ergo qui colligit, que diuidit Christus.

 92. Qua ratione autem cophinos duodecim Christus impleuit, nisi ut illud populi Iudaici solueret: Quia manus eius in cophino seruierunt : hoc est, populus qui ante lutum in cophinis colligebat, hic iam per crucem Christi uite celestis operatur alimoniam; et eo fidei cibum congerit, ubi erat ante cenum gentilis perfidie. Nec paucorum hoc munus? sed omnium est. Nam per duodecim cophinos tamquam tribuum singularum fidei firmamentum redundat: Panis enim confirmat cor hominis .

  Dixit autem illis: uos quem me esse dicitis? Respondit Simon Petrus, Christum Dei.

93. Nec turbe quidem otiosa opinio est, quia alii Eliam, quem uenturum putabant: alii Ioannem, quem decollatum sciebant, aut unum de prophetis prioribus surrexisse credebant. Sed hoc querere supra nos est: [a 1Kb] alterius scientie, alterius prudentie est. Nam si Paulo apostolo satis est nichil scire nisi Christum Iesum, et hunc crucifixum , quid amplius mihi desiderandum est scire quam Christum? In uno enim hoc nomine 1406 et diuinitatis et incarnationis expressio, et fides passionis est. Et ideo licet ceteri apostoli sciant; Petrus tamen respondit pre ceteris: Tu es Christus filius Dei uiui . Complexus est itaque omnia,  qui et naturam et nomen expressit, in quo summa uirtutum est. Etiamne nos de generatione Dei inserimus questiones, cum Paulus iudicauerit nichil se scire nisi Christum Iesum, et hunc crucifixum: Petrus nichil amplius quam Dei Filium confitendum putauerit? Nos et quando, et quomodo natus sit, et quantus sit, humane infirmitatis contemplatione rimamur. Sciuit Paulus quod in istis magis offendiculum questionis, quam edificationis profectus esset; et ideo iudicauit nichil se scire nisi Christum Iesum. Sciuit Petrus quod in Filio Dei omnia sint: Omnia enim dedit Pater Filio . Si omnia dedit, eternitatem quam habet, maiestatemque transfudit. Sed quo prolabor longius? Fidei mee finis Christus est, finis fidei mee Dei Filius  est. Non licet mihi scire generationis seriem; non licet tamen nescire generationis fidem.

94. Crede igitur sic quemadmodum Petrus credidit; ut et tu beatus sis, ut et tu audire merearis: Quoniam non caro et sanguis tibi reuelauit, sed Pater meus qui in celis est . Caro enim et sanguis non queunt nisi que terrena sunt reuelare: at uero qui spiritu loquitur mysteria, non carnis et sanguinis magisterio, sed diuina inspiratione fundatur. Noli ergo acquiescere carni et sanguini; ne carnis et sanguinis haurias precepta, atque ipse sanguis et caro fias. Qui enim carni adheret, caro est: Et qui adheret Deo, unus spiritus est . Non permanebit, inquit, spiritus meus in hominibus istis in eternum, propter quod caro sunt .

95. Sed utinam caro et sanguis non sint qui audiunt, sed a carnis et sanguinis remoti cupiditatibus possint dicere singuli: Non timebo quid faciat mihi caro ! Qui enim carnem uicerit, Ecclesie fundamentum est: si equare Petrum non potest, imitari potest; magna sunt enim Dei munera, qui non solum nobis que nostra fuerant reparauit,  uerum etiam que sunt sua propria concessit.

96. Refert tamen quid sibi uelit quod non alium turbe opinabantur, nisi aut Eliam, aut Hieremiam, aut Ioannem Baptistam. Et Eliam forte; quia raptus ad celum est. Sed non Elias est Christus: ille rapitur, iste regreditur: ille, inquam, rapitur, iste rapinam non arbitratus est esse se equalem Deo: ille petitis ignibus uindicatur, hic persecutores suos maluit sanare, quam perdere. Cur autem Hieremiam putabant? Fortasse quia sanctificatus in uulua est. Sed non hic Hieremias: ille sanctificatur, iste sanctificat: illius sanctificatio cepit ex corpore, hic sanctus ex sancto. Cur etiam Ioannem populus putabat; nisi forte quia in matris utero positus, Domini  presentiam sentiebat? Sed non hic est Ioannes: ille adorabat in utero, hic adorabatur: ille baptizabat in aqua, Christus in spiritu: ille penitentiam suadebat, hic peccata donabat.

97. Et ideo Petrus non exspectauit populi 1407 sententiam, sed suam prompsit dicens: Tu es Christus Filius Dei uiui . [b 1Kb] Qui et semper est, nec cepit ut esset, et esse non deficit. Magna autem Christi gratia, qui omnia prope uocabula sua discipulis suis donauit. Ego sum, inquit, lux mundi : et id tamen quo ipse gloriatur, discipulis nomen indulsit dicens: uos estis lux mundi. Ego sum panis uiuus ; et, Nos omnes unus panis . . . . sumus . Ego sum uitis uera . Et tibi dicit: Plantaui te uitem  fructuosam [c 13Kb] omnem ueram . Petra est Christus: Bibebant enim de spiritali sequente petra, petra autem erat Christus : etiam discipulo suo huius uocabuli gratiam non negauit ; ut et ipse sit Petrus, quod de petra habeat soliditatem constantie, fidei firmitatem.

98. Enitere ergo ut et tu petra sis. Itaque non extra te, sed intra te petram require. Petra tua actus est, petra tua mens est. Supra hanc petram edificatur domus tua; ut nullis possit nequitie spiritalis reuerberari procellis. Petra tua fides est, fundamentum Ecclesie fides est. Si petra fueris, in Ecclesia eris; quia Ecclesia supra petram est. Si in Ecclesia fueris, porte inferi non preualebunt tibi. Porte inferi, porte mortis sunt: porte autem  mortis, porte Ecclesie esse non possunt.

99. Que autem sunt porte mortis, hoc est, porte inferi, nisi singula queque peccata? Si fornicatus fueris, portas mortis ingressus es. Si fidem leseris, portas inferi penetrasti. Si peccatum mortale commiseris, portas mortis intrasti: sed potens est Deus, qui exaltet te de portis mortis; ut annunties omnes laudes eius in portis [d 1Kb] filie Sion. Porte autem  Ecclesie porte castitatis sunt, porte iustitie, quas iustus intrare consueuit dicens: Aperite mihi portas iustitie, et ingressus in eas confitebor Domino . Sed ut porta mortis, porta inferi: ita et porta iustitie, Dei porta est. Hec enim porta Domini, iusti intrabunt per eam . Et ideo fuge pertinaciam delictorum, ne porte tibi possint inferi preualere; si enim dominatum fuerit peccatum in te, mortis porta preualebit. Fuge ergo contentiones, dissensiones, strepitus, tumultusque discordie; ne portas mortis ingressus incurras. Dominus enim iehsu Christus predicari se primo noluit, ne ullus strepitus nasceretur. [a 1Kb] Increpat discipulos suos, ne cui hec dicerent, quod

 Oportet Filium hominis multa pati, et reprobari a principibus sacerdotum, et senioribus, et scribis, et occidi, et die tertio resurgere.

 100. Et fortasse ideo hoc addidit Dominus, quia sciebat difficile passioni et resurrectioni etiam discipulos credituros. Et ideo passionis et resurrectionis sue assertor esse maluit; ut ex facto fides, non ex auditu discordia nasceretur. Ergo Christus noluit gloriari, sed maluit ignobilis uideri, ut passionem subiret: et tu qui ignobilis natus es, gloriaris? Eadem tibi, qua Christus ambulauit, gradiendum est uia. Hec eius agnitio, 1408 hec eius imitatatio, per ignobilitatem ac bonam famam; ut glorieris in cruce Domini, sicut ipse est gloriatus. Sic ambulauit Paulus, et ideo gloriatur dicens: Mihi autem absit gloriari, nisi in cruce Domini nostri Iesu Christi .

 101. Sed uideamus cur secundum Mattheum reperiamus admonitos discipulos, ne cui dicerent quod ipse sit Christus: hic autem scriptum sit increpatos esse, ne cui dicerent quod esset multa passurus et resurrecturus . uidetis quod in uno Christi nomine omnia sint. Ipse est enim Christus qui natus est ex uirgine, ipse est qui mirabilia fecit in populo, ipse qui mortuus est pro peccatis nostris, et resurrexit a mortuis. Unum horum si retraxeris, retraxisti salutem tuam. Nam etiam heretici habere sibi Christum uidentur; nemo enim Christi nomen negat: sed negat Christum, qui non omnia que Christi sunt, confitetur. Multis igitur ex causis iubet tacere discipulos; ut fallat principem mundi, ut declinet iactantiam, doceat humilitatem; simul ne rudes  et imperfecti adhuc discipuli maxime predicationis molibus opprimantur.

102. Nunc qua causa etiam immundos spiritus iubeat tacere, consideremus. Sed et hoc nobis Scriptura aperuit, quia Peccatori dixit Deus: Quare tu enarras iustitias meas ? Ne quis dum  predicantem audit, sequatur errantem; improbus enim magister est diabolus, qui falsa ueris sepe permiscet; ut specie ueritatis testimonium fraudis obtexat.

103. Etiam illud consideremus, utrum hic primum mandauerit discipulis, ne cui dicerent quia ipse esset Christus: an uero et ante mandauerit, quando apostolos duodecim destinauit, denuntians illis: In uiis gentium ne ambulaueritis, et in ciuitates Samaritanorum ne introieritis: ite autem ad oues que perierunt domus Isrel . . . . egrotos curate . . . . leprosos mundate, demonia eiicite . . . . et in quamcumque ciuitatem . . . . intraueritis, discite quis in ea dignus sit, atque ibi manete . Itaque nec hic mandatum uidetur, ut Christum Dei Filium predicarent.

104. Ordo igitur [b 1Kb] disputationis est ordo tractatus,  et ideo etiam nos, cum aliqui ex gentibus uocantur ad Ecclesiam, ita preceptorum seriem formare debemus, ut primo unum Deum auctorem mundi omniumque esse doceamus, in quo uiuimus, et sumus et mouemur, cuius et genus sumus; ut non solum propter munera lucis et uite, uerum etiam propter cognationem quamdam generis diligendus a nobis sit. Deinde opinionem illam, que est de idolis, destruamus; ut non possit auri argentique uel ligni materia uim in se habere diuinam. Cum unum Deum esse persuaseris, [c 1Kb] tunc indicio eius astrues per Christum nobis salutem datam; incipiens ab illis que gessit in corpore, et ea diuina describens, ut plus quam homo fuisse uideatur, uictam unius uirtute  mortem, mortuumque ab inferis suscitatum; paulatim enim fides crescit, ut cum supra 1409 homines fuisse uideatur, Deus esse credatur. Nam nisi probaueris quod facere illa sine diuina uirtute non potuit, quemadmodum potes probare in eo uim fuisse diuinam?

105. Sed fortasse nobis parum auctoritatis et fidei deferatur: lege sermonem Apostoli apud Athenienses habitum, qui si a primo destruere uoluisset ceremonias idolorum, sermonem eius aures gentilium respuissent. Ab uno igitur Deo operatore mundi incipit dicens: Deus qui fecit mundum, et cuncta que sunt in eo . Negari non poterat unum operatorem esse mundi, unum Deum, unum omnium creatorem. Adiunxit eo quod celi et terre Dominus  [d 29Kb] in manufactis non dignetur habitare. Deinde quod intra auri argentique cassam materiem nequaquam uerisimile sit artificio hominis uim diuinitatis includi: erroris remedium docens esse studium penitendi. Tunc uenit ad Christum, [e 1Kb] nec tamen Deum maluit quam hominem nuncupare, dicens: Inuiro quo definiuit  omnibus fidem, suscitans eum ab inferis . Qui enim tractat, debet audientium considerare personas; ne prius irrideatur quam audiatur. Quomodo enim Athenienses crederent quia uerbum caro factum est, et de Spiritu sancto uirgo concepit, qui irridebant quia resurrectionem audierant mortuorum ? Tamen et Dionysius Areopagites credidit, et alii crediderunt in uirum; ut in Deum crederent . Quid interest, quo quisque credat ordine? Non in principiis perfecta queruntur: sed de principiis ad ea que perfecta sunt peruenitur. Ergo tali Athenienses informauit precepto: talis nobis apud gentiles ordo seruandus est.

106. At uero cum Iudeos alloquerentur apostoli, ipsum Christum esse dicebant qui propheticis nobis  esset promissus oraculis: quem non prius auctoritate sua Dei filium nominabant: sed uirum probatum, uirum iustum, uirum a mortuis suscitatum, illum uirum de quo dictum est in prophetis: Filius meus es tu, ego hodie genui te . Ita ergo et tu ad ea que difficile creduntur, auctoritatem diuini sermonis adscisce, et promissum eius aduentum prophetarum uoce designa: resurrectionem quoque multo ante compertam Scripturarum testimoniis edoceto, non usitatam cum ceteris atque communem; ut in ipsa suscitati corporis assertione, eterne testimonium diuinitatis acquiras. Cum enim ceterorum corpora corruptionem probaueris subiisse post mortem, hunc utique de quo dicitur: Non dabis Sanctum tuum uidere corruptionem , comprobas humane fragilitatis expertem, probas humane conditionis merita supergressum, Deo magis quam hominibus conferendum.

1410 107. Quod si ad sacramenta fidelium tendens catechumenus imbuendus sit, dicendum quia unus est Deus ex quo omnia, et unus iehsu Christus per quem omnia : non duos dominos esse dicendos: perfectum quidem Patrem, perfectum esse et Filium; sed unius Patrem et Filium esse substantie: uerbum eternum eterni Dei, non quod profertur, sed quod operatur; ex patre genitum, non uoce editum. Prohibentur ergo apostoli euangelizare eum Dei Filium, ut euangelizarent postea crucifixum.  Hec est fidei gloria, si uere intelligas crucem Christi. Alie cruces nichil mihi prosunt, sola crux Christi mihi utilis est, et uere utilis. Per quam mihi mundus crucifixus est, et ego mundo . Si mihi crucifixus est mundus, scio quia mortuus est, non diligo eum; scio quia preterit, non concupisco eum; scio quia corruptela consumit hunc mundum, quasi fetidum uito, quasi luem caueo, quasi nociturum relinquo.

108. Sed non statim per crucem possunt aliqui credere salutem mundo refusam. Astrue ergo per historias Grecorum hoc fuisse possibile, sicut interdum etiam Apostolus suadet incredulis : nec [a 8Kb] uersus peticos refugit, ut fabulas destruat petarum. Si enim reuocetur in memoriam  quod legiones sepe et magnos populos, oblatis aliquorum mortibus, [b 1Kb] historie Grecorum asserant liberatos: si recordetur quod imperatoris filia propter Grecorum exercitus transferendos ad sacrificium sit uocata: si nostrum illud consideremus, quia Sanguis taurorum et hircorum, et cinis uitule aspersus inquinatos sanctificat ad carnem emundandam , sicut ad Hebreos scriptum est: [c 1Kb] si pestilentia regionum aliquibus hominum contracta peccatis, unius alicuius morte asseritur esse resoluta; [d 1Kb] quod aut ratione preualuit, aut dispositione conualuit, quo facilius in crucem Domini crederetur: procliue erit ut qui sua negare non possunt, nostra confirment.

109. Sed quoniam nullus hominum tantus esse potuit, qui totius peccata tolleret mundi, neque  Enoch, neque Abraham, neque Isaac qui licet morti se obtulerit, seruatus tamen est ; quia omnia non poterat abolere peccata,  idcirco non unus e plebe, non unus e numero, sed Filius Dei a Deo Patre electus est, qui cum supra omnes esset, pro omnibus se posset offerre: quem mori oportuit, ut cum esset fortior morte, alios liberaret, Factus . . . . inter mortuos sine adiutorio liber , sine adiumento scilicet hominis, aut alicuius creature, liber a morte. Et bene liber, qui seruitutem cupiditatum repulit, mortis uincla nesciuit.



LIBER SEPTIMUS.


 1411 . Dico autem uobis, uere sunt aliqui hic stantes qui non gustabunt mortem, donec uideant regnum Dei.

1. Semper Dominus sicut ad premia erigit futura uirtutum, atque utilem secularium rerum docet esse contemptum, ita etiam infirmitatem mentis humane presentium remuneratione sustentat. Arduum quippe est crucem tollere, et animam periculis, morti corpus offerre: negare quod sis, cum uelis esse quod non sis; raroque, quamuis excelsa uirtus, futuris presentia commutat. Difficile quippe uidetur hominibus, ut spem periculis emant: damnoque presentium future lucrum mercentur etatis. Ergo bonus et moralis magister ne quis desperatione frangatur aut tedio; quoniam uite dulcis illecebra constantem  quoque mulcet affectum, continuos uiuendi successus fidelibus pollicetur: frigent enim solatia sub metu mortis, magnusque amor uite egre blanditias spei cum appetite salutis terrore compensat. Non habes igitur quod queraris, non habes quod excuses: arbiter omnium dedit et uirtuti premium, et infirmitati remedium; ut presentibus sustineatur infirmitas, uirtus futuris. Si fortis es, contemne mortem: si imbecillis es, fuge. Sed nemo potest fugere mortem, nisi uitam sequatur. uita tua Christus est, ipsa est uita que mori nescit.

2. Itaque si uolumus mortem non timere, stemus ubi Christus est; ut et de nobis dicat: uere sunt aliqui hic stantes, qui non gustabunt mortem. Non satis est stare, nisi ubi Christus est, stetur; soli enim non  queunt gustare mortem qui possunt stare cum Christo. In quo licet ex uerbi ipsius qualitate perpendere, ne tenuem quidem sensum habituros mortis, qui Christi uideantur meruisse consortia. Certe mors corporis libando gustetur, uita anime possessione teneatur.

3. Sed quid est gustare mortem? Ne forte quem admodum panis uita est, ita etiam panis mors sit; sunt enim qui manducant panem doloris : sunt etiam Aethiopum populi qui acceperunt in escam draconem . Absit a nobis uenenum draconis uorare; habemus enim panem uerum, panem illum qui descendit de celo. Panem illum manducat, qui ea que scripta sunt seruat. Sunt ergo qui mortem non gustent, donec uideant regnum  Dei. Sunt etiam qui mortem non uideant, sicut scriptum est: Quis est homo qui uiuet, et non uidebit mortem ?

4. Sed quis est homo qui non moriatur, cum resurrectio nisi mortui esse non possit? Quamuis de Enoch et Elia nullam mortem corporis acceperimus,  et de Euangelista Ioanne Dominus dixerit: Sic eum uolo manere donec uenio ; tamen quoniam non de uno Ioanne hoc putamus expressum, 1412 sed generale de multis hoc esse preceptum; non hic mors corporis, sed anime denegatur. Sunt enim qui mortui uiuunt; quoniam sunt qui uiuentes mortui sunt, sicut uidua illa que uiuens mortua est , sicut scriptum est: ueniat mors super eos, et descendant in infernum uiuentes . Si ergo uiuus quis in infernum descendit , sunt profecto quibus nec in morte corporis interruptus sit ordo uiuendi, sicut Abraham, Isaac, et Iacob, quos uiuere diuine sententie auctoritate comperimus; quoniam cum sit Deus Abraham, Isaac, et Iacob,  non utique mortuorum est Deus, sed uiuentium .

5. Itaque non de uno, sed de pluribus dicit; neque enim Petrus mortuus est, cui iuxta Dominicam sententiam inferi porta preualere non potuit . Nec Iacobus et Ioannes mortui filii tonitrui , quibus in usum glorie celestis assumptis non preualent terrena, sed subiacent. Esto ergo et tu Petrus, deuotus, fidelis, pacificus; ut portas Ecclesie aperias, et portas mortis euadas. Esto filius tonitrui. Dicis: Quomodo possum esse filius tonitrui? Potes esse, si non in terra, sed in pectore Christi recumbas. Potes esse filius tonitrui si te terrena non moueant, sed ipse potius ea que terrena sunt, mentis tue uirtute concutias. Tremat te terra,  non capiat: uereatur caro potestatem animi tui, et concussa subdatur. Eris filius tonitrui, si fueris filius Ecclesie. Dicat et tibi de patibulo crucis Christus: Ecce mater tua . Dicat et Ecclesie: Ecce filius tuus ; tunc enim incipis esse filius Ecclesie, cum in cruce uictorem uideris Christum. Nam qui crucem scandalum putat, Iudeus est, Ecclesie filius non est: qui crucem stultitiam putat, Grecus est. Ille autem est Ecclesie filius, qui crucem triumphum putat, [b 1Kb] qui crucem Christi triumphantis agnoscit.

6.  Ergo ut scias quia Petrus, Iacobus et Ioannes mortem non gustauerunt, gloriam resurrectionis uidere meruerunt; solos enim tres istos post hec fere uerba in diebus octo assumpsit, et  duxit in montem. Quid est quod iste dicit: In diebus octo post hec uerba? Ne forte quia is qui uerba Christi audit et credit, resurrectionis tempore gloriam Christi uidebit; octaua enim die facta est resurrectio; unde et plerique psalmi in octauam inscribuntur . Aut forte ut ostenderet nobis  quia dixerat quod is qui propter Dei uerbum perdiderit animam suam, saluam faciet eam; quoniam promissa sua in resurrectione restituat.

7. Sed Mattheus et Marcus post dies sex assumptos hos esse memorarunt . De quo possemus dicere, post sex millia annorum; Mille enim anni in conspectu Dei tamquam dies una : sed plures [a 1Kb] quam sex millia computantur anni: et malumus sex 1413 dies per symbolum intelligere, quod sex diebus mundi opera sunt creata; [b 1Kb] ut per tempus opera, per opera mundum intelligamus. Et ideo mundi temporibus impletis, resurrectio futura monstratur: aut quia is qui supra mundum ascenderit, et huius seculi momenta transcenderit, uelut in sublimi locatus, future resurrectionis  fructum exspectabit eternum.

8. Transcendamus igitur opera mundi; ut possimus facie ad faciem Deum uidere. Ascende in montem qui euangelizas Sion . Si in montem ascendit qui euangelizat Sion, quanto magis qui Christum euangelizat, et Christum in gloriam resurgentem? Fortasse enim in corpore eum multi uideant; multi enim secundum carnem cognouimus Christum: nunc autem iam non nouimus.

9. Multi cognouimus, quia multi uidimus. uidimus eum, et non habebat speciem neque decorem . Tres autem soli et tres electi ducuntur in montem. Putarem in tribus mystice genus hominum comprehensum; quia ex tribus filiis Ne genus omne defluxit humanum, nisi electos cernerem.  Aut fortasse quia soli ex omnibus ad resurrectionis peruenire gratiam qui Christum confessi fuerint, merebuntur; quia impii in iudicium non resurgunt, sed tanquam habito iudicio puniuntur . Tres igitur eliguntur, qui ascenderent montem; quia et duo eliguntur qui cum Domino uiderentur. Utrinque sacratus numerus. Et hoc fortasse propterea, quia nemo potest resurrectionis gloriam uidere, nisi qui integrum mysterium Trinitatis incorrupta fidei sinceritate seruauerit. Petrus ascendit, qui claues regni celorum accepit : Ioannes quoque, cui committitur Domini mater : Iacobus etiam, [c 1Kb] qui primus solium  sacerdotale conscendit.

10.  Inde apparent Moyses et Elias, hoc est, Lex et prophetia cum uerbo; neque enim Lex potest esse sine uerbo: neque propheta, nisi qui de Dei filio prophetarit. Et illi quidem filii tonitruicorporali gloria Moysen quoque et Eliam speculati sunt: sed etiam nos quotidie [d 1Kb] uidemus Moysen cum Dei Filio; uidemus enim Legem in Euangelio cum legimus: Diliges Dominum Deum tuum . uidemus Eliam cum Dei uerbo, cum legimus: Ecce uirgo in utero accipiet . Unde bene Lucas addidit, quia:

 Dicebant excessum eius quem completurus erat in Hierusalem.

11. Docent enim te de excessu eius mysteria. Et  hodie Moyses docet, et hodie Elias loquitur, et hodie in maiore gloria uidere possumus Moysen. Quis enim non potest, quando et populus Iudeorum eum uidere potuit, immo uidit? uidit enim in gloria faciem Moysi : sed uelamen accepit, sed in montem non ascendit. Et ideo 1414 errauit, quia solum Moysen uidit, Dei uerbum simul uidere non potuit.

12. Reuelemus igitur nos faciem nostram; ut reuelata facie gloriam Dei speculantes, in eamdem imaginem reformemur. Ascendamus in montem, deprecemur Dei uerbum; ut in specie et pulchritudine sua nobis appareat, et confortetur, et prospere procedat, et regnet. Et hec enim mysteria sunt, et altius referuntur; etenim pro tua possibilitate aut minuitur  tibi uerbum, aut crescit, ac nisi altioris prudentie cacumen ascendas, non tibi apparet sapientia, non tibi apparet mysteriorum cognitio, non tibi apparet quanta sit gloria, quanta sit species in Dei uerbo: sed Dei uerbum quasi quodam apparet in corpore, non habens suam speciem, neque decorem, et apparet quasi homo in plaga, qui ferre possit infirmitates nostras: apparet tibi quasi quidam sermo natus ex homine, litterarum opertus inuolucris, uirtute spiritus non refulgens. Sed si dum hominem consideras, de uirgine credas esse generatum, et paulatim aspiret fides, quod de spiritu Dei natus sit, incipis montem ascendere. Si in cruce positum  triumphantem de morte uideas, non peremptum: si uideas quod terra tremuit, sol refugit, tenebre offuse sunt oculis perfidorum, monumenta aperta sunt, mortui surrexerunt; ut esset indicio quia gentilis populus qui mortuus erat Deo, tamquam reseratis sui corporis tumulis, infuso crucis lumine resurrexit: si hoc uideas mysterium, in excelsum ascendisti montem, alteram uerbi gloriam cernis.

13. uestimenta eius alia deorsum sunt, alia sursum. Et fortasse uestimenta uerbi, sermones sunt Scripturarum, et quedam intellectus indumenta diuini; quia sicut ipse Petro, Ioanni, et Iacobo in altera specie apparuit, et uestitus eius albus refulsit ; ita et oculis tue mentis iam diuinarum lectionum sensus albescit. Fiunt igitur uerba diuina  sicut nix, uestimenta uerbi candida nimis, qualia fullo super terram facere non potest.

14. Queramus hunc fullonem, queramus hanc niuem. Legimus ad uillam fullonis ascendisse Esaiam . Quis est iste fullo, nisi forte ille qui delicta nostra lauare consueuit? Denique ipse dixit, Si fuerint delicta uestra sicut pheniceum, ut niuem dealbabo . Quis est iste fullo, nisi qui indumenta nostri intellectus abluit, et induit nos indumenta uirtutum, ablutisque maculis corporalibus, Soli solet offerre diuino?

15. Audiui etiam  [a 3Kb] duorum prudentium facundiam niui et apibus comparasse. Inueni quoque dixisse Dauid: Quam dulcia faucibus meis  uerba tua, super mel et fauum ori meo ! Et infra: Lucerna pedibus meis uerbum tuum, Domine, et lux semitis meis . uerbum Dei lux est, 1415 uerbum Dei nix est. Super mel quoque et fauum est Dei uerbum, quod ore diuino melle dulcior fluxit oratio, et perspicua, niuis ritu, mollioribus cadunt uerba sententiis. uere hic solus sermo niuibus comparandus, qui de celo missus in terras, ieiuna nostrorum arua pectorum fecundauit. Quod non usurpatorie presumptum, sed ex lectionis serie deriuatum Deus ipse testatur, dicens: Exspectetur sicut pluuia eloquium meum, et descendant uelut ros uerba mea, sicut imber super gramen, et sicut nix super fenum .

16. Utinam, Domine Iesu, mens mea pluuie tue  humore uiridescat: utinam terram meam niuis istius candore respergas; ne prepropero calore uernantis corporis arua luxurient, sed potius fotu niuali semina uerbi celestis pressa fecundent! Nix cum cadit, aues celi ubi inhabitent non habent, et letior solito tritici prouentus exuberat.

17.  uidit [b 1Kb] hanc gratiam Petrus, uiderunt et qui cum illo erant, licet somno grauati fuissent; premit enim incomprehensibilis splendor diuinitatis nostri corporis sensus. Nam si solis radium  e regione oculorum contuentium corporea nequit acies sustinere; quomodo Dei gloriam humanorum ferret corruptela membrorum? Eoque purior et subtilior exhausta concretione uitiorum, corporis habitus in resurrectione formatur. Et fortasse ideo grauati erant somno, ut resurrectionis uiderent speciem post quietem. Itaque euigilantes uiderunt maiestatem eius; nemo enim nisi uigilans gloriam uidet Christi. Delectatus est Petrus, et quem seculi huius illecebrosa non caperent, gratia resurrectionis illexit.

18.  Bonum est, inquit, nos hic esse (hinc et sanctus Paulus ait , nec laudasse contentus, non solum affectu, sed etiam factorum deuotione prestantior, ad exedificanda tabernacula tria  impiger operarius communis obsequii ministerium pollicetur. Et quamuis nesciret quid diceret; tamen pollicebatur officium: quo non inconsulta petulantia, sed prematura deuotio fructus pietatis accumulat. Nam quod ignorabat, conditionis fuit: quod promittebat, deuotionis. Sed non capit humana conditio in hoc corruptibili, in hoc mortali corpore facere tabernaculum Deo. Siue in animo, siue in corpore, siue alio aliquo loco fuge querere quod non licet scire. Si Petrus nesciuit quemadmodum tu potes scire? Si nesciuit, ille qui promisit, et qui corporis terminos magnitudine animi nesciebat; quemadmodum scire nos possumus, desidia quadam mentis intra proseptum carnis inclusi? Denique placuit tanta deuotio Deo.

  Et inter hec uerba facta est nubes, et obumbrauit eos.

19. Diuini spiritus est obumbratio ista, que non caligat affectibus hominum, sed reuelat occulta. 1416 Que etiam alio comperta est loco, dicente angelo: Et uirtus Altissimi obumbrabit tibi . Cuius profectus ostenditur, audita Dei uoce dicentis:

 Hic est filius meus dilectus, ipsum audite.

20. Hoc est, non Elias filius, non Moyses filius: sed hic est Filius, quem solum uidetis; recesserant enim illi, ubi cepit Dominus designari. uides hanc non solum insipientium, sed etiam perfectorum, immo etiam celestium fidem esse perfectam, Filium Dei scire. Sed quoniam hec iam supra diximus, cognosce nubem istam non fumigantium esse montium  nebuloso humore concretam, et coacti eris caliginem piceam, que celum tenebrarum horrore subtexat: sed lucidam nubem, que nos non pluuialibus aquis, et humentis alluuione imbris immadidet; sed de qua mentes hominum, uoce Dei omnipotentis emissa, ros fidei rigauit.

 Et dum fit uox, inuentus est iehsu solus.

21. Itaque cum tres essent, unus est factus. Tres in principio uidentur, unus in fine; [c 1Kb] perfecta enim  in fine unum sunt. Denique hoc etiam Dominus Patrem orat, ut omnes unum simus . Nec solum Moyses et Elias in Christo unum sunt, sed etiam nos unum corpus sumus Christi. Ergo et illi [a 1Kb] tamquam recipiuntur in Christi corpus; quia et nos unum erimus in Christo Iesu. Aut fortassis quia Lex et propheta ex uerbo: que autem ex uerbo ceperunt, in uerbo desinunt: Finis enim Legis est Christus, ad iustitiam omni credenti .

 [b 1Kb] uulpes foueas habent, et uolucres celi nidos, ubi requiescant: nam Filius hominis non habet ubi caput suum reclinet.

22. Non uidetur conuenire rationi, ut simplicem fidelemque istum arbitremur, qui Domini dignatione respuitur; cum indefessi famulatus obsequium spopondisset:  sed Dominus non obsequiorum speciem, sed puritatem querit affectus. Denique supra ait:

 Quicumque receperit puerum istum in nomine meo.

23. Quo loco Dominus simplicitatem sine arrogantia docet, caritatem sine inuidia, deuotionem sine iracundia esse debere: nam et pueri mens prouectioris affectu recipienda suadetur; quia dum puer nichil sibi uindicat, formam uirtutis exsequitur: et si rationem nescit, culpam ignorat. Tamen quia plerisque non uirtus, sed infirmitas uidetur sine ratione simplicitas; ut tu ueram recipias admoneris, id est, ut exsequaris [c 1Kb] industria munus nature. Et ideo ait:

 Quicumque receperit puerum istum in nomine meo, me recipit. Et qui me recipit, recipit eum qui  me misit.

24. Qui enim imitatorem Christi recipit, Christum recipit: 1417 et qui imaginem Dei receperit, recipit Deum. Sed quia imaginem Dei non poteramus uidere, facta est ad nos per incarnationem uerbi presentia; ut reconciliaretur nobis que supra nos est diuinitas.

25. Quod autem propensius studio caritatis Ioannes plurimum diligens, et ideo redamatus plurimum, excludendum putat a beneficio eum, qui non utatur obsequio, recte non reprehenditur, sed docetur: non reprehenditur, quia amore faciebat, sed docetur; ut nouerit infirmorum esse firmorumque distantiam. Et ideo Dominus etsi fortiores remunerat; tamen non excludit infirmos.

. Sinite eos, et nolite prohibere; qui enim non est aduersum uos, pro uobis est.

 26. Bene, Domine, nam et Ioseph et Nicodemus occulti discipuli propter metum, in tempore tamen  suum tibi officium non negarunt. Sed tamen quia alibi dixisti: Qui non est mecum, aduersum me est: et qui mecum non colligit, dispergit; aperi nobis, ne uideatur esse contrarium. Et puto quia si quis mentium consideret scrutatorem, dubitare non debeat uniuscuiusque factum mente discerni. Denique alii dicit, sequere me: alii, uulpes foueas habent. Ille cogitur, iste remouetur; ut scias quia deuotus admittitur, indeuotus excluditur.

27.  Quod uero discipulos increpauit quia ignem super eos descendere gestiebant, qui non receperant Christum: ostenditur nobis non semper in eos qui peccauerint uindicandum; quia nonnunquam amplius prodest clementia tibi ad patientiam, lapso ad correctionem . Denique Samaritani citius crediderunt, a quibus hoc loco ignis arcetur. Simul disce quia [d 1Kb] recipi noluit ab his, quos sciebat non simplici mente conuersos; nam si uoluisset, ex indeuotis deuotos fecisset. Cur autem non receperint eum, euangelista ipse memorauit dicens: Quia facies eius erat cunctis in Ierusalem. Discipuli autem  recipi intra Samariam gestiebant: sed Deus quos dignatur uocat, et quem uult religiosum facit. Nec discipuli peccant qui Legem sequuntur; sciebant enim et Phinees reputatum ad iustitiam, quia sacrilegos interemerat, et ad preces Elie ignem descendisse de celo, ut prophete uindicaretur [e 1Kb] iniuria: sed uindicetur qui timet: uindictam non querit, qui non timet. Simul  ostenditur nobis in apostolis fuisse merita prophetarum; quando eamdem sibi potestatem quam propheta magnus emeruit, impetrandi iure presumunt. Et bene presumunt quia ad sermonem suum ignis de celo descenderet; quoniam sunt filii tonitrui.

28. Dominus autem mire omnia, nec illum temere se offerentem recepit: nec in hos indeuote Dominum refutantes proprium, commouetur; ut ostenderet quia non habet ultionis studium perfecta uirtus: nec ulla sit iracundia, ubi plenitudo est caritatis: nec excludenda infirmitas, 1418 sed iuuanda. Procul a religiosis indignatio: procul a magnanimis cupiditas ultionis: procul etiam a prudentibus [f 1Kb] inconsiderata coniunctio, et incauta simplicitas. Unde et illi dicitur: uulpes foueas habent: nec obsequium eius admittitur, cuius non  probatur officium. Circumspectum etenim fidei debet esse hospitium; ne dum infidelibus nostre domus  penetralia reseramus, in aliene perfidie casses improuida credulitate labamur.

29. Sed ne illud improuide preteriisse uideamur, cur hic eos qui possunt per manus impositionem immundis imperare spiritibus in nomine Iesu, neget esse prohibendos: secundum Mattheum autem dicat his: Non noui uos: discedite a me, omnes operarii iniquitatis . Aduertere debemus non esse distantiam sensus, sententiarumque discordiam: sed illud censeri eo quod non solum officii in clericis, sed etiam uirtutis opera requirantur: tantumque esse Christi nomen, ut etiam parum sanctis opituletur ad presidium; etsi non opituletur ad gratiam. Unde nemo iactare se debet, nec purgati hominis sibi gratiam uindicare, in quo eterni  nominis uirtus, non aliqua possibilitas humane fragilitatis operata sit; non enim merito tuo diabolus, sed odio sui uincitur.

30. Quod potest homo, sinceram exhibeat fidem, et obseruantiam mandatorum religiosa mente custodiat; ne dicatur ei: uulpes foueas habent. Fallax quippe animal, et insidiis semper intentum, rapinam fraudis exercet. Nihil tutum, nichil otiosum, nichil patitur esse securum, quod inter ipsa hospitia hominum predam requirat.

31. Hereticis autem uulpes comparat. Denique cum gentes uocet, hereticos excludit. uulpis enim plenum fraudis est animal, foueam parans, et in fouea semper latere desiderans: ita sunt heretici, qui domum sibi parare non norunt, sed circumscriptionibus  suis alios decipere conantur. Iacob domum habitat: hereticus in fouea est, ut fraudulenta uulpis galline illi euangelice dolum semper intendens, de qua scriptum est: Quoties uolui congregare filios tuos sicut gallina pullos suos, et noluisti? Ecce relinquetur domus uestra deserta . Merito ergo foueas habent, quia domum quam habuerant, perdiderunt. Hoc animal neque mansuescit umquam; unde et Apostolus ait: Hereticum hominem post unam. . . .correptionem deuita : neque ulli usui est, aut cibo utile; non enim de hoc dicit Christus: Meus cibus est, ut faciam uoluntatem Patris mei qui in celis est . Quin etiam eas a fructibus suis relegat: Capite nobis uulpes pusillas, exterminantes uineas  , hoc est, que minorem uineam, non maiorem exterminant. Et ideo Samson ad caudas earum faces ligauit, et in messes alienigenarum dimisit ; eo quod heretici fructus incendere  conentur alienos, latratibus [a 1Kb] magis sonori, quam uocibus expoliti , ad presens [b 1Kb] ore libero, sed in futurum fine 1419 iam uincto caude facibus, significantes sui finis incendium.

32. uolucres quoque celi, que frequenter ad nequitie spiritalis similitudinem deriuantur, ueluti nidos quosdam instruunt in pectoribus improborum; et ideo Filius hominis, quia abundauit iniquitas, non habet ubi caput suum reclinet. Etenim dominante uersutia, cum simplicitati nullus sit locus, nulla potest in affectibus singulorum diuinitatis esse possessio: Caput enim Christi Deus est , qui ubi mentem probarit innoxiam, supra ipsam quodammodo uim sue maiestatis reclinat: quod esse  uidetur indicio, quia profusior quedam gratia bonorum pectoribus inseratur.

33.  Itaque ut aduertas Deum non cultus aspernantem esse, sed fraudis: qui repudiauerat fraudulentum, elegit innocentem dicens: Sequere me. Sed hoc dixit ei, cuius patrem iam sciebat mortuum, illum utique patrem de quo dictum est illi: Obliuiscere. . . .domum patris tui . uide igitur quia Dominus quos miseratur, etiam imprudentes aduocat, et postulanti paterne ueniam sepulture respondit:

 Sine, mortui sepeliant mortuos suos: tu autem uade, annuntia regnum Dei.

34. Itaque cum religiosum humandi acceperimus  officium, quemadmodum hic paterni quoque funeris sepultura prohibetur, nisi ut intelligas humana posthabenda diuinis? Bonum studium, sed maius impedimentum; nam qui partitur studium, deriuat affectum : et qui diuidit curam, differt profectum . Ergo prius obeunda que maxima sunt; nam et apostoli, [c 1Kb] ne occuparent studium dispensandi, ministros pauperibus ordinarunt: et ipsis cum a Domino mitterentur, neminem in uia salutare prescriptum est: non quod beneuolentie displiceret officium, sed quod persequende deuotionis intentio plus placeret.

35. Quomodo autem mortui sepelire mortuos possunt, [d 1Kb] nisi cum ab infidelibus humatur cadauer, cuius ita cor animam perdidit, ut illorum anime  Deum: siue quia duplex hic intelligenda est mors, una nature, altera culpe? Est etiam mors tertia, in qua peccato morimur, et Deo uiuimus, sicut Christus qui peccato mortuus est: Quod enim mortuus  est peccato, mortuus est semel: quod autem uiuit, uiuit Deo .

36. Una est igitur mors, qua copula corporis et anime separatur, non formidabilis, non timenda; cum discessio quedam nostri uideatur esse, non pena: non metuenda fortibus, desideranda sapientibus, miseris expetenda, de qua dictum est: Querent homines mortem, et non inuenient eam .

37. Est et alia que secularium afferat interitum uoluptatum: in qua non natura, sed delicta moriuntur. Hanc mortem subimus consepulti baptismate, et mortui cum Christo ab elementis 1420 huius mundi, cum actus patimur prioris obliuia. Hanc mortem uoluit, cum prophetaret Balaam, ut Deo uiueret, et ideo dixit: Moriatur anima mea in animis iustorum,  et fiat semen meum ut semen eorum .

38. Est et tertia mors, quando Christus, qui est uita nostra, nescitur: scire autem Christum uita est sempiterna, que nunc iustis presto est in umbra, in futurum autem erit facie ad faciem; Spiritus enim ante faciem nostram Christus Dominus , de quo dixit: In umbra eius uiuimus in gentibus . In umbra alarum eius sperauit Dauid, in umbra eius concupiuit, et sedit Ecclesia .

39. Si tantum, Domine Iesu, confert umbra tua, quantum utique ueritas afferet? Quemadmodum uiuemus, quando iam non erimus in umbra, sed in ipsa uita? Nunc enim uita nostra abscondita est cum  Christo in Deo. Cum autem Christus, inquit, apparuerit, uita nostra, tunc et nos cum eo apparebimus in gloria . Dulcis illa uita est, que non habet mortem: hec autem uita corporis habet mortem [a 1Kb] preuaricatione nature, que plerumque etiam desideratur. Habet etiam ipsa anima plerumque mortem labe peccati: Anima enim que peccat, ipsa morietur . Cum autem firmitate beatitudinis roborata ceperit obnoxia non esse peccato, iam non erit mortalis, sed uitam carpet eternam.

40. Ad hanc uitam, fratres, festinemus, mesti in seculo, quia peregrinamur a Domino ; qui enim non peregrinatur a corpore, peregrinatur a Domino. Multo autem melius dissolui a corpore, et adherere Deo; ut et nos unum simus apud omnipotentem Deum, et unigenitum Dei Filium  uideamus, per resurrectionis gloriam in nature claritatem assumpti et inuiolabilis concordie animorum federe sempiterno unitatem diuturne pacis imitati; ut compleatur id quod de nobis Dei Filius Patri orando promisit: Ut et ipsi unum sint, sicut et nos unum sumus .

41. Non ergo paterni funeris sepultura prohibetur,  sed necessitudini generis diuine religionis pietas antefertur: illud consortibus relinquitur, hoc mandatur electis. Aut quia sepulcrum patens guttur est impiorum , memoria eorum abolenda prescribitur, quorum simul cum corpore meritum occidit; nec reuocatur ab officio patris filius, sed fidelis a perfidi communione secernitur.

42. Est enim propria quedam sepultura iustorum, qualis illa de qua dictum est: Hec enim mittens hoc unguentum in corpus meum, ad sepeliendum me fecit ; et ideo qui bona fide in se sepelit Christum, ut cum eo resurgat, diaboli perfidiam in se sepelire non debet.

43. Est et illa prophetica, ut supra [b 1Kb] sepulcra maiorum quedam ponamus , que lector  agnoscis, infidelis intelligere non debet: non quod cibus imperetur aut potus, sed sacre oblationis ueneranda communio reueletur. Non ergo interdictum est muneris, sed religionis mysterium, 1421 communionem nobis cum gentibus mortuis non futuram. Nam cum sacramenta uiuorum sint, non uidentur mortui, qui habent uitam.

 Ecce ego mitto uos sicut agnos inter lupos.

44. Ad septuaginta discipulos dicit, hos quos designauit, et misit binos ante faciem suam. Et qua ratione binos misit? Quia bina missa sunt animalia in arcam, hoc est, cum mare femina: [c 109Kb] immunda per numerum, sed mundata Ecclesie sacramento. Quod completum est oraculo quod sanctus Petrus  accepit, dicente sibi Spiritu sancto: Quod Deus mundauit, tu ne commune dixeris . Et aduertit dictum esse de gentibus, que corporee magis generationis successionem quam spiritalis gratie sequebantur. Hos mundauit Dominus, et passionis sue fecit heredes.

45. Mittens ergo discipulos in messem suam, que licet uerbo Dei insita, tamen culture laborem et sollicitum munus operarii requirebat; ne aues celi sparsa semina dissiparent, ita: Ecce ego mitto uos sicut agnos inter lupos .

46. Contraria sunt ista sibi animalia, ut alia ab aliis deuorentur. Sed bonus pastor lupos gregi suo timere non nouit: ideoque isti discipuli non in predam, sed ad gratiam diriguntur; sollicitudo enim  boni pastoris efficit, ut lupi in agnos audere nichil possint. Mittit ergo agnos inter lupos, ut compleretur illud: Tunc lupi et agni simul pascentur.

47. Et quoniam proxime de uulpe nobis non ingratus tractatus euasit, si iudicium uestrum fidele in figura minusculi animantis expertus sum , presumo quod profunda mysteria que luporum  specie uelantur, studiorum uestrorum possim aperire suffragio. In specie uulpium hereticos significari supra expressimus, qui promittunt nomine quod Christum sequantur, sed studio fraudis abiurant. Hos non suscipit Dominus, sed a suo nido arcet et prohibet. Lupi quid significare uideantur debemus aduertere.

48. Bestie nempe sunt que insidiantur ouilibus, circa pastorales uersantur casas, [a 1Kb] habitacula domorum intrare non audent, somnum canum, absentiam aut desidiam pastoris explorant, ouium guttur inuadunt, ut cito strangulent: feri, rapaces, iidemque natura corporis rigidiores; ut se facile non possint inflectere, impetu quodam suo feruntur, et ideo [b 1Kb] sepe luduntur. Tum preterea si quem priores hominem  uiderint, uocem eius quadam nature feruntur ui eripere: si autem homo prius eos uiderit, exagitari memorantur. Et ideo cauendum mihi est ne si in hodierno tractatu spiritalium mysteriorum gratia non potuerit refulgere, lupi me prius uidisse credantur, et solemne uocis extorsisse suffragium.

49. Nonne lupis istis heretici comparandi sunt, qui insidiantur ouilibus Christi, fremunt circa 1422 caulas nocturno magis tempore quam diurno? Semper enim perfidis nox est, qui lucem Christi seue nebulis interpretationis obducere, et quantum in ipsis est fuscare, conantur. uersantur ergo circa caulas; stabula tamen Christi intrare non audent. Et ideo non sanantur, quia in stabulum suum non uult eos Christus inducere, in quo curatus est ille  qui de Hierusalem descendens incidit in latrones: quem uulneribus alligatis, infuso oleo et uino, imponens in iumentum suum Samaritanus ille duxit in stabulum, et sanandum stabulario dereliquit . Non accipiunt ergo medicinam, qui medicum non requirunt; si enim requirerent, non derogarent.

50. Explorant pastoris absentiam, et ideo pastores Ecclesiarum uel necare, uel in exsilium agere contendunt; quia presentibus pastoribus oues Christi incursare non possunt. Spoliare ergo gregem Domini raptores conantur, qui corporea quadam mentis intentione duri ac rigidi, nequaquam solent a suo errore deflectere. Et ideo Apostolus ait: Hereticum hominem post unam . . . . correptionem deuita , sciens quia subuersus est, qui eiusmodi est. Hos  Scripture uerus interpres Christus illudit; ut inanes suos in uanum effundant impetus, et nocere non possint.

51. Qui si quem uersuta disputationis sue circumscriptione preuenerint, faciunt obmutescere; mutus est enim qui uerbum Dei non eadem qua est gloria confitetur. Caue ergo ne tibi uocem tollat hereticus, si prior eum non ipse deprehenderis; serpit enim, dum latet eius perfidia: si autem commenta impietatis eius agnoueris, iacturam pie uocis timere non poteris. Caue igitur uersute disputationis uenena: animam petunt, guttur inuadunt, uitalibus uulnus affigunt. Graues sunt morsus hereticorum, qui ipsis grauiores et rapaciores bestiis, nullum auaritie finem impietatisque nouerunt.

 52. Nec uos moueat quod formam pretendere uidentur humanam: et si foris homo cernitur, intus bestia fremit. Et ideo eos lupos esse non dubium est, iuxta Domini Iesu diuinam sententiam, qui ait: Attendite uobis a falsis prophetis, qui ueniunt ad uos in uestitu ouium: intus autem sunt lupi rapaces; ex fructibus eorum cognoscetis eos . Si quis ergo specie mouetur, fructum interroget. Audis aliquem sacerdotem dici, [c 1Kb] rapinas eius agnoscis. uestitum ouis habet, facta predonis. Foris ouis, intus lupus est: qui modum non habet rapinarum, qui tamquam in nocte Scythico membra duratus gelu, cruentus ora, circumuolat querens quem deuoret. Nonne uobis uidetur lupus, qui humane necis insaturabili crudelitate fidelium morte populorum  rabiem suam explere desiderat.

53. Ululat iste, [d 1Kb] non tractat, qui negat uocis auctorem, et sacrilego sermone bestiale murmur interstrepit, qui non confitetur Dominum Iesum 1423 eterne presulem uite. Audiuimus eius ululatus, cum in [e 1Kb] orbem gladius mitteretur. Dentes asperos, ora tumida preferebat, et putabat quod uocem omnibus abstulisset, quam solus amiserat. Et ideo ut hos lupos effugere possimus, docet Dominus quid sequamur, dicens:

 Nolite portare sacculum, neque peram, neque calceamenta.

54. Quid sit, sacculum non esse portandum, alibi euidenter expressit; scripsit enim Mattheus quoniam dixit ad discipulos Dominus: Nolite possidere aurum,  neque argentum . Si prohibemur aurum  possidere, quid eripere, quid auferre? Si quod habeas, donare preceperis, quemadmodum [a 1Kb] congeris quod non habebas? Qui predicas non furandum, furaris? Qui dicis non mechandum, mecaris? Qui exsecraris idola, sacrilegium facis? Qui in Lege gloriaris, per preuaricationem Legis Deum inhonoras? Nomen enim Dei per uos blasphematur .

55. Non sic apostolus Petrus, qui primus Dominice exsecutor sententie, ut ostenderet non in uacuum Domini effusa mandata; cum posceretur a paupere, ut ei aliquid pecunie largiretur, ait: Argentum atque aurum non habeo . Ille gloriatur quod non habeat argentum neque aurum: uobis pudori est minus adhuc habere quam cupitis?  Est ergo et pauperies gloriosa; quia est et beata, sicut scriptum est: Beati pauperes spiritu . Tamen non tam hoc gloriatur Petrus, quod argentum et aurum non habeat, quam quod seruet mandatum Domini, qui precepit: Nolite possidere aurum; hoc est dicere: uides me Christi esse discipulum, et aurum a me requiris? Aliud nobis multo pretiosius auro donauit, ut in nomine eius operemur. Itaque non habeo quod non dedit, sed quod dedit habeo: In nomine Domini Iesu, surge, et ambula .

56. Sicut ergo qui horrea uult congerendis edificare frumentis, Dominice sententie auctoritate reprehenditur : ita qui sacculum uult auro parare condendo, neuum reprehensionis incurrit.

 57. Non peram, neque calceamenta. Utrumque de corio mortui animantis confici solet: nichil autem in nobis Dominus iehsu mortale uult esse. Denique ad Moysen dicit: Solue calceamentum pedum tuorum; locus enim in quo stas, terra sancta est . Mortale igitur atque terrenum calceamentum iubetur soluere, cum mitteretur ad populum liberandum; huius enim minister muneris timere nichil debet, nec a suscepto officio, mortis periculo retardari. Ipse enim cum defensionem fratrum, hoc est, Iudeorum uoluntarius recepisset, calumnie 1424 terrore reuocatus est ab incepto, et fugit ex Aegypto . Et ideo cum Dominus affectum eius probasset, conditionem autem uidisset infirmam, animi eius mentisque uestigium mortalibus uinculis censuit  exuendum.

 58. Quod si quem mouet qua ratione in Aegypto calceati iubentur edere agnum : apostoli autem sine calceamentis ad predicandum Euangelium diriguntur, is considerare debet quia in Aegypto positus, debet adhuc morsus cauere serpentis; multa enim uenena in Aegypto, et qui in typo pascha celebrat, patere potest uulneri: qui autem minister est ueritatis, [b 1Kb] hebetat uenena, non trepidat. Denique momordit Paulum uipera in Melita insula, et uidentes pendentem de manu eius uiperam incole loci illius putabant eum esse moriturum: sed ubi inoffensum stare uiderunt, Deum esse dicebant, cui uenenum nocere non poterat . Et ut scias hoc uerum esse, ipse Dominus ait: Ecce dedi uobis potestatem calcandi supra serpentes et scorpiones,  et supra omnem uirtutem inimici, et nichil uobis nocebunt .

59. Non uirgas in manu iubentur tollere apostoli; sic enim Mattheus scribendum putauit . Quid est autem uirga, [c 1Kb] nisi preferende potestatis insigne, et ulciscendi instrumentum doloris? Ergo humilis Domini (in humilitate enim , humilis, inquam, Domini preceptum discipuli eius humilitatis officiis exsequuntur; eos enim misit ad seminandam fidem, qui non cogerent, sed docerent: [e 1Kb] nec potestates exererent, sed doctrinam humilitatis attollerent. Quo loco humilitati putauit etiam patientiam copulandam; quia ipse quoque, iuxta testimonium Petri, cum melediceretur, non remaledixit: cum percuteretur,  non repercussit . Hoc est ergo dicere: Imitatores mei estote, ultionis studia deponite, insolentiam uerberantium non iniurie relatione, [f 1Kb] sed magnanimitate patientie uerberate. Nemo debet quod ipse in alio reprehendit, imitari: grauiora contumacibus mansuetudo uulnera refert. Hoc pugno repercussit Dominus uerberantem, dicendo: Qui te percutit in maxillam, prebe illi et alteram . Fit enim ut iudicio suo ipse se damnet, et quodam stimulo sui compungatur affectus, qui relatam sibi sedulitatem pro iniuria quam fecit aduerterit.

60. Habet tamen quos et cum uirga apostolos miserit, sicut Paulus testificatur, dicens: Quid uultis, in uirga ueniam ad uos, an in caritate et spiritu mansuetudinis  ? Hanc uirgam etiam Timotheo  dedit Apostolus, dicens: Argue, obsecra, increpa . Aut fortasse ante passionem Domini, que 1425 nutantium populorum corda firmauit, necessaria sola fuerit mansuetudo; post passionem correctio. Certe mulceat Dominus, increpet Paulus: suadeat qui potest pectora etiam dura mollire: arguat qui non potest uniuersa suadere. uirgam igitur Paulus ex doctrina Legis assumpserat. Legerat enim: Qui parcit baculo, odit filium suum . Legerat etiam quia agnum manducantes, baculum in manibus habere precepto prophetico iubebantur . Et ideo Dominus in ueteri Testamento ait: uisitabo in uirga iniquitates eorum . In nouo autem se ipsum obtulit, ut ignosceret uniuersis, dicens: Si  me queritis, sinite hos abire . Et alibi habes quia cum apostoli ignem de celo petere uellent, ut consumeret Samaritanos, qui Iesum Dominum intra ciuitatem suam recipere noluerunt: Conuersus increpauit illos, et ait: Nescitis cuius spiritus estis; Filius enim hominis non uenit animas perdere hominum, sed saluas facere .

61. Perfectiores ergo sine uirga diriguntur, infirmiores cum baculo manducant. Sed et Paulus uirgam quidem minatur: sed in spiritu mansuetudinis uisitat delinquentes. Denique ut scias mitem esse doctorem, eorum ipsorum quos arguit, consulit uoluntatem: Quid uultis, inquit, in uirga ueniam ad uos, an in caritate et spiritu mansuetudinis ? Semel uirgam dixit, bis mitiora subiecit, adiiciens  mansuetudinem caritati. Prius tamen minatus est uirgam, sed exhibuit mansuetudinem; nam in secunda epistola ad eosdem Corinthios scribens ait: Testem Deum inuoco in animam meam, quod parcens uobis non ueni ultra Corinthum . Audi qua ratione putauerit esse parcendum: Ne iterum, inquit, in tristitia uenirem ad uos . Abiecit uirgam, et affectum caritatis assumpsit.

 Et neminem salutaueritis in uia.

62. Fortasse quibusdam hoc durum et superbum, nec mansueti et humilis Domini precepto conuenire uideatur, quod ille qui etiam accubitionis loco precepit esse cedendum, hoc loco mandet discipulis: Neminem salutaueritis in uia ; cum iste communis sit usus gratie. Sic inferiores superiorum  sibi fauorem conciliare consueuerunt. Gentiles quoque cum Christianis habent huiusmodi officiorum commercia. Quomodo Dominus hunc usum humanitatis auellit?

63. Sed considera non hoc esse solum: Neminem salutaueritis: sed non frustra additum, In uia. Denique et Eliseus  cum mitteret seruum suum, ut baculum eius poneret supra corpus defuncti pueri, mandauit ei ne in uia aliquem salutaret;  festinantem enim eum iubebat pergere, ut celebrande resurrectionis exsequeretur officium, ne confabulatione alicuius obuii, mandato reflecteretur a munere. Ergo et hic non salutationis sedulitas aufertur: sed obstaculum impediende deuotionis aboletur; ut quando diuina mandantur, paulisper sequestrentur humana. Pulchra est salutatio, [a 1Kb] sed pulchrior matura exsecutio diuinorum, que per moram sepe traxit offensam. Ideo autem et honesta prohibentur, ne solemnis gratia 1426 obrepat officii, et impediat ministerium, cuius mora culpa sit.

64.  Iam [b 1Kb] illud uirtus alia, ne de domo ad domum quis uaga facilitate demigret; ut seruemus etiam hospitali in amore constantiam, nec coalitam  amicitie necessitudinem facile resoluamus; ut pacis preferamus nuntium, ut ipse primus ingressus pacis benedictione celebretur: cibo potuque oblato oportere nos esse contentos, uexilla fidei non premenda, et regni celestis Euangelium predicandum, excutiendum de pedibus puluerem, si quis recipiendos ciuitatis hospitio non putauerit.

65.  Docet etiam grauiori pene obnoxios fore qui Euangelium non sequendum, quam qui Legem iudicauerint esse soluendam; eo quod Tyrus et Sidon si tanta operationum celestium uidissent miracula, non despexissent remedium penitentie. Istam quoque uel affluentiam uel insolentiam secularem neque celesti muneri comparandam, neque rursus sine remedio derelinqui, cum  unicuique sit subsidium penitendi. Postremo aperit celeste mysterium, quod placuerit Deo ut paruulis magis quam prudentibus istius mundi suam gratiam reuelaret. Quod apostolus Paulus stylo pleniore digessit dicens: Nonne stultam fecit Deus sapientiam huius mundi? Nam quoniam in Dei sapientia non cognouit hic mundus per sapientiam Deum, placuit Deo per stultitiam predicationis saluos facere credentes .

66. Paruulum ergo accipiamus, qui se exaltare non nouerit, et phaleratis sermonibus artem sue iactare prudentie, quod philosophi plerique faciunt. Paruulus erat qui dixit: Domine, non est exaltatum cor meum, neque elati sunt oculi mei, neque ambulaui in magnis, neque in mirabilibus super me  . Et ut scires paruulum hunc non etate, non sensu fuisse, sed humilitate sua, et quadam declinatione iactantie, addidit: Sed exaltaui animam meam . uides quam excelsus fuerit hic paruulus, quanto uirtutum sublimis uertice? Tales nos paruulos uult esse Apostolus, cum dicit: Si quis uidetur sapiens esse inter uos in hoc seculo, stultus fiat, ut sit sapiens; sapientia enim huius seculi stultitia est apud Deum .

 67.  Pulcherrimus connectitur de fide locus, quando omnia sibi tradita dicit a Patre suo. Cum omnia legis, omnipotentem agnoscis, non decolorem, non degenerem Patris: cum tradita legis, Filium confiteris, cui per naturam omnia unius substantie iure sint propria, non dono collata per gratiam. Addidit:

 Nemo scit quis est Filius, nisi Pater: et quis est Pater, nisi Filius, et cui uoluerit Filius reuelare.

68. Quem locum in iis quos de Fide scripsi libellis, memini non esse preteritum . Ut scias autem quia sicut Filius Patrem quibus uult reuelat, etiam Pater reuelat quibus uult Filium, audi dicentem ipsum Dominum Iesum cum  laudaret Petrum, quod eum Filium Dei esse confessus sit: Beatus es, Simon Bariona, quia non caro et sanguis reuelauit tibi, sed Pater meus qui in celis est .

1427 69.  Adheret his lectio, [a 1Kb] qua exponuntur hi qui sibi legisperiti uidentur, qui uerba Legis tenent, uim Legis ignorant: et ex ipso primo Legis capitulo docet esse Legis ignaros, probans quod in principio statim Lex et Patrem et Filium predicauerit, incarnationis quoque Dominice annuntiauerit sacramentum, dicens: Diliges Dominum Deum tuum . . . . Et diliges proximum tuum sicut te ipsum .

70.  Unde Dominus ait ad legisperitum: Hoc fac, et uiues. At ille qui nesciret proximum  suum; quia non credebat in Christum, respondit: Quis est meus proximus? Itaque qui Christum nescit, nescit et Legem. Quomodo enim potest scire Legem, cum ueritatem ignoret, cum Lex annuntiet ueritatem?

 Homo quidam ex Hierusalem descendebat in Hiericho, et incidit in latrones.

71. Ut eum locum qui propositus est nobis, planius possimus absoluere, ueterem ciuitatis Hiericho repetamus historiam. Meminimus itaque quod Hiericho, sicut legimus in libro qui inscribitur Iesu Naue, magna ciuitas fuerit, muralibus septa parietibus, que non ferro peruia, non arieti posset esse penetrabilis : in ea Rhaab habitasse meretricem que exploratores quos direxit iehsu, hospitio recepit, consilio instruxit, postulantibus ciuibus  abiisse respondit, abscondit in tecto: et ut se suosque urbis excidio posset eripere, coccum in fenestra ligauit : urbis autem ipsius inexpugnabiles muros septem tubarum sacerdotalium sono et populi iubilantis ululatu consono corruisse .

72. uidete quemadmodum unusquisque proprium seruet officium: exploratores excubias, mysterium meretrix, fidem uictor, religionem sacerdos. Hi periculum pro laude non metuunt: illa susceptos nec in periculis prodit: iste sollicitus fidem magis  seruare quam uincere, meretricis prius mandat salutem, quam excidium ciuitatis: religionis autem insignia arma sunt sacerdotis. Iam illud quis non plenum putet esse miraculi, quod ex tota urbe nemo seruatus est, nisi quem meretrix liberauit?

73. Hec simplicis historia ueritatis est: que si altius consideretur, admiranda signat mysteria. Hiericho enim figura istius mundi est, in quam de paradiso, hoc est, de Hierusalem illa celesti eiectus Adam preuaricationis prolapsione descendit, hoc est, de uitalibus [b 1Kb] ad infirma demigrans: cui non loci, sed morum mutatio nature sue fecit exsilium. Longe enim mutatus ab illo Adam, qui inoffensa beatitudine fruebatur, ubi in secularia peccata defluxit, incidit in latrones: in quos non incidisset,  nisi his mandati celestis deuius se fecisset obnoxium. Qui sunt isti latrones, nisi angeli noctis atque tenebrarum, qui se nonnumquam transfigurant in angelos lucis, sed perseuerare non possunt? Hi ante dispoliant que accepimus indumenta gratie spiritalis, et sic uulnera 1428 inferre consuerunt; nam si intemerata que sumpsimus indumenta seruemus, plagas latronum sentire non possumus. Caue ergo  ne ante nuderis, sicut Adam ante nudatus est, mandati celestis custodia destitutus, et exutus fidei uestimento, et sic lethale uulnus accepit: in quo omne genus occidisset humanum, nisi Samaritanus ille descendens, uulnera eius acerba curasset.

74. Non mediocris iste Samaritanus, qui eum  quem sacerdos, quem leuita despexerat, non etiam ipse despexit. Nec uocabulo secte despicias, quem uerbi interpretatione miraberis; Samaritani etenim uocabulo custos significatur. Hoc habet interpretatio. Et quis est custos, nisi ille de quo dictum est: Custodiens paruulos Dominus ? Itaque sicut Iudeus alius in littera, alius in spiritu: ita et Samaritanus, alius foris, alius in occulto. Hic ergo Samaritanus descendens quis est? Scilicet: Qui descendit de celo, et qui ascendit in celum, Filius hominis qui est in celo ? uidens semiuiuum, quem nemo potuerat ante curare, sicut illam que cursu sanguinis profluens, in medicis erogauerat omne patrimonium suum: uenit secus eum , hoc est, factus est compassionis  nostre susceptione finitimus, et misericordie collatione uicinus.

 Et alligauit uulnera eius, infundens oleum et uinum.

75. Multa medicamenta medicus habet iste, quibus sanare consueuit. Sermo eius medicamentum est. Alius eius sermo constringit uulnera, alius oleo fouet, alius uinum infundit. Constringit uulnera austeriore precepto, fouet remissione peccati, sicut uino compungit denuntiatione iudicii.

 Et imposuit, inquit, in iumentum suum.

 76. Audi quomodo te imponat: Hic peccata nostra portat, et pro nobis dolet : et pastor imposuit ouem lassam super humeros suos . Homo enim iumento similis factus est; et ideo supra iumentum suum nos imposuit, ne nos essemus sicut equus et mulus; ut per nostri corporis assumptionem infirmitates nostre carnis aboleret.

77. Denique duxit nos in stabulum, qui eramus iumenta. Est autem stabulum, in quo fessi longo itinere succedere solent. Duxit itaque in stabulum Dominus, Qui suscitat a terra inopem, et de stercore erigit pauperem .

78. Et curam egit ; ne eger ea que acceperat, nequaquam precepta [a 1Kb] seruaret. Sed non uacabat Samaritano huic diu in terris degere: redeundum  eo erat, unde descenderat. Itaque:

 Altero die.

79. Quis est iste alter dies, nisi forte ille Dominice resurrectionis, de quo dictum est: Hic est dies quem fecit Dominus ?

 Protulit duos denarios, et dedit stabulario, et ait: Curam illius habe.

1429 80. Qui sunt isti duo denarii, nisi forte duo Testamenta, que imaginem in se habent eterni regis expressam, quorum pretio uulnera nostra curantur? Redempti enim sumus pretioso sanguine; ut ultime mortis ulcera uitaremus.

81. Hos ergo duos denarios  accipit stabularius. Quis? ille forsitan qui ait:  Aestimo ut stercora, ut Christum lucrifaciam ; quo curam haberet hominis uulnerati. Stabularius itaque ille est qui dixit: Misit me Christus euangelizare . Stabularii sunt illi quibus dicitur: Ite in orbem uniuersum, et predicate Euangelium uniuerse creature: et qui crediderit et baptizatus fuerit, hic saluus erit , saluus utique a morte, saluus a uulnere quod infixum est a latronibus. Beatus ille stabularius, qui alterius uulnera curare potest. Beatus ille cui dicit iehsu:

 Quodcumque supererogaueris, reuertens reddam tibi.

82. Bonus dispensator, qui etiam supererogat. Bonus dispensator Paulus, cuius sermones et epistole ueluti ei rationi quam acceperat, supereffluunt. Moderatum  Domini mandatum prope immoderato labore mentis et corporis exsecutus; ut multos ab egritudine graui spiritalis alloquii dispensatione releuaret. Bonus ergo stabularius stabuli eius in quo agnouit asina presepe Domini sui, et in quo grex clauditur agnorum; ne frementibus ad caulas rapacibus lupis, facilis in ouilia sit incursus.

83. [b 1Kb] Spondet ergo mercedem se redditurum.  Quando reuerteris, Domine, nisi in iudicii die? Nam licet ubique sis semper, et stans in medio nostrum, non cernaris a nobis, erit tamen tempus quo uniuersa caro te aspiciat reuertentem. Reddes ergo quod debes. Beati quibus es debitor! Utinam nos simus idonei debitores! utinam quod accepimus, possimus exsoluere; nec nos aut sacerdotii aut ministerii munus extollat! Quomodo reddes, Domine Iesu? Promisisti quidem in celo bonis copiosam esse mercedem . Reddes tamen et cum dicis: Euge, bone serue, quoniam super pauca fidelis fuisti, super multa te constituam: intra in gaudium Domini tui .

84. Ergo quoniam nemo magis proximus quam qui uulnera nostra curauit, diligamus eum quasi dominum,  diligamus eum quasi proximum, nichil enim tam proximum, quam caput membris: diligamus etiam eum qui imitator est Christi: diligamus eum qui inopie alterius corporis unitate compatitur. Non enim cognatio facit proximum, sed misericordia: quia misericordia secundum naturam; nichil enim tam secundum naturam, quam iuuare consortem nature.

85.  Dictum est igitur de misericordia, sed non una est forma uirtutis. Subiicitur Marthe exemplo et Marie: alterius operibus actuosa deuotio, alterius religiosa mentis intentio Dei uerbo, que si cum fide congruat, etiam ipsis operibus antefertur, iuxta quod scriptum est: Maria optimam partem sibi elegit, que non auferetur illi. Studeamus igitur et nos habere quod nemo nobis possit auferre,  1430 non ut perfunctoria, sed diligens audientia deferatur; solent enim etiam ipsius semina uerbi celestis auferri, si secus uiam sint seminata . [c 1Kb] Agat te sicut Mariam desiderium sapientie; hoc enim maius, hoc perfectius opus: nec ministerii cura cognitionem uerbi celestis auertat, nec arguas eos, et otiosos iudices, quos uideas studere sapientie; hanc enim sibi cohabitantem Salomon ille pacificus adsciuit.

86. Nec Martha tamen in bono ministerio reprehenditur: sed Maria, quod meliorem partem sibi elegerit, antefertur; iehsu enim multis abundat, et multa largitur: et ideo sapientior iudicatur; quia quod principale aduertit, elegit. Denique apostoli optimum non putauerunt relinquere Dei uerbum, et  ministrare mensis . Sed utrumque munus sapientie est; nam et Stephanus plenus sapientia minister electus est . Et ideo qui ministrat doctori deferat: et ministrantem doctor inuitet et prouocet; unum enim est corpus Ecclesie, etsi diuersa membra: alterum altero eget. Non potest dicere oculus manui: Opera tua non desidero: aut iterum caput pedibus, aut auricula se negare esse de  corpore; nam etsi alia principalia, tamen alia necessaria. Sapientia in capite, actus in manibus: Oculi enim sapientis in capite eius ; quia ille uere sapit, cuius animus in Christo est, et cuius interior oculus erigitur ad superna. Et ideo: Sapientis oculi in capite ipsius: stulti autem in calcaneo.

 Quis uestrum habens amicum, ibit ad illum media nocte, et dicit illi: Amice, commoda mihi tres panes.

87. Alius precepti locus est, ut omnibus momentis non solum diebus, sed etiam noctibus oratio deferatur. uides enim quod iste qui media nocte perrexit, tres panes ab amico suo postulans, et in ipsa petendi intentione persistens, non defraudetur oratis.  Qui sunt isti tres panes, nisi mysterii celestis alimentum? Quod si diligas Dominum Deum tuum, non solum tibi, sed etiam aliis poteris emereri. Quis autem amicior nobis, quam qui pro nobis corpus suum tradidit? Ab hoc media nocte panes Dauid petiit, et accepit; petiit enim quando dicebat: Media nocte surgebam ad confitendum tibi ; ideo meruit hos panes quos apposuit nobis edendos. Petiit cum dicit: Lauabo per singulas noctes lectum meum ; neque enim timuit ne excitaret dormientem, quem scit semper uigilantem.

88. Et ideo scriptorum memores, noctibus ac diebus orationi instantes, peccatis nostris ueniam postulemus. Nam si ille tam sanctus, et qui regni erat necessitatibus occupatus, septies in die laudem Domino  dicebat, matutinis et uespertinis sacrificiis semper intentus : quid nos facere oportet, qui eo amplius rogare debemus, quo frequentius carnis ac mentis fragilitate delinquimus; ut de uia lassis, et istius eui cursu ac uite huius anfractu grauiter fatigatis, panis refectionis deesse non possit, qui hominis corda confirmet?

89. Nec solum media nocte Dominus, sed omnibus 1431 prope docet uigilandum esse momentis; uenit enim et uespertina, et secunda, et tertia uigilia, et pulsare consueuit: Beati, itaque, serui illi, quos cum uenerit Dominus, inuenerit uigilantes . Si ergo desideras ut uirtus Dei precingat se, et ministret tibi, uigilandum est semper: multe enim insidie sunt bonis, et grauis corporis somnus;  quia si dormire mens ceperit, uigorem sue uirtutis amittit. Excita igitur somnum tuum, ut pulses ostium Christi: quod aperiri sibi etiam Paulus exposcit, non solum suis, sed etiam populi orationibus obsecrans se iuuari, ut aperiatur ostium sibi ad loquendum mysterium Christi . Et fortasse illud est ostium quod apertum uidit Ioannes; uidit enim, et dixit: Post hec uidi, et ecce ostium apertum in celo; et uox prima quam audiui tamquam tubam loquentem mecum, et dicentem: Ascende huc,  et ostendam tibi que oporteat fieri . Apertum est igitur ostium Ioanni, apertum est ostium Paulo; ut nobis panes, quos ederemus, acciperent. Perseuerauit ostium pulsans opportune, importune; ut gentes mundani tramitis labore uexatas, alimonie celestis ubertate recrearet.

90. Ergo preceptiuus locus frequenter orandi, spes impetrandi, ratio persuadendi, prius in precepto ponitur, post in exemplo. Qui enim promittit aliquid, spem debet afferre promissi; ut monitis obedientia deferatur, promissis fides, que humane contemplatione pietatis in maius eterne spem pietatis acquirit; si tamen equa poscantur, ne in peccatum uertatur oratio. Nec erubuit aliquid sepius postulare, ne uel diffidere de Domini misericordia  uideretur, uel arroganter dolere, quod non prima prece aliquid impetrauerit. Propter hoc, inquit, ter Dominum rogaui : et ostendit quod frequenter Deus ideo non concedat oratus, quod inutilia iudicet, que nos profutura credamus.

 Omne regnum in seipsum diuisum desolabitur, et domus supra domum cadet.

91. [a 1Kb] Causa dicti huius ea est, quod in Beelzebub principe demoniorum eiicere demonia dicebatur; ut ostenderet regnum suum indiuiduum esse atque perpetuum. Meritoque etiam Pilato respondit: Regnum meum non est de hoc mundo . Et ideo qui non in Christo spem gerunt, sed in principe demoniorum eiici demones opinantur, eos regni negat esse perpetui: quod spectat ad populum  Iudeorum, [b 1Kb] qui huiusmodi passionibus ad demonium eiiciendum, demonii arcessit auxilium. Nam quemadmodum potest, cum fides scindatur, regnum manere indiuisum? Etenim cum in Lege sit populus Iudeorum, Christus quoque secundum carnem ex Lege sit generatus: quomodo regnum potest Iudeorum esse perpetuum, quod ex Lege est; cum populus ipse diuidat Legem, quando a Legis populo Christus negatur, qui ex Lege debetur? Ita ex parte se fides Iudaice plebis impugnat, et impugnando diuiditur, et diuidendo dissoluitur. Et ideo regnum Ecclesie manebit in eternum; quia 1432 indiuidua fides, corpus est unum: Unus enim Dominus, una fides, unum baptisma, unus Deus et pater omnium, qui super omnes, et per omnes, et in omnibus .

 92. Quanta hic sacrilegi furoris amentia; ut cum Dei Filius ad immundos spiritus conterendos, et ad manubias mundani principis auferendas susceperit carnem, et destruende nequitie spiritalis hominibus quoque dederit potestatem, diuidens spolia eius, quod insigne est triumphantis, aliqui sibi adiumentum ac presidia diabolice potestatis adsciscant, cum in digito Dei, uel certe secundum Mattheum in spiritu Dei demones excludantur ! Unde intelligitur indiuiduum quoddam [c 1Kb] uelut corpus esse  diuinitatis et regnum; cum Christus Dei dextera sit. Spiritus autem digiti speciem uelut unius secundum diuinitatem corporis seriem uideatur exprimere. Nonne uidetur indiuiduum esse regnum, cum uelut corpus sit indiuisum? Habitat enim, ut legisti, corporaliter plenitudo diuinitatis in Christo . Quod utique et de Patre negare non poteris, et de Spiritu negare non debes. Nec tibi membrorum comparatione notrorum portio quedam uideatur facienda uirtutis; indiuidue enim rei non potest esse diuisio: et ideo ad formam unitatis, non ad distinctionem potestatis referenda digiti nuncupatio est; cum et dextera Dei dicat: Ego et Pater unum sumus . Sed licet indiuidua diuinitas, distincta persona est.

93. Digitus tamen cum dicitur Spiritus, operatoria  uirtus significatur, quod diuinorum operum sicut Pater et Filius, ita et Spiritus sanctus operator sit. Dauid enim dicit: Quoniam uidebo celos opera digitorum tuorum . Et in trigesimo secundo psalmo: Et spiritu oris eius omnis uirtus eorum . Et Paulus ait: Hec omnia autem operatur unus atque idem Spiritus, diuidens singulis prout uult . Et id cum dicit:

. Quod si in Spiritu Dei ego eiicio demonia, profecto peruenit in uos regnum Dei.

94. Simul ostendit imperialem quamdam esse sancti Spiritus potestatem, in quo regnum est Dei. Nos quoque in quibus habitat Spiritus, regalem domum habemus. Unde et in posterioribus dixit: Regnum Dei intra uos est . Et ideo diuinitatis, et dominationis, et imperatorie maiestatis  consortem debemus estimare Spiritum sanctum; quia Dominus est Spiritus: ubi autem Spiritus Domini, ibi libertas .

. Cum immundus spiritus exierit de homine, ambulat per loca arida que non habent aquam, querens requiem, et non inueniens.

95. Hoc de Iudeorum plebe dictum ambigi non potest, quam Dominus a regno suo in superioribus segregauit. Unde omnes quoque hereticos et schismaticos Da regno ei, et ab Ecclesia intellige separatos. Et ideo non Dei, sed immundi spiritus omnes schismaticorum hereticorumque liquido claret esse conuentus. Itaque in uno homine totius Iudaici populi comparatio est, a quo 1433 per legem spiritus immundus exierat. Sed quia in nationibus et gentibus  per fidem Christi requiem reperire non potuit , ideo regressus ad plebem est Iudeorum, que forensi et perfunctoria specie compta, animo manet interiore pollutior. Neque enim sacri fontis irriguo aut abluebat, aut restinguebat ardorem: meritoque ad eam spiritus redibat immundus, adducens secum septem spiritus nequiores se; quoniam in hebdomada Legis et octaue mysterium sacrilega mente commisit. Itaque ut  nobis multiplicatur septiformis Spiritus gratia: ita illis immundorum spirituum omnis cumulatur iniuria; uniuersitas enim hoc numero aliquoties comprehenditur, propter quod septimo die conclusis mundi operibus, requieuit Deus . Ideo et sterilis septem peperit, et populosa in filiis infirmata est . Denique ut scias Synagoge populum deformari, ubi Ecclesie beatitudo laudatur, subiecit:

 Generatio hec, generatio nequam est: signum querit, et signum non dabitur ei, nisi signum Ione prophete. Nam sicut Ionas fuit signum Niniuitis: ita erit et Filius hominis.

96. In hoc quoque Iudeorum plebe damnata, Ecclesie mysterium euidenter exprimitur, que in Niniuitis  per penitentiam, et in regina Austri per studium percipiende sapientie de totius orbis finibus congregatur; ut pacifici Salomonis uerba cognoscat, Regina plane, cuius regnum est indiuisum, de diuersis et distantibus populis in unum corpus assurgens. Itaque Sacramentum hoc magnum est . . . . de Christo et Ecclesia : sed tamen hoc maius est; quia illud in figura ante precessit: nunc autem plenum in ueritate mysterium est; illic enim Salomonis typus, hic autem Christus in suo corpore est. Ex duobus igitur constat Ecclesia, ut aut peccare nescias, aut peccare desinas; penitentia enim delictum amouet, sapientia cauet. Hoc in mysterio.

97. Ceterum Ione signum ut typus Dominice passionis, ita etiam grauium, que Iudei commiserant, testificatio peccatorum est. Simul aduertere licet, et  maiestatis oraculum, et pietatis indicium; namque Niniuitarum exemplo et denuntiatur supplicium, et remedium demonstratur. Unde etiam Iudei debent non desperare indulgentiam, si uelint agere penitentiam.

 Nemo lucernam accendit et in abscondito ponit, neque sub modio, sed supra candelabrum.

98. Ergo quia in superioribus Ecclesiam Synagoge pretulit, hortatur nos ut fidem potius nostram ad Ecclesiam transferamus; lucerna enim fides est, iuxta quod scriptum est: Lucerna pedibus meis uerbum tuum, Domine ; uerbum enim Dei fides nostra est, uerbum Dei lux, lucerna est fides. Erat lux uera, que illuminat omnem hominem uenientem in hunc mundum . Lucerna autem  lucere non potest, nisi aliunde lumen acceperit. 1434 Hec est lucerna que accenditur, uirtus scilicet nostre mentis et sensus, ut mua illa possit que perierat, reperiri . Nemo ergo fidem sub Lege constituat; Lex enim intra mensuram est, ultra mensuram gratia: Lex obumbrat, gratia clarificat. Et ideo nemo fidem suam intra mensuram Legis includat, sed ad Ecclesiam conferat, in qua septiformis Spiritus relucet gratia, quam Princeps ille sacerdotum fulgore superne diuinitatis illuminat, ne eam Legis umbra restinguat.

99. Denique lucerna illa quam matutinis uesperuisque  temporibus, ritu ueteri Iudeorum, princeps sacerdotum solebat accendere , uelut sub modio sita Legis euanuit: et ciuitas illa Hierusalem, que in terris est, que occidit prophetas, quasi in conualle fletus posita delitescit: illa autem Hierusalem que in celo est, in qua militat fides nostra, in illo altissimo omnium locata monte, hoc est in Christo, Ecclesia non potest tenebris et ruinis huius mundi abscondi: sed fulgens candore solis eterni, luce nos gratie spiritalis illuminat.

 Nunc uos, Pharisei, prius quod deforis est calicis et catini mundatis.

100. uides corpora nostra terrenorum et fragilium expressione signari, que breui lapsu precipitata franguntur: et facile ea que mens uoluit interna  per sensus et gesta corporis prodi, sicut illa que calix interius continet, foris lucent. Unde et in posterioribus  non dubium est uocabulo calicis passionem corporis declarari, cum dicit Dominus: Calicem quem mihi Pater dedit, non uis ut bibam illum ? Bibit enim corpus suum, qui corporalem fragilitatem spiritali absorbet affectu, et quasi in mentem animumque transfundit; ut interioribus exteriorum imbecillitas hauriatur. Cernis igitur quod nos non exteriora huius calicis aut catini, sed interiora contaminant. Et ideo quasi bonus preceptor docuit quemadmodum nostri mundare corporis contagium debeamus, dicens:

 Date eleemosynam, et ecce omnia munda sunt uobis.

 101. [a 1Kb] uides quanta remedia? Mundat nos misericordia, mundat nos Dei sermo, iuxta quod scriptum est: Iam uos mundi estis propter sermonem meum, quem locutus sum uobis . Nec hoc loco solum, sed etiam in aliis quanta sit gratia expressum tenes: Eleemosyna enim a morte liberat : et, Conclude eleemosynam in corde pauperis, et hec pro te exorabit in die malo .

102. Totus itaque pulcherrimus ab hinc dirigitur locus, ut quoniam nos ad studium simplicitatis inuitat, superflua Iudeorum et terrena condemnet, qui secundum corpus intelligendo que Legis sunt, uitro et catino propter fragilitatem sui non immerito comparantur; et ea de quibus nobis nullus est usus, obseruant: ea autem in quibus nostre spei fructus est,  negligunt; et ideo peccatum grande committunt, dum meliora despiciunt: et tamen ipsis peccati abolitio promittitur, [b 1Kb] si misericordia consequatur.

1435 103.  Breuiter autem uitia eorum multa perstringit, qui uiliorum fructuum decimis conferendis omne studium intendant suum: nec ullum futuri iudicii metum, nec aliquam Dei habeant caritatem, cum opera sine fide uana sint; pretereunt enim iudicium et caritatem Dei: iudicium ideo, quia non omnia que agunt, in iudicium referunt:  caritatem ideo, quia non ex affectu Deum diligunt.

104. Sed ne rursus fidei nos studiosos faciat, operum negligentes, perfectionem fidelis uiri breui sermone concludit; ut et fide et operibus approbetur, dicens: Et hec oportuit facere, et illa non omittere.

105.  Arrogantiam quoque iactantiamque redarguit Iudeorum, dum primatus accubitionis in conuiuiis appetunt. In ipsos quoque peritos Legis damnationis sententia promulgatur: qui quasi sepulcra que non apparent, specie fallunt, uisuque decipiunt; ut cum foris speciosa promittant, intus ossa plena fetoris includant. Quod faciunt plerique doctores, qui ab aliis exigunt, que ipsi non queant emulari. Et ideo ipsi monumenta sunt, sicut et  alibi dictum est: Sepulcrum patens est gutlur eorum .

106.  Bonus etiam locus aduersus superstitionem uanissimam Iudeorum, qui edificando sepulcra prophetarum, patrum suorum facta damnabant; emulando autem paterna scelera, in seipsos sententiam retorquebant. Etenim propheticorum edificatione tumulorum, sceleris eos qui occiderant, arguebant; et similium emulatione factorum, se quoque declarabant paterne iniquitatis heredes. Non igitur edificatio, sed emulatio loco criminis estimatur. Neque enim possunt hereditarie iniquitatis absolui, qui Dei Filium crucifigendo, quod grauius est, paternis cumulum sceleribus addiderunt. Et ideo bene alibi addidit: Implete mensuram patrum  uestrorum ; quia nichil est ultra Dei iniuriam grauius peccare quod possint.

107.  Propterea mittit ad illos Sapientia apostolos et prophetas. Quis est Sapientia nisi Christus? Denique in Mattheo habes: Ecce ego mitto ad uos prophetas et sapientes .

108.  Arguuntur adhuc sub nomine Iudeorum, et futuro supplicio statuuntur obnoxii; quia cum doctrinam sibi diuine cognitionis usurpent, et alios impediunt, nec ipsi quod profitentur agnoscunt.

 Nonne quinque passeres ueneunt dipondio, et unus ex illis non est in obliuione coram Domino? Sed et capilli capitis uestri  omnes numerati sunt. Nolite timere, multis passeribus pluris estis.

109. Pulcherrimum locum tenende simplicitatis et emulande fidei Saluator intexuit, ne Iudaice perfidie more alia premamus affectu, alia uoce simulemus; cum ultimo tempore occulta cogitationum accusantium, aut etiam defendentium secretum nostre mentis aperitur, ut uideantur. Que enim maior est simplicitatis illecebra, quam ut unusquisque cognoscat latebram fraudis esse non posse?

 110. Sed quoniam gemina est causa perfidie, que aut ex inolita malitia, aut ex accidenti metu nascitur; 1436 ne quis metu territus potestatis, Deum quem corde cognoscit, negare conetur, pulchre addidit anime tantum formidabile esse supplicium, penam corporis non esse metuendam; mors enim nature finis, non pena est; et ideo mortem supplicii corporalis esse defectum, penam uero anime esse perpetuam; eoque Deum solum esse metuendum, cuius potestati non natura prescribat, sed eadem natura subiaceat; mortem uero non esse terribilem, quam locupletiore fenore sit immortalitas redemptura.

111. Inspirauerat Dominus simplicitatis affectum, uirtutem mentis erexerat, fides sola nutabat; bene  eam de uilioribus roborauit; nam si Deus obliuionem passerum non habet, hominum habere qui potest? Quod si tanta est Dei, et tam eterna maiestas, ut unus ex passeribus, aut nostrorum numerus capillorum preter scientiam Dei non sit; quam indignum est estimare quod fidelium corda Dominus aut ignoret, aut spernat, qui uiliora cognoscat!

112. Fortasse dicat aliquis: Quomodo Apostolus dixit: Numquid de bobus cura est Deo ; cum utique bos passere pretiosior sit? Sed aliud est cura, aliud scientia. Denique numerus capillorum non in actu computationis, sed in facilitate cognitionis accipitur; non enim sollicitam Deus cure numerantis intendit excubiam; sed cui cognita sunt omnia, quasi numerata sunt omnia. Bene tamen numerari  dicuntur; quia illa que uolumus seruare, numeramus.

113. Possumus tamen hic discutere aliquod intelligentie spiritalis arcanum; presertim cum hoc uideatur absurdum, ut homines non potius hominibus quam passeribus comparentur. uidentur enim quinque isti passeres quinque esse corporis sensus, tactus, odoratus, gustus, uisus, auditus; qui modo passerum si terrenarum sordium rimentur illuuiem, atque ex incultis locis et fetidis cibum querant, delictorum suorum laqueis occupati, ad superiorum operum fructus, quibus epulantur anime, reuolare non possunt. Est enim lenocinantis quidam laqueus uoluptatis, [a 1Kb] qui nostrorum uestigiis animorum quedam uincula subnectat; ut si igneum uigorem, puritatemque  nature, terrene materie sensus hebetauerit, luxurie pretio secularis addictum sub quadam uitiorum auctione constituat.

114. Sunt etiam quedam nostrorum nundine delictorum. Itaque uariarum capti illecebris uoluptatum, aut uenumdamur sub peccato, aut redimimur a peccato. Christus nos redimit, aduersarius uendit; ille auctionatur ad mortem, hic redimit ad salutem. Unde bene Mattheus duos passeres posuit , corpus animamque significans; quoniam caro quoque si consentiens Dei legi, et exuens se lege peccati in naturam anime sensuum puritate transierit, alis ad celum spiritalibus eleuatur. Itaque docemur quia uolandi nobis gratiam natura dedit, [b 1Kb] uoluptas abstulit, que malorum escis grauat animam, atque in naturam corporee molis inclinat.

115. Meritoque posuit quia nemo illorum cadit sine uoluntate Dei ; quod enim cadit, uergit in terram; et quod uolat, fastigio immortalitatis euehitur. Ne cui autem dubium esset quod 1437 Mattheus dixit, Lucas euidenter absoluit, quia [c 1Kb] uoluntas hominis Deo cognita est; non enim quicumque cadit, uoluntate Dei cadit; sed qui delictorum suorum mole ruerit, Deum latere non poterit; nam  et Iob ex Dei uoluntate tentatur . Dedit tibi aduersarium, sed proposuit premium. Nec excuses fragilitatem, qui habes imaginem, accepisti munitionem; unde et hoc proficit ad salutem, ut sine permissione Dei diabolum nocere non posse cognoscas; ne potentiam diaboli magis timeas, quam diuinitatis offensam.

116. Iam illud non dubium est, anime passerem comparari, cum legeris: Anima nostra sicut passer erepta est de laqueo uenantium . Et alibi: Quomodo dicitis anime mee: Transmigra in montem sicut passer ? Ipsum quoque hominem legimus comparari passeri; quia scriptum est: Ego autem sicut passer singularis in edificio ; scilicet ex duobus passeribus in unum passerem, hoc est, spiritalis substantie subtilitatem, concordantis utriusque ale compage formatus. Ergo passer bonus est, cui uolandi natura suppeditat. Est etiam malus passer, qui uolandi usum terrene uitio labis aboleuerit: quales sunt isti passeres, qui dipondio ueneunt.

117. Alibi asse ueneunt, alibi dipondio . Quanta uilitas delictorum! Mors enim uilis, sed pretiosa uirtus. Etenim aduersarius tamquam captiua mancipia uilioris pretio estimationis addicit; at uero Dominus tamquam speciosa seruitia, que ad imaginem et similitudinem sui fecit, idoneus sui operis estimator magno pretio nos redemit, sicut sanctus Apostolus dixit: Empti enim estis pretio magno . Et bene magno, quod non estimatur  ere, sed sanguine; quia pro nobis mortuus est Christus, qui pretioso nos sanguine liberauit, sicut etiam sanctus Petrus in Epistola commemorat sua, scribens ad nos: Quia non corruptibilibus argento uel auro, inquit, redempti estis de uana uestra conuersatione paterne traditionis: sed pretioso sanguine quasi agni incontaminati et immaculati Christi Iesu . Et bene pretioso, quia immaculati corporis sanguis est, quia sanguis est Filii Dei;  qui non solum de maledicto legis, sed etiam de impietatis morte perpetua nos redemit.

118. In summa igitur hic sensus est; si Dominus uilibus auibus, et infidelibus hominibus uel in oriundo sole, uel in terrena fecunditate prospexit; si misericordie sue omnibus munus impertit, haud esse dubitandum contemplationem apud illum fidelium ualituram esse meritorum. Preclare autem et fidem acuendo intexuit, et fidei ipsi uirtutum fundamenta subiecit; nam ut fortitudinis incentiuum est fides, ita fidei firmamentum est fortitudo.

 Qui autem negauerit me coram hominibus, negabitur coram angelis Dei. Et omnis qui dicit uerbum in Filium hominis, remittetur ei: in Spiritum autem sanctum qui dixerit, non remittetur ei.

 119. Utique Filium hominis Christum intelligimus, 1438 qui de Spiritu sancto generatus in uirgine est, quod parens eius in terris sola sit uirgo. Numquid ergo maior est Christo Spiritus sanctus; ut in Christum peccantes ueniam consequantur, in Spiritum sanctum delinquentes remissionem non mereantur adipisci? Sed ubi unitas potestatis est, nulla comparationis est questio, neque controuersia magnitudinis, cum magnus sit Dominus, et magnitudinis eius finis esse non possit. Si igitur, quod credimus, unitas Trinitatis est, indiscreta utique magnitudo, sicut indiscreta operatio; quod in sequentibus demonstratur; nam cum alibi dictum sit: Pater uobis dat quid loquamini, hic subiecit: Spiritus enim sanctus docebit uos in illa hora que oportet dicere  . Ergo si operatio una est, una est contumelia.

120. Sed ad proposita reuertamur. Hic uidetur quibusdam ut eumdem et Filium hominis et Spiritum sanctum Christum intelligamus, salua distinctione personarum, et unitate substantie; quia unus et Deus et homo Christus, idem Spiritus, sicut scriptum est: Spiritus ante faciem nostram Christus Dominus ; idem sanctus; quia sicut Deus Pater, et Filius Deus, Dominus Pater et Filius Dominus; ita etiam et Pater sanctus, et Filius sanctus, et Spiritus sanctus. Denique Cherubim et Seraphim indefessis uocibus clamant; Sanctus, sanctus, sanctus ; ut Trinitas repetita tertia appellatione  signetur. Si ergo utrumque Christus est, que est diuersitas, nisi ut sciamus quia diuinitatem Christi nobis negare non liceat? Denique in persecutione quid queritur, nisi ut Deus Christus negetur? Itaque [a 1Kb] quicumque spiritus non confitetur in Christo Deum, et ex Deo, atque in Deo Christum, ueniam non meretur. Sed etiam quicumque non confitetur Christum in carne uenisse, ex Deo non est; qui enim hominem negauit, Deum negauit; quia Deus in homine, et homo in Deo Christus.

121. Plerique tamen illud tenent, ut eam blasphemiam dicant non esse ueniabilem, si quis Christum  dicat in Beelzebub eiicere demonia, non potestate diuina.

 Et ait quidam de turba: Magister, dic fratri meo ut diuidat mecum hereditatem. At ille dixit ei: Homo, quis me constituit iudicem aut diuisorem supra uos?

122. Totus hic locus ad subeundam pro confessione Domini passionem, aut contemptu mortis, aut spe premii, aut mansuri denuntiatione supplicii, cui numquam uenia laxetur, instruitur. Et quoniam auaritia plerumque solet tentare uirtutem, etiam huius abolende rei preceptum subiicitur et exemplum, dicente Domino: Quis me constituit iudicem aut diuisorem supra uos? Bene terrena declinat, qui propter diuina descenderat; nec iudex esse dignatur litium, et arbiter facultatum,  uiuorum habens mortuorumque iudicium, arbitriumque meritorum. Non ergo quid petas, sed a quo postules intuendum est; nec coram maioribus intento animo putes minoribus obstrependum. Unde non immerito refutatur hic frater, qui dispensatorem celestium 1439 gestiebat corruptibilibus occupare; cum inter fratres patrimonium non iudex medius, sed pietas debeat sequestra diuidere; quamquam immortalitatis patrimonium, non pecunie, sit hominibus expetendum; frustra enim congregat opes, qui se his nescit usurum: sicut ille qui cum repleta horrea nouis messibus rumperentur, exuberantium sibi fructuum receptacula preparabat, cui congregaret ignarus . Remanent enim in seculo cuncta que seculi sunt, et pretereunt nobis  quecumque congregantur heredibus; neque enim nostra sunt, que non possumus auferre nobiscum. Sola uirtus comes est defunctorum, sola nos sequitur misericordia, que celestium dux preuia mansionum, pecunie uilis usura tabernacula defunctis acquirit eterna, sicut Domini precepta testantur, dicentis ad nos: Facite uobis amicos de iniquo mammona, qui uos recipiant in eterna tabernacula sua . Bonum itaque ac salutare preceptum, et idoneum quod uel auaros possit animare, quo studeant corruptibilia perennibus, terrena mutare diuinis. Sed quoniam plerumque deuotio fidei infirmitate reuocatur, et ad conferendum patrimonium prompti, uictus sui consideratione retrahuntur; eo addidit Dominus dicens:

  Nolite solliciti esse anime quid manducetis: neque corpori quid uestiamini. Anima plus est quam esca: et corpus plus quam uestimentum.

123. Nihil enim moralius ad faciendam fidem omnia credentibus a Deo posse conferri, quam quod erius ille spiritus uitale collegium anime, corporisque contubernio federatum, sine nostro labore perpetuat, nec salutaris deficit usus alimenti, nisi cum uenerit dies suprema moriendi. Cum igitur anima indumento corporis uestiatur, et uigore anime corpus animetur, absurdum est ut uictus nobis copiam defuturam  putemus, qui uiuendi iugem substantiam consequamur.

124. Considerate, inquit, uolatilia celi . Magnum sane et aptum quod fide sequamur exemplum. Nam si uolatilibus celi quibus nullum exercitium cultionis, nullus de messium fecunditate prouentus est, indeficientem tamen prouidentia diuina largitur alimoniam, uerum est causam inopie nostre auaritiam uideri. Etenim illis idcirco inelaborati pabuli usus exuberat, quod fructus sibi communem ad escam datos speciali quodam nesciunt uindicare dominatu; nos communia amisimus, dum propria uindicamus; nam nec proprium quidquam est, ubi perpetuum nichil est; nec certa copia, ubi incertus euentus. Cur enim diuitias tuas estimes,  cum tibi Deus etiam uictum cum ceteris animantibus uoluerit esse communem? Aues celi speciale sibi nichil uindicant, et ideo pabulis indigere nesciunt; quia non norunt aliis inuidere.

 Considerate lilia quomodo crescunt. Et infra: Si autem fenum quod hodie est, et cras in clibanum mittitur, Deus sic uestit: quanto magis uos minime fidei!

125. Bonus quidem sermo atque moralis, quod ad fidem diuine nos misericordie conferende, 1440 uel iuxta litteram, quia ad staturam corporis nostri , uel spiritaliter, quia supra mensuram stature nostre sine Dei fauore nichil ualemus adiungere, comparatione floris et feni sermo Dominicus prouocauit. Quid enim tam morale ad persuasionem, quam  cum uideas quod etiam que sunt irrationabilia, sic Dei prospicientia uestiuntur; ut nullo usu uel ad gratiam egeant, uel ornatum; multo magis credas rationabilem hominem, si omnem sui usum in Deo collocet, nec studio mutandi uiolet fidem, numquam egere posse; eo quod iure presumpserit de fauore diuino?

126. Sed tamen ut etiam altius ista pendamus; quia non otiosum uidetur quod flos uel homini confertur, uel certe plus quam hominibus in Salomone prefertur, qui tantum meruit ut uel in specie templum Deo conderet, uel in mysterio Christi Ecclesiam figuraret; non alienum uidetur ut per claritatem coloris, angelorum celestium gloriam putemus expressam, qui uere mundi istius flores sunt; quando  eorum claritatibus mundus ornatur, et bonum odorem sanctificationis aspirant. Quorum presidio fulti possumus dicere: Bonus odor Christi sumus Deo in iis qui salui fiunt ; qui nulla sollicitudine prepediti, nullo usu laboris exercitati, diuine in se liberalitatis gratiam, et celestis seruant dona  nature. Unde bene et hic uestitus gloria sua Salomon, et alibi coopertus ostenditur , quod infirmitatem corporee nature ueluti uirtute quadam mentis adopertam operum gloria uestiebat. Angeli uero quorum natura diuinior expers manet iniurie corporalis recte, licet maximo uiro, consideratione tamen nostre iniurie preferuntur. Ergo quoniam per resurrectionem erunt homines sicut angeli in celis, nos quoque exemplo Angelorum glorie celestis augmentum Dominus, qui et illis eam tribuit, sperare precepit, quoad absorbeatur hoc mortale a uita: Oportet enim corruptibile hoc induere incorruptelam, et mortale hoc induere immortalitatem .

127. Plerique etiam comparationem hanc secundum  naturam floris et usum putant propositi germinis aptiorem; eo quod lilia nullius annui usus cultum requirant, nec sicut erga prouentum fructuum ceterorum, ita etiam erga generationem istius floris sollicitis in orbem redeat labor actus agricolis. Quibuslibet enim siccitatibus agri omne illud quod alitur in florem, quadam uirtute genitali ex sese atque in se succi semper manentis animatur; ita cum foliorum puberum caulem uideas aruisse, floris tamen natura uirescit; absconditur enim uiriditas, non amittitur. At ubi uernis fuerit prouocata blanditiis, indumentum germinis, comam floris, liliiue resumit ornatus. Quem locum nunc, quoniam alibi uberius tractatum esse reminiscimur, perstrinxisse satis est; ne in eadem sit recursus.

 128. Illud quoque aduertendum est, quia non in asperitatibus montium, incultisque syluarum lilia, sed in hortorum amenitate generantur. Sunt enim horti quidam diuersarum pomiferi uirtutum, iuxta quod scriptum est: Hortus clausus, soror mea sponsa, hortus clausus, fons signatus ; eo quod ubi integritas, ubi castitas, ubi religio, 1441 ubi fida silentia secretorum, ubi claritas Angelorum est, illic [a 1Kb] confessorum uiole, lilia uirginum, rose martyrum sunt. Nec incongruum quisquam putet quod angelis lilia comparentur, cum lilium se Christus ipse memorauerit dicens: Ego flos campi, et lilium conuallium . Et bene lilium Christus; quia ubi martyrum sanguis, ibi Christus, qui est flos sublimis, immaculatus, innoxius; in quo non  spinarum offendat asperitas, sed gratia circumfusa clarescat. Sunt enim spine rosarum, quia tormenta sunt martyrum. Non habet spinas inoffensa diuinitas, que tormenta non sensit.

129. Ergo si lilia uel angeli supra hominum gloriam uestiuntur, nec in nobis misericordiam Dei  desperare debemus, quibus per resurrectionis gratiam Dominus similem angelorum speciem pollicetur . Quo loco etiam illam uidetur perstringere questionem, quam etiam Apostolus non omisit; quia gentes huius mundi querunt, quomodo resurgant mortui, et quali corpore ueniant .

130.  Nam cum dicat: Querite regnum Dei: et hec omnia adiicientur uobis; nec ad presens, nec in reliquum fidelibus ostendit gratiam defuturam: si modo qui diuina desiderant, terrena non querant. Indecorum quippe est homines curare de cibo, qui militant de regno. Nouit rex quemadmodum familiam suam pascat, alat, uestiat; et ideo dixit: Iacta in Deum cogitatum tuum, et ipse te enutriet  .

 Ignem ueni mittere in terram, et quid uolo nisi iam accendatur? Baptisma habeo baptizari, et quomodo angor, usque dum perficiatur?

131. In superioribus uigilare nos uoluit, per omnia exspectantes momenta Domini Saluatoris aduentum; ne dum aliquis remittit et negligit, de die in diem opera sua differens, iudicii futuri die, uel propria morte preuentus, meritum sue commendationis amittat. Et illa quidem in omnes precepti forma generalis: uerum series sequentis exempli dispensatoribus, hoc est, sacerdotibus uidetur esse proposita; quo sciant sibi grauem in futurum penam esse subeundam, si secularibus intenti deliciis, familiam Domini plebemque commissam sibi gubernare  neglexerint.

132. Sed quia exiguus est profectus, et parua meritorum gratia, supplicii metu ab errore reuocari, maiorque prerogatiua caritatis et amoris est, Dominus ad promerendam sui gratiam studia nostra acuit, et acquirende cupiditate diuinitatis inflammat dicens: Ignem ueni mittere in terram. Non utique illum ignem consumptorem bonorum, sed bone uoluntatis auctorem, qui aurea Dominice domus uasa meliorat, fenum uero consumit et stipulam, ac secularia omnia mundi uoluptate concreta, peritureque opus carnis exurit ignis ille diuinus, qui flammigerabat in ossibus prophetarum, sicut sanctus Hieremias 1442 dicit: Quia factus est sicut ignis ardens, flammigerans in ossibus meis . Est  enim ignis Domini, de quo dictum est: Ignis ante eum ardebit . Est et idem Dominus ignis, sicut ipse dixit: Ego sum ignis ardens, et non consumens . Ignis enim Domini lumen eternum est. Quo igni ille accenduntur lucerne, de quibus supra dixit: Sint autem lumbi uestri precincti, et lucerne ardentes. Et ideo quia [a 1Kb] nox est dies huius uite, lucerna est necessaria. Hunc ignem in se etiam Amaon et Cleophas a Domino missum esse testantur dicentes: Nonne cor nostrum ardens erat in uia, cum aperiret nobis Scripturas ? Euidenter itaque docuerunt qualis istius ignis sit operatio,  qui secreta cordis illuminat. Ideo fortasse Dominus in igne uenturus est; ut resurrectionis tempore uitia uniuersa consumat, suique conspectu desideria compleat singulorum, meritorumque et mysteriorum lumen accendat.

133. Tanta itaque Domini dignatio est, ut infundende nobis deuotionis, et consummande perfectionis in nobis, et maturande pro nobis studium passionis sibi inesse testetur: qui cum in se nichil habuerit quod doleret, nostris tamen angebatur erumnis, et sub tempore mortis mestitiam pretendebat, quam non ex metu mortis sue, sed ex mora nostre redemptionis assumpserat, iuxta quod scriptum est: Et quomodo angor usque dum perficiatur? Utique qui usque ad perfectionem angitur, de perfectione securus  est. Et ait alibi: Tristis est, inquit, anima mea usque ad mortem . Non propter mortem, sed usque ad mortem tristis est Dominus; quia eum conditio corporalis affectus, non formido mortis offendit. Nam qui corpus suscepit, omnia debuit subire que corporis sunt; ut esuriret, sitiret, angeretur, contristaretur: diuinitas autem commutari per hos nescit affectus. Simul ostendit quod in certamine passionis mors corporis, absolutio anxietatis, non coaceruatio sit doloris.

 Putatis quod pacem ueni dare in terram? Non dico uobis, sed separationem. Erunt autem ex hoc quinque in domo una diuisi, tres in duos, et duo in tres diuidentur. Pater in filium, et filius in patrem diuidentur: mater in filiam, et filia in matrem:  socrus in nurum suam, et nurus in socrum suam.

134. Cum in omnibus fere Euangelicis locis spiritualis intellectus operetur; tamen in presenti maxime ne quem duritia nude expositionis offendat, spiritali altitudine sensus series temperanda est: presertim cum sacrosancta religio moralibus disciplinis, et mitibus pietatis exemplis etiam fidei exsules ad reuerentiam tamen sui clementer inuitet; ut preuia fidei disciplina mansuetudine sui superstitionum dura dissoluat, et obnoxias erroribus mentes cogat etiam fide credere, quas potuit pietate mulcere. Etenim cum fidei alta pectoribus non capiuntur infirmis, per ea que precepta sunt, ea que ueneranda sunt, estimantur; ut iusta de iusto, sancta 1443 de sancto bonorum suorum bonum testentur  auctore.

135. Ergo Dominum illum qui simul diuinitatis reuerentiam, et pietatis gratiam [b 1Kb] suadere complexus est dicens: Diliges Dominum Deum tuum . . . . et diliges proximum tuum ; ita nunc mutatum esse opinabimur, ut abolere necessitudinum nomina, collidere pietatis affectus, carissimorum pignorum dissidia mandasse credamus? Et quomodo ipse est pax nostra, qui fecit utraque unum ? Quomodo ipse dicit: Pacem meam do uobis, pacem meam relinquo uobis , si parentes a filiis, filios a parentibus dissidio necessitudinis  separaturus aduenit? Quomodo Maledictus qui non honorat patrem , religiosus qui deserit?

136. Sed si aduertamus quia prima causa religionis, secunda pietatis est, [a 1Kb] enodem etiam hanc estimabimus questionem; oportet enim ut diuinis humana posthabeas. Nam si officium parentibus exhibendum est, quanto magis auctori parentum, cui gratiam etiam pro parentibus tuis debes! Aut si illi omnino non recognoscunt parentem, quemadmodum tu recognoscas? Non igitur dicit renuntiandum esse pignoribus, sed Deum omnibus preferendum. Denique habes in alio libro: Qui diligit patrem aut matrem plus quam me, non est me dignus . Non diligere parentes, sed eos Deo preferre prohiberis;  etenim nature pignora Domini beneficia sunt: nec quisquam debet plus amare beneficium quod accepit, quam Deum a quo beneficium seruatur acceptum. Ergo etiam secundum litteram pie intelligentibus expositio religiosa non deest; subest tamen quo altius referendum putemus hunc sensum, quia addidit:

 Erunt ex hoc quinque in domo una diuisi, tres in duos, et duo in tres diuidentur.

137. Qui sunt enim quinque, cum sex personarum facta uideatur subiectio, patris et filii, matris et filie, socrus et nurus? Quamquam eadem mater que socrus accipi possit, que enim mater est filii, socrus eius uxoris est; ut iuxta litteram quoque numeri non absurda sit ratio, liquidoque clareat fidem  uinculis nexam non esse nature, quo licet officio pietatis obnoxii, fide tamen liberi sunt.

138. Non incongruum quoque uidetur si mystica interpretatione enodemus hunc sensum. Domus una, homo unus est. Unusquisque enim domus aut Dei est, aut diaboli. Itaque domus spiritualis, homo est spiritualis, sicut habemus in epistola Petri: Et uos tamquam lapides uiui edificamini domus spiritualis in sacerdotium sanctum . In hac ergo domo duo in tres, tres in duos diuiduntur. Duos legimus frequenter animam et corpus . Quod si duobus in terra conuenerit, effecit utraque unum. Et alibi: Castigo corpus meum, et seruituti redigo . Aliud est quod seruit, aliud cui subiicitur.

 139. Si duos agnouimus, etiam tres agnoscamus: 1444 quod procliue ex illis duobus est intelligere. Tres enim anime in corpore affectiones sunt: una rationabilis, alia concupiscibilis, [b 1Kb] tertia impetibilis, hoc est, , , . Non ergo duo in duos: sed duo in tres, et tres in duos diuidentur; etenim per aduentum Christi homo qui erat irrationabilis  rationabilis factus est. Ante eramus similes bestiarum que rationem nesciunt, eramus carnales, eramus terreni iuxta illam sententiam: Terra es, et in terram ibis . uenit Dei Filius, misit Spiritum suum in corda nostra; facti sumus filii spirituales.

140. Possumus dicere quia in hac domo sunt alii quinque, id est, odor, tactus, gustus, uisus, auditus. Ergo si secundum ea que audimus aut legimus, separato sensu uisus atque auditus, excludamus superfluas corporis uoluptates, que gustu, tactuque, et odore pariuntur, duos in tres diuidimus, eo quod mentis habitus uitiorum non capiatur illecebris, sed emulatione uirtutis a lenociniis se uoluptatis abducat: et ne fiat omnium una consensio, que  precipitet in errorem, sed diuidendo se separent desideria cordis, et officia uirtutis. Aut si quinque sensus accipimus corporales, uitia iam corporis et peccata se separant. Et fortasse quinque sunt quos fratres suos ille in Euangelio diues luxuriosus appellat , qui cruciari describitur apud inferos, quibus mandari rogat ut nouerint in hoc seculo delicias abdicandas, ut possint requiem habere post seculum, studio uirtutis.

141. Possunt etiam  uideri caro atque anima ab odore, tactu, gustuque luxurie separata, in una domo se aduersus incursantia uitia diuidentes, caro et anima subiicientes se legi Dei, et remouentes a lege peccati: quorum licet dissensio per preuaricationem  primi hominis in naturam se uerterit; ut nequaquam sibi paribus ad uirtutem studiis conuenirent; tamen per crucem Domini Saluatoris tam inimicitiis, quam etiam mandatorum lege uacuatis [c 1Kb] in societatis concordiam congruerunt, posteaquam Christus e celo pax nostra descendens, fecit utraque unum, et medium parietem macerie soluit, inimicitias in carne sua lege mandatorum in decretis euacuans; ut duos conderet in uno nouo homine faciens pacem, et reconciliaret utrosque in uno corpore Deo . Quis est uterque, nisi unus interior, alter exterior? Alter anime spectat uigorem, alterum refert ad corporis sensum; [d 1Kb] quamquam in se separabilis affectus conspiratione concordent, cum caro subiecta meliori, salutaribus obedit imperiis: non quod in naturam  anime subtilitate materie transfusa demigret, sed quia deliciis abdicatis, ab omni defecata labe uitiorum, celestis conuersationis tramitem obedientie affectione gradiatur: iam non ut antea legi mentis repugnans, sed per legem mentis et spiritum uite liberata a lege peccati; ut anime caro fiat appendix,  non iam lena uitiorum, sed emula quedam et quasi pedissequa uirtutis.

1445 142. Et rursus quando anima corporis non conniuet illecebris, nec carnalium uoluptatum delectatione uincitur, sed mens pura mundique huius exuta famulatu, sensus corporis in suas illicit et attrahit uoluptates; ut audiendi legendique usu incrementa uirtutis epuletur, atque [a 1Kb] interioris succi spiritualibus nescitura famem satietur alimentis. Etenim  oratio cibus mentis est, preclaraque alimonia suauitatis, que membra non oneret, neque se in nature pudenda, sed in ornamenta conuertat; cum libidinum uolutabrum commutatur in Dei templum, diuersoriumque uitiorum sacrarium incipit esse uirtutum.  Quod utique tunc facit cum caro in naturam regressa, uigoris sui agnoscit altricem, atque ausu deposito contumacie, moderantis anime coniugatur arbitrio: qualis fuit cum inhabitanda paradisi secreta suscepit, antequam ueneno pestiferi serpentis infecta, sacrilegam famem sciret, diuinorumque memoriam preceptorum anime sensibus inherentem, edacitatis studio preteriret.

143. Hinc peccatum manasse proditur, tamquam corpore animaque genitoribus, dum corporis natura tentatur, anima male sana compatitur. Que si appetentiam corporis refrenasset, in ipso ortu exstincta esset origo peccati, quam uelut uirili infusam corporis motu, [b 1Kb] madefacta anima etiam sui uigore corrupto, alienis grauis operibus parturiuit. Etenim ille  uiolentior et fortior sexus quodam ualido impetu uelut uirilis fertur affectus: hec molliorem quam uehementiorem studet tenere rationem. Ex his itaque diuersarum cupiditatum motus adoleuit.

144. Sed ubi in se anima redit, deformis partus pudore conuenta, degeneres abiurat heredes abdicans motus, exosa peccatum. Caro quoque grauium laborum defenerata sorte, et usura iniurie miserabilis fatigata, ubi se cupiditatibus suis quas sibi ipsa generauit, tamquam sentibus mundi doluit esse confixam, ueterem hominem festinat exuere; ut se sibi auferat, [c 1Kb] ne improuidam parentem successio peritura destituat. Rursus cupiditatum irrationabilis motus, quasi cuiusdam forme decore fucato, uoluptatis lenociniis illectans, eam sibi tamquam in usum societatis  adsciuit: ita uelut quedam corporis atque anime nurus uoluptas motui praue cupiditatis innubit.

145. Ergo quamdiu mansit in una domo, conspirantibus uitiis, indiuidua inseparabilisque consensio, nulla uidebatur esse diuisio. Ubi uero Christus ignem  quo [d 1Kb] delicta carnis exureret, uel gladium qui significat exerte aciem potestatis, quo spiritus medullarumque secreta penetrantur, misit in terras; tunc caro atque anima regenerationis innouata mysteriis, oblita quod erat, incipit esse quod non erat: ac sic ueteris uitii, quamuis sibi ante dilecti, societatem secernit, et quasi prodige copulam posteritatis eliminat; ut diuidantur parentes in filios, dum intemperans motus temperantia corporis abdicatur, et anima 1446 declinat consortium culpe, nec extrarie illi et foris sumpte locus remanet uoluptati.

146. Filii quoque in parentes diuiduntur, dum renouati hominis censuram senilem uitia uetusta declinant, pietatisque normam uoluptas adolescentior, tamquam serie domus refugit disciplinam. Non  incongruum quoque est si putemus quod et isti ideo se diuidant, ut meliores fiant parentibus; maxime cum in posterioribus dixerit: Si quis uenit ad me, et non odit patrem aut matrem, aut filios, et fratres, et sorores, etiam et animam suam, non potest meus esse discipulus . Et ideo secundum simplicem intelligendi formam, gentilibus parentibus qui Christum sequitur filius antefertur; religio enim prestat pietatis officiis.

147. Illud quoque secundum altiorem interpretationem, quia de carne peccatum nascitur, et uelut in utero carnis operatur, de quo ait Apostolus: Si autem quod nolo hoc ago, iam non ego illud operor: sed quod habitat in me peccatum . Cum pro uita mundi huius effusus Domini sanguis aboleuerit uitia,  in gratiam ex offensione conuertitur: Superabundauit enim peccatum, ut superabundaret gratia ; fitque ut ex peccato orta penitentia ad conuersionem propositi, et ad cupiditatem gratie spiritalis impellat. Itaque quod erat mihi ad mortem, hoc erit in salutem. Ergo peccatum irriguo fontis ablutum, ab ea unde generatum est carne secernitur: et dum unusquisque cupit redimere delictum, fit ex serie culpe studium discipline.

148. Concupiscentia quoque rerum malarum, et quidam motus feruidior cupiditatis Dei uerbo in appetitum transfunditur diuine caritatis et amoris, atque in eadem natura fit uaria disciplina, multoque meliorem quam antea uoluptatem sibi mysteriorum celestium ille corporis atque anime appetitus acquirit.  Alitur enim animus cognitione rerum, et comperta futurorum repromissione sublimior, anime opera uetusta fastidit: Animalis enim homo non percipit que sunt spiritus Dei; stultitia enim illi est : spiritalis autem diiudicat omnia; ipse autem a nemine diiudicatur.

  Dum uadis cum aduersario tuo ad magistratum, in uia da operam liberari ab illo; ne forte condemnet te apud iudicem, et iudex tradat te exactori, et exactor mittat te in carcerem. Dico tibi, non exies inde donec etiam nouissimum quadrantem reddas.

149. Hoc etiam Mattheus posuit : sed ille specialiter, iste generaliter: ille enim de reconcilianda pace dissidentium fratrum dictum putauit: hic de penitentia, et omnis emendatione delicti. Discutiamus igitur qui sit aduersarius, qui magistratus, qui iudex, quiue exactor, quemue putemus esse quadrantem, quem nisi quis exsoluerit, mittatur in carcerem.

150. Et iuxta Mattheum quidem aduersarius est,  cum quo minime tibi in hac uita conuenisse uideatur, qui apud iudicem futurum uiuorum 1447 atque mortuorum manentis simultatis te crimine persequatur: iuxta Lucam autem est aduersarius noster ille precipue, qui serit illecebras delictorum; ut habeat in supplicio participes, quos habuit in errore consortes: atque ideo socios querit ad culpam; ut obnoxios prodat ad penam. Quem nobis cauendum Petrus apostolus monet dicens: Aduersarius uester diabolus tamquam leo rapiens et rugiens querit quem deuoret .

151. Est et aduersarius noster iuxta Mattheum omnis uirtutis usus, et apostolicus et propheticus sermo, qui nos ad asperiora precepta, et durioris uite documenta constringit: cui consentire  nos conuenit, ut eum operibus emulemur; ne aliqua nostri contumacia ab eo desciuisse prodamur. Iuxta Lucam autem nemo nobis magis aduersarius quam noster est lapsus, qui nos uite nostre accusat indiciis: non quod accusationis ullius iudex futurus querat officium, sed quod apud omnium cognitorem noster nos actus accusat, dum ab usu uirtutis, apostolicisque preceptis inuenitur alienus.

152. Itaque aduersarius nobis omnis uitiorum usus, aduersaria nobis libido, aduersaria auaritia, aduersaria omnis improbitas, aduersaria omnis iniqua cogitatio: denique mala est conscientia, que nos et hic afficit, et in futurum accusabit et prodet, sicut testatur Apostolus dicens: Testimonium reddente illis conscientia illorum, et inuicem cogitationibus accusantibus,  aut etiam defendentibus . Quod si conscientia unumquemque prodit, quanto magis gestorum nostrorum opus ante Deum presto est, quod expressum in nostro corpore ultimo tempore recensebitur, et secretum cogitationis scriptum in cordibus nostris legetur! Demus igitur operam, ut dum in hoc sumus uite curriculo constituti, tamquam a malo aduersario, ita ab improbo liberemur actu;  ne dum imus cum aduersario ad magistratum, in uia nostrum condemnet errorem.

153. Ideo et Mattheus ait: Esto consentiens aduersario tuo dum es cum illo in uia : autem Grecus dixit, hoc est beneuolens; si enim dum sumus in hac uita, exsoluamus nos a uinculis diaboli, nec ille propter nos damnabitur, et nos a uinculis eius erimus alieni. Unde et pro Assyrio psalmus inscribitur septuagesimus quintus. Bene ergo consulis aduersario, et pro ille Assyrio, hoc est uano, bene facis, si eius laqueis exutus prestes hanc beneuolentiam; ut et penam tui lapsus et mortis euadat. Quod si uinculis eius inhereas, tradet te tamquam reum magistratui, idem accusator et proditor.

154. Quis est magistratus, nisi penes quem omnis  potestas est, et qui pleni et perfecti temporis sublimem sibi uindicat dignitatem? Ad quem bonorum operum fretus conscientia, non timens aduersarium sanctus Propheta festinat dicens: Sitiuit anima mea ad Dominum uiuum: quando ueniam, et apparebo ante faciem Dei ? Hic enim magistratus tradet reum iudici, ei scilicet cui uiuorum et mortuorum tribuit potestatem: et tribuit per naturam, non per gratiam; non enim 1448 quam non habebat accepit, sed quam ex substantia Patris cum generaretur, assumpsit. Hunc magistratum tibi et iudicem monstrat, qui monstrauit accusatorem, et ostendit quando sit reuelandus: In die, inquit, qua iudicabit Deus occulta hominum secundum Euangelium meum per Iesum Christum Dominum nostrum .  Hic igitur est iudex iehsu Christus, per quem occulta redarguuntur, [a 1Kb] et improbi operis pena mandatur.

155. uis scire Christum esse iudicem qui exactori tradit, et in carcerem mittit? Ipsum interroga, immo ipsum lege in Euangelio dicentem: Tollite et mittite illum in tenebras exteriores . Exactores quoque suos ipse monstrauit alio loco ubi dicit: Sic erit in consummatione seculi, exibunt Angeli, et separabunt malos de medio iustorum, et mittent eos in caminum ignis: ibi erit fletus et stridor dentium .

156. Superest nunc ut intelligamus quid sibi uelit figura quadrantis. Et uidetur usualis rei expressum nomine intellectus spiritualis arcanum. Nam sicut qui pecunias soluunt, debitum reddunt, nec prius  euacuatur fenoris nomen, quam totius sortis [b 1Kb] ad nummum usque quocumque solutionis genere quantitas uniuersa soluatur: sic compensatione caritatis actuumque reliquorum, uel satisfactione quacumque, peccati pena dissoluitur.

157. Non otiosum etiam, quia non era  duo, non assem , non denarium , sed quadrantem hoc  posuit loco; quadrantaria enim permutatio uelut quedam est compensatio, cum aliud redditur, et aliud significatur solutum: ita et hic aut pretio caritatis redimitur iniuria, aut iniurie estimatione pena laxatur.

158. Quadrantem autem in balneis dari solere reminiscimur, cuius oblatione ut illic unusquisque lauandi accipit facultatem, ita hic accipit eluendi; quia uniuscuiusque peccatum supra scripte genere conditionis eluitur; cum tamdiu exercetur noxius penis, ut commissi supplicia erroris expendat.

159.  De Galileis autem illis, quorum sanguinem Pilatus miscuit cum sacrificiis eorum, figura quedam uidetur eos tangens, qui coactu diabolico, non pure offerunt sacrificium: quorum  oratio in peccatum, sicut de Iuda scriptum est  proditore, qui proditionem sanguinis Dominici inter sacrificia positus cogitabat.

 Arborem fici quidam habuit plantatam in uinea sua.

160. Quid sibi uult quod in Euangelio suo Dominus fici parabolam frequenter inducit ? Habes enim alibi, quod iussu Domini, uiriditas omnis huius ligni frondentis aruerit: unde intelligis omnium creatorem, qui potest imperare naturis, ut uel arescant subito, uel uirescant. Alibi ex teneritudine arboris huius et foliis commemorat coniici solere estatis aduentum , utroque significans et Iudaice plebis inanem quam pretendebat gloriam, uelut florem in aduentu Domini  decidisse; quia operibus infructuosa durabat: 1449 et iudicii diem uelut estatis aduentum, quo adulti fructus terrarum omnium reconduntur, ex plenitudine Ecclesie, in quam Iudei quoque credituri sunt, [a 1Kb] metiendum.

161. Hic ergo altioris sensus aliquod etiam queramus arcanum . [b 1Kb] Ficus in uinea est: erat autem uinea Domini Sabaoth, quam dedit in rapinam gentium. Itaque qui uineam suam diripi fecit, hic etiam ficum iussit excidi. Apta autem synagoge arboris istius comparatio est; quia sicut ista arbor foliis redundans fluentibus spem possessoris sui cassa speratorum prouentuum exspectatione destituit: ita etiam in Synagoga dum doctores eius operibus infecundis, uerbis tantum uelut foliis redundantibus  gloriantur, inanis umbra Legis exuberat, spes autem falsi exspectata prouentus, populi uota credentis illudit.

162. Est etiam in natura arboris, quo magis credas Synagoge speciem comparatione huius expressam; etenim si diligenter inquiras, discretam ab usu arborum ceterarum consuetudinem nature huius inuenies. Namque alie florem ferunt, antequam fructum, pomaque uentura prenuntio sui flore designant;  hec sola ab initio germinat poma pro floribus: in aliis flos decutitur, et poma nascuntur; in hac poma decidunt, ut poma succedant. Ergo priora illa [c 1Kb] cassa fructuum, uice floris emergunt: ita precoqua quodam nascendi usu, que ordinem nature nesciunt, beneficium nature seruare non possunt. Etenim qua se medio trudere de cortice gemma consueuit, ea minutissima queque huius generis poma prorumpunt. De quibus legimus in Canticis canticorum: Ficus producit grossos suos . Itaque ceteris albentibus primo uere uirgultis, sola ficus proprio nescit flore canescere; ideo fortasse quod nullus istis maturior sit usus in pomis. Nam succedentibus aliis, hec quasi degenerantia respuuntur, et arenti infirma radice, renouatis quibus sit succus utilior,  [d 1Kb] exuruntur. Manent tamen aliqua perrara, nec decidunt, quibus hic prouentus arriserit; ut de medio duarum uirgarum clauiculo breui erumpente promergant, quo geminis tecta presidiis tamquam nature parentis gremio, succi fotu plenioris inolescant. Ea clementioris aure prouocata temperie, et prolixioribus adultiora temporibus, ubi siluestrem animum succi prioris exuerint, specie ceteris et maturitatis gratia preferuntur.

163. Specta nunc cultus et animos Iudeorum, qui quasi primi fructus male feracis Synagoge, grossi labentis similitudine corruerunt; [e 1Kb] ut mansura supra euum nostri generis poma succederent. Etenim primus Synagoge populus quasi radice operum infirmus arentium, ubertatem sapientie naturalis haurire  non potuit. Et ideo uelut inutilis decidit fructus; ut quasi ex iisdem clauiculis arboris fructuose de pinguedine religionis antique nouus Ecclesie populus emergeret. Ergo ille qui erat, esse desiit; ut esse inciperet qui non erat. Primi tamen ex Isrel quos nature ualidioris ramus extulerat, sub umbra Legis et crucis, in utriusque sinu succo gemino colorati, 1450 grossi maturescentis exemplo, pulcherrimorum gratia fructuum ceteris prestiterunt, quibus dicitur: Sedebitis super duodecim thronos, iudicantes duodecim tribus Isrel .

164. Nec illud alienum quod Adam atque Eua, primi illi nostri ut generis ita erroris parentes, qui huius arboris texere se foliis , paradisi exsules esse meruerunt: cum Domini deambulantis  presentiam transgressionis sue conscii declinarent; ut significarent futurum quod ultimis temporibus populus Iudeorum sub Domini Saluatoris aduentu, qui eos uocaturus aduenit, exutum se uirtutibus per diaboli tentamenta cognoscens, et intecta conscientie probra formidans, a religione deuius, preuaricatione confusus, esset a Domino recessurus, uerborum fluentium uelut foliorum uelaminibus adopertus pudenda gestorum.

 165. Ergo illi qui folia de ficulnea, non poma carpserunt, eliminati sunt a Dei regno; erant enim in animam uiuentem. uenit secundus Adam, et iam non folia, sed poma querebat; erat enim in spiritum uiuificantem. In spiritu autem fructus uirtutis acquiritur, Dominus adoratur . Querebat autem Dominus non quia fructum ficulnee deesse nesciret, sed ut ostenderet in figura, quia fructum Synagoga iam habere deberet. Denique ex sequentibus docet non se ante tempus uenisse, qui per triennium uenit; sic enim habes:

 Ecce anni tres sunt ex quo ueni querens fructum in ficulnea hac, et non inuenio. Succide ergo illam; ut quid etiam terram occupat?

166. uenit ad Abraham, uenit ad Moysen, uenit  ad Mariam, hoc est, uenit in signaculo, uenit in Lege, uenit in corpore. Aduentum eius ex beneficiis recognoscimus. Alibi purificatio, alibi sanctificatio, alibi iustificatio est: circumcisio purificauit, sanctificauit Lex, iustificauit gratia. Unus in omnibus, et in uno omnia. Nemo enim mundari potest, nisi qui metuit Dominum: nemo Legem meretur accipere, nisi purificatus a culpa: nemo accedit ad gratiam, nisi nouerit Legem. Ergo populus Iudeorum neque purificari potuit; quia circumcisionem non animi, sed corporis habuit, neque sanctificari; quia uirtutem Legis ignorauit, qui carnalia magis quam spiritalia sequebatur (Lex autem , neque iustificari; quia delictorum suorum penitentiam non gerebat, et ideo gratiam nesciebat.

 167. Merito ergo nullus in Synagoga fructus inuentus est: et ideo iubetur excidi. Sed bonus cultor, et fortasse ille in quo Ecclesie fundamentum est, presciens alterum ad gentes, se autem ad eos qui ex circumcisione sunt, esse mittendum; religiose ne excidatur interuenit, fretus uocatione sua etiam populum Iudeorum [a 1Kb] per Ecclesiam posse saluari. Ideoque dicit:

 Remitte illam et hoc anno, usque dum fodiam circa illam, et mittam cophinum stercoris.

168. Quam cito duritiam Iudeorum superbiamque 1451 causas esse sterilitatis agnouit! Itaque nouit excolere, qui nouit uitia deprehendere. Pollicetur dura cordis eorum apostolicis ligonibus esse fodienda; ut longo incultu situm mentis obductum sermo  bis acutus inuertat, et corde proscisso, excitet sensum erio spiramine iam uigentem; ne radicem sapientie terrarum aceruus obruat et abscondat. Cophinum quoque stercoris dicit esse mittendum. Magna profecto uis stercoris, que tanta est, ut de infecundis fecunda, de arentibus uirentia, de sterilibus faciat fructuosa. In quo sedit Iob cum tentaretur, et uinci nequiuit . Et Paulus estimat ut stercora, ut Christum lucrifaciat . Denique cum ante Iob plurima perdidisset, posteaquam sedit in stercore, non habuit quod ei diabolus posset auferre. Bona ergo terra que foditur, bonum  stercus quod mittitur. Denique Dominus de terra suscitat inopem, et de stercore erigit pauperem .

169. Itaque per intellectus exercitium spiritualis et humilitatis affectum etiam Iudeos in Euangelium Christi cultor ille bonus fore estimat fructuosos. Meminerat enim quia per Aggeum Dominus locutus est, quoniam quarto et uicesimo noni mensis, a die quo fundatum est templum Domini omnipotentis, uineam, inquit, et ficus, et malogranata, et ligna oliue, que non afferent fructum, ex hac die benedicam : quo reuelatur sub ipsum anni uergentis occasum, hoc est, seculi iam senescentis occiduo, sanctum Dei templum, quod est Ecclesia, esse condendum, cuius gratia per sanctificationem  lauacri Iudeorum nationumque populi fructum suorum possint habere meritorum.

170. Ergo per naturam arboris, Synagoge species indicatur, secundis prouentibus fructuosa; nos enim ex patrum semine. Meritoque Iudei grossis labentibus comparantur, quod incrassato corde, et predura ceruice ad perennitatem sui peruenire non possunt. Qui si moriantur, et quasi decidant huic mundo, ut in interiorem hominem per lauacri gratiam renascantur, erunt utique fructuosi. Perfidia autem hominum pertinacium Synagogam inutilem fecit; et ideo quasi sterilis iubetur excidi.

171. Quod de Iudeis dictum, omnibus cauendum arbitror, et nobis maxime; ne fecundum Ecclesie locum uacui meritis occupemus: qui quasi malogranata  benedicti, fructus ferre debemus internos, fructus pudoris, fructus coniunctionis, fructus mutue caritatis et amoris, sub uno utero Ecclesie matris inclusi; ne aura noceat, ne grando decutiat, ne estus cupiditatis exurat, ne humoris imber elidat.

172. Nonnulli tamen ficum istam per allegoriam non Synagoge, sed malitie improbitatisque figuram putant; hi tamen in nullo distant, nisi quod pro specie genus eligunt. Id autem cauere se dicunt, quia Dominus dixit ad ficum: Numquam ex te fructus nascatur in sempiternum ; cum utique plurimos ex Iudeis credidisse, et credituros esse nouerimus. Sed qui credit, non Synagoge iam fructus est, sed Ecclesie: nec ex Synagoga 1452 nascitur, qui renascitur in Ecclesia: Sicut enim sunt qui  ex nobis exierunt, sed non erant ex nobis; si enim ex nobis essent, nobiscum mansissent : sic de iis qui ex Iudeis credunt, dicimus quia si ex Synagoga essent, in Synagoga manerent: sed propterea exierunt de Synagoga, ut ex Synagoga non fuisse credantur. Deinde pro malitia interueniret aliquis, et diceret excolendam ut fructum afferret; cum ideo uenerit Dominus, ut semina improbitatis aboleret .

 Erat autem docens in Synagoga eorum sabbatis. Et ecce mulier que habebat spiritum infirmitatis annis decem et octo, et erat inclinata.

 173. Quam cito quod de Synagoga diceret indicauit ! Ad ipsam utique arborem uenisse se monstrat, qui in eadem predicabat. Denique in muliere infirma quasi Ecclesie figura succedit, que cum mensuram Legis et resurrectionis impleuerit, in illa quiete perpetua in sublime erecta fastigium, inclinationem nostre infirmitatis sentire non poterit. Nec aliter curari potuisset hec mulier, nisi quia Legem impleuit et gratiam: Legem in preceptis, in lauacro gratiam, per quam mortui seculo resurgimus Christo; nam in decem uerbis, Legis perfectio est: in octauo numero, resurrectionis est plenitudo. Opus ergo sabbati signum futuri est, quod unusquisque Lege perfunctus et gratia, per misericordiam Christi corporee fragilitatis molestiis exuetur.  Et ideo in signo ante per Moysen premissa est sanctificatio ; ut esset exercitium future sanctificationis, et obseruantie spiritualis, a secularibus operibus abstinendo. Denique et Deus [a 1Kb] ab operibus mundi quieuit , sed non ab operibus, cuius sempiterna et iugis operatio est; sicut Filius ait: Pater meus usque modo operatur, et ego operor ; ut ad similitudinem Dei secularia nostra opera, non religiosa cessarent.

174.  Hoc autem non intelligens archisynagogus, prohibebat quemquam curari sabbato, cum sabbatum futurarum typus sit feriarum. Et ideo non operis boni, sed mali ferie sunt; eoque prescriptum sit ut nullam ferentes sarcinam delictorum, nec bonorum ieiuni operum sabbata post mortem  futura celebremus. Unde Dominus spiritaliter uidetur respondere, cum dicit:

 Hypocrite, unusquisque uestrum sabbato non soluit bouem suum aut asinum, et ducit adaquare?

175. Cur non aliud animal indicauit, nisi ut ostenderet, aduersantibus licet Synagoge principibus, futurum tamen ut Iudaicus et gentilis populus sitim corporis, estusque mundi istius Dominici fontis ubertate deponat? Agnouit enim bos possessorem suum, et asinus presepe Domini sui . Itaque ille populus qui antea feni uilis quod priusquam euellatur arescit, alimonia pascebatur, panem illum qui e celo descendit accepit. Et ideo per uocationem duorum populorum Ecclesiam dicit saluam futuram, que  tempore Legis impleto, et Dominice resurrectionis etate, tempus sue absolutionis acceperat. Quam clemens ergo 1453 Dominus, quam pius in utroque, cum aut miseretur, aut uindicat! In Synagoge  typo arborem excidi iubet, in typo Ecclesie feminam saluat. Quam dulcis parabola! facilis autem solutio. uinculum uinculo comparat; [b 1Kb] ut insimulatione Iudeorum actus ipsorum redarguatur. Nam cum ipsi animalibus sabbato soluant uincula, reprehendunt Dominum, qui homines a peccatorum uinculis liberauit.

 Cui simile est regnum Dei, et cui simile illud estimabo? Simile est grano sinapis, quod acceptum homo misit in hortum suum, et creuit: et facta est arbor, et uolucres celi requieuerunt in ramis eius.

176. Docet nos presens lectio naturam comparationum spectandam esse, non speciem. Itaque uideamus cur sublime regnum celorum grano sinapis comparetur: nam memini etiam alio loco granum  sinapis lectum, ubi fidei confertur, dicente Domino: Si habueritis fidem sicut granum sinapis, dicetis huic monti: Tollere, et iactare in mare . Nec exigua hec, sed magna est fides, que monti possit ut se transferat, imperare; neque enim mediocrem fidem Dominus exigit ab apostolis, quibus aduersus altitudinem extollentem se nequitie spiritalis scit esse certandum. uis scire magnam fidem requiri? Lege in Apostolo: Et si habeam omnem fidem, ita ut montes transferam .

177. Ergo si regnum celorum sicut granum sinapis, et fides sicut granum sinapis: fides utique regnum celorum est, et regnum celorum est fides. Itaque qui fidem habet, habet regnum celorum. Et regnum Dei intra nos, et fides intra nos est; legimus  enim: Regnum Dei intra uos est . Et alibi: Habete fidem in uobis ipsis . Denique sanctus Petrus qui omnem habuit fidem, regni celorum claues ut et aliis reseraret, accepit.

178. Nunc ex natura sinapis, que uirtus comparationis sit estimemus. Granum eius certe res est uilis et simplex: si teri ceperit, uim suam fundit. Etiam fides primo simplex uidetur: sed si teratur aduersis, gratiam sue uirtutis effundit; ut alios quoque qui uel audiunt, uel legunt, odore sui compleat. Granum sinapis martyres nostri sunt Felix, Nabor, et uictor [c 1Kb] : habebant odorem fidei, sed latebat. uenit persecutio, arma posuerunt, colla flexerunt, contriti gladio per totius terminos mundi gratiam sui sparsere martyrii, ut iure dicatur: In omnem terram exiuit sonus eorum  .

179. Sed alias teritur fides, alias premitur, alias seminatur. Ipse Dominus granum est sinapis. Erat integer ab iniuria: sed eum uelut granum sinapis  qui non attriuerat populus, nesciebat. Teri maluit, ut diceremus: Christi enim bonus odor sumus Deo . Comprimi maluit; unde et Petrus dixit: Comprimunt te turbe . Seminari maluit uelut granum quod acceptum homo misit in hortum suum; in horto enim Christus et captus et sepultus: in horto creuit, ubi etiam resurrexit, et factus est arbor, sicut scriptum est: Sicut arbor mali 1454 inter ligna silue: ita frater meus inter medium filiorum .

180. Ergo et tu semina in horto tuo Christum. Hortus utique locus plenus est florum et fructuum diuersorum, in quo gratia tui operis effloreat, et multiplex odor uarie uirtutis exhalet. Ibi ergo sit Christus, ubi fructus est. Semina Dominum Iesum. Granum  est cum comprehenditur, arbor est cum resurgit, arbor mundum obumbrans. Granum est cum sepelitur in terra, arbor est cum eleuatur ad celum.

181. Preme etiam cum Christo, et semina fidem. Premitur fides, cum crucifixum credimus Christum. Pressit fidem Paulus, cum diceret: Et ego ueniens ad uos, fratres, ueni non cum eminentia sermonis aut sapientie, predicans uobis mysterium Dei; neque enim iudicaui me scire quid inter uos, nisi Iesum Christum, et hunc crucifixum . Et quia docuit premere fidem, docuit et leuare, dicens: Nunc enim crucifixum iam non nouimus Christum . Seminamus autem fidem, cum ex Euangelio et apostolicis ac propheticis lectionibus credimus in Domini passionem. Seminamus ergo fidem, cum eam uelut  mollito et subacto solo Dominice carnis operimus; ut quasi uapore et compressu sacri corporis fides se ipsa disseminet. Qui enim crediderit factum hominem Dei Filium, credit mortuum esse pro nobis, credit resurrexisse pro nobis, credit ascendisse pro nobis. Semino ergo fidem, cum sepulturam eius intersero.

182. uis scire granum Christum, et seminatum Christum? Nisi granum tritici cadens in terram moriatur, ipsum solum manet: si autem mortuum fuerit, multum fructum afferet . Ergo non errauimus, quia diximus quod ipse iam dixerat. Est autem et granum tritici; quia confirmat cor hominis: et granum sinapis; quia cor hominis accendit. Et licet ad omnia utrumque conueniat; uidetur tamen granum tritici, cum de eius resurrectione tractatur:  panis enim Dei est, qui de celo descendit ; eo quod uerbum Dei, et resurrectionis exemplum mentes alat, spem acuat, firmet affectum: granum autem sinapis; eo quod amarior et acrior sermo sit de Domini passione: amarior ad flendum, acrior ad commouendum. Itaque cum audimus et legimus ieiunasse Dominum , sitisse Dominum , lacrymasse Dominum , uapulasse Dominum, dicentem quoque eum  sub tempore passionis: uigilate et orate, ne intretis in tentationem ; uelut succo amarioris sermonis increpiti, [a 1Kb] dulciores iusto uoluptatum suauitates corporalium temperamus. Ergo qui seminat granum sinapis, seminat regnum celorum.

183. Ne despicias hoc granum sinapis: Minimum quidem est omnibus seminibus, fit autem cum creuerit, maius omnibus oleribus . Si granum sinapis Christus, quemadmodum Christus aut minimus est, aut crescit? uerum non per naturam, [b 1Kb] sed per speciem rursus excrescit. uis scire minimum? uidimus eum, et non habebat speciem neque decorem . Disce maximum: Speciosus forma pre 1455 filiis hominum . Etenim ille qui non habebat speciem neque decorem, excellentior factus  est angelis, ultra omnem gloriam prophetarum, quos infirmus Isrel uelut olera manducauerat; panem enim quo corda firmantur, alterum refutauerat, alterum non acceperat.

184. Semen autem Christus, quia semen Abrahe: Abrahe enim dicte sunt promissiones, et semini eius. Non dicit: Et seminibus, tamquam in multis, sed sicut in uno: Et semini tuo, quod est Christus . Nec solum semen est Christus, sed etiam minimum omnibus seminibus; quia non uenit in regno, non in diuitiis, non in istius mundi sapientia. Subito autem uelut arbor sublimem sue uerticem potestatis effudit, ut dicamus: Sub umbra eius concupiui, et sedi . Et frequenter simul, ut arbitror, uidebatur et arbor, et granum. Granum est cum dicitur:  Nonne hic est filius Ioseph fabri ? Sed inter hec uerba creuit subito, testantibus Iudeis, quia quasi late arboris ramos non poterant comprehendere, dicentes: Unde huic ista sapientia .

185. Granum igitur est figura, arbor est sapientia: in cuius frondentibus ramis ille nycticorax in domicilio, ille passer singularis in edificio , ille raptus in paradisum, in erem rapiendus et nubes, tuta iam sede requiescat . Requiescunt etiam potestates et angeli celorum, et quicumque spiritualibus factis euolare meruerunt. Requieuit sanctus Ioannes, cum recumberet super pectus Iesu; immo et ipse eius arboris succo uelut ramus extenditur. Ramus est Petrus, ramus est Paulus posteriora obliuiscens, et ea que  sunt priora appetens.

186. In quorum sinus, et quosdam disputationum recessus, qui eramus longe, nos scilicet ex nationibus congregati, quos diu [c 1Kb] per inane mundi procella et turbo nequitie spiritalis agitabat, assumptis uirtutum remigiis aduolamus; ut nos umbra sanctorum ab istius mundi ardore defendat, certe stationis iam securitate uernantes: eo quod anima nostra grauibus ante, sicut illa mulier, inclinata peccatis,  ut passer erepta de laqueo uenantium in ramos Domini montesque migrauit. Itaque ante superfluis obseruationibus uani, et inani leuitate uolitantes, nunc iam per fidem Christi soluti manus, et liberi a uinculis sabbatorum, bonis operibus intendimus: et in ipsis epulis libertatem habemus, intemperantiam excludimus; ne liberi a Lege, cupiditatibus seruiamus: Lex enim ligauit sibi, ut absolueret cupiditatibus. Gratia que minorem abstulit seruitutem, multo grauiora precepit. Omnia nobis licent, sed non omnia expediunt ; graue est enim potestate uti, ut sub potestatem recidas. Desiste esse sub Lege, ut uirtute supra Legem sis.

 Cui simile estimabo regnum Dei? Simile est fermento quod acceptum mulier abscondit in farina,  donec fermentatum est totum.

187. Hec [a 1Kb] de requirendis questionibus comparatio tantum ambiguitatis offundit, ut diuersas 1456 habeat sententias plurimorum. Opportune itaque granum tritici supra diximus Christum, quia suberat nobis spiritale fermentum, eoque plerique fermentum Christum putant, quod uirtutem attollat acceptam. Et quia fermentum ex farina, ut non specie generi suo prestat: Christus quoque ex patribus, equalis corpore, sed diuinitate incomparabilis preeminebat. Igitur sancta Ecclesia que typo mulieris istius Euangelice figuratur, cuius farina nos sumus, Dominum Iesum in interioribus nostre mentis abscondat, donec animi nostri secreta penetralia calor sapientie celestis obducat.

188. Et quia in Mattheo legimus tribus mensuris absconditum esse fermentum , congruere uisum est ut Dei Filium crederemus absconditum in Lege, adopertum in Prophetis, Euangelicis predicationibus adimpletum; ut perfectam fidem nobis acquirat ex omnibus, et scriptorum collatione formatus in nobis, qui sumus corpus ipsius, omnia et in omnibus impleatur; ipse enim erat uerbum Dei, atque mysterium quod absconditum est a seculis et a generationibus: quo nichil potest ad expressionem perennitatis eius attestatius dici . Erat enim profecto, ut absconditus sacrilegis, manifestatus in sanctis, predestinatus ante secula, seruaretur ad gloriam. Hec est autem gloria, ut possimus, fratres, inuestigare mysterium absconditum a seculis in Deo. Quod in Deo, utique et ex Deo;  neque enim Deus aliene capax potest esse nature.

189. Nec sum dubius animi, quod aliqui de hoc mundo dictum putent, donec fermentetur in Lege, Prophetis, Euangelio; ut Dominum omnis lingua fateatur. Itaque discutiamus omnia, et diligentius requiramus. Nemo inuenit nisi qui ante quesierit.  Aedificemus turrim, computemus sumptus Scripturarum, conferamus impensas; ne quis etiam de nostrum aliquo dicat: Hic uoluit edificare, et non potuit consummare . Qui edificat domum, bonum debet iacere fundamentum. Bonum fundamentum est fides, bonum fundamentum apostolorum et prophetarum ; duobus enim Testamentis fides nostra consurgit: nec iniuriam facit qui parem dixerit in utroque perfectamque fidei esse mensuram, cum ipse dicat Dominus: Si crederetis Moysi, crederetis et mihi ; quia et in Moyse Dominus est locutus. Bene ergo in utroque perfecta mensura quia perfectus in utroque: et fides utriusque una; quia unius est uirtutis et sensus oraculum atque responsum.

190. Me tamen sequi iuuat quod ipse Dominus  docuit fermentum Ecclesie spiritalem esse doctrinam; nam cum scriptum sit: Cauete a fermento Phariseorum ; et cum Apostolus dixerit: Non in fermento nequitie et malitie , ostenditur quia doctrina fermentum est. Sed aliud est fermentum zizanie, aliud fermentum tritici. Unde et bonis auctoribus acquiescimus, ut dicamus quia Ecclesia renatum hominem qui est in corpore et anima et spiritu, fermento sanctificat spirituali. Sanctificatur enim [b 1Kb] corpus atque anima, et ipsa 1457 gratia spiritalis accipit sanctificationis augmentum; cum per Ecclesie uelut quoddam fermentantis officium, Scripturarumque doctrinam, que uelut celestium collatione sermonum et ubertate concrescit, infusus toti homini atque permixtus usus  inoleuerit, ut fiant unum etiam [c 1Kb] ipsa fermentum. Quod utique tunc fit, cum sibi tria hec pari quadam cupiditatum lance consentiunt, et equalis aspirat [d 1Kb] concordia uoluptatum.

191. Hoc igitur Ecclesie opus non tumultuarium, nec fortuitum, sed diuturna meditatione collatum; ut hec tria unum sint, integra a lege peccati. Cuius sententie assertorem habemus Apostolum dicentem: Ipse autem Dominus sanctificet uos per omnia; ut integer spiritus, et anima, et corpus sine querela in die Domini nostri Iesu Christi seruetur . Quod per secularia quidem tentamenta non prouenit, nisi fermentum illud cui comparatur regnum celorum, mulier illa Euangelica abscondat in farine mensuris tribus, donec fermentetur totum ; tres enim mensure sunt, ut dixi, carnis, anime, et spiritus, [e 1Kb] sed spiritus quo uiuimus omnes in hoc corpore siti: hoc uerius quando carnis lasciuia non redundat, et anima corporalibus non incuruatur erroribus, ac mensura uiuendi in toto homine inoffensa seruatur. Sed quia mensurarum equalitas  sine adiumento Ecclesie atque doctrine difficile perseuerat; idcirco mulier illa, que figuram Ecclesie gerit, tamdiu uirtutem illis doctrine spiritalis admiscet, donec fermentetur totus ille interior homo cordis absconditus, et in gratiam panis celestis assurgat. Bene enim fermentum doctrina dicitur Christi, quia panis est Christus, et Apostolus ait: Quia unus panis unum corpus multi sumus .

192. Fit ergo unum fermentum, quando caro non concupiscit aduersus spiritum, nec spiritus aduersus carnem: sed facta carnis mortificamus, et anima ex flatu Dei flatum uite sumpsisse se conscia, secularis necessitudinis contagia terrena declinat. Unde et Apostolus non in carne, sed in spiritu ambulare nos precipit: ut sanctificati per lauacrum regenerationis,  ueterem hominem cum suis desideriis exuentes, induti nouum, qui secundum Christum creatur, non in uetustate littere, sed in nouitate spiritus gradiamur ; quo possit nobis etiam resurrectionis tempore incorrupta corporis et anime et spiritus manere communio: et tunc omnia que petimus, impetremus . Quod plerisque uidetur etiam Dominus significasse, dum dicit: Si duobus ex uobis conuenerit, super terram, de omni re quamcumque petieritis, fiet uobis a Patre meo, qui in celis est .

193. Itaque alii duos, animam et corpus accipiunt: alii animam et spiritum; ut si in terra, hoc est, in corpore sibi anima spiritusque consentiant, nec se impugnent inuicem diuersis cupiditatibus, omnia in  effectum uideantur orata posse deduci. Quod ita fit, cum fuerint utraque unum, si subtractis inimicitiis, uel solutis, duo condantur in unum nouum hominem, id est, anima 1458 et spiritus: Ut oremus spiritu, oremus et mente . Licet plerique duos populos accipiant, ex Isrele et ex gentibus in unum resurrectionis tempore congregandos; ut fiat in eternum mansura perfectio, et id quod ex parte est, destruatur. Plerique autem uirum et uxorem consentientes sibi studio caritatis accipiunt.

194. Itaque si in hac uita tres mensure in eodem fermento manserint, donec fermententur, et fiant unum; ut equalitatum nulla distantia sit, nec compositi ex trium diuersitate uideamur, erit in futurum diligentibus Christum incorrupta communio: nec  compositi manebimus; nam et qui compositi nunc sumus, unum erimus, et in unam substantiam transformabimur. Neque enim in resurrectione aliud erit alio inferius, sicut nunc fragilis in nobis est carnis infirmitas, et corporalis habitudo nature uel uulneribus patet, uel iniuriis subiacet, uel sui oneris mole depressa supra terras nequit extollere altius atque eleuare uestigium: sed in simplicis creature gratiam figurabimur, cum completum fuerit quod dictum est a Ioanne: Charissimi, nunc filii Dei sumus, et nondum reuelatum est quid erimus: sed scimus quia  cum reuelatum fuerit, similes ei erimus . Itaque cum Dei natura sit simplex , nos quoque in eamdem imaginem figurabimur ; ut qualis celestis, tales et celestes. Igitur sicut portauimus imaginem illius terreni, portemus et imaginem huius celestis , quam animus noster debet induere.

195.  Et ideo primo abhinc loco curatur hydropicus, in quo fluxus carnis exuberans, anime grauabat officia, spiritus exstinguebat ardorem. Deinde docetur humilitas, dum in illo conuiuio nuptiali [a 1Kb] appetentia loci superioris arcetur; clementer tamen, ut persuasionis humanitas asperitatem cercitionis excluderet, ratio proficeret ad persuasionis effectum, et correctio emendaret  affectum. Huic quasi proximo limite humanitas copulatur, que ita Dominice sententie definitione distinguitur, si in pauperes et debiles conferatur; nam hospitalem remuneraturis esse affectus auaritie est.

196.  Postremum quasi emerite militie uiro contemnendarum stipendium prescribitur facultatum; quod neque ille qui studiis intentus inferioribus possessiones sibi terrenas cemit, regnum celi possit adipisci, cum Dominus dicat: uende omnia tua, et sequere me ; nec ille qui emit boues, cum Eliseus occiderit, et populo diuiserit quos habebat : et ille qui ducit uxorem, cogitet que mundi sunt, non que Dei. Non quo coniugium reprehendatur, sed quia ad maiorem honorem uocetur integritas; quoniam  Mulier innupta et uidua cogitat que sunt Domini, ut sit sancta corpore et spiritu. Nam que nupta est, cogitat que sunt mundi, quomodo placeat uiro .

197. Sed ut in gratiam, ut supra cum uiduis, ita nunc etiam cum coniugibus reuertamur, non refugimus opinionem, quam sequuntur plerique ut tria genera hominum a consortio magne illius 1459 cene estimemus excludi, gentilium, Iudeorum, hereticorum.

198. Et ideo Apostolus auaritiam dicit esse fugiendam, ne impediti more gentili, iniquitate, malitia, impudicitia, auaritia, ad regnum Christi peruenire nequeamus . Omnis enim immundus, aut auarus, quod est idolorum seruitus, non habet hereditatem  in regno Christi et Dei .

199. Iudei autem corporali ministerio iuga sibi Legis imponunt, et ideo secundum Prophetam: Dirumpamus uincula eorum, et proiiciamus a nobis iugum ipsorum ; Christum enim recepimus, qui ceruicibus nostris pietatis sue iugum mite suspendit. Quinque autem iuga sunt uerborum decem, uel quinque libri ueteris legis, de quibus in Euangelio uidetur Samaritane dicere: Quinque enim uiros habuisti .

200. At uero heresis uelut Eua femineo rigorem fidei  tentat affectu, et lubrica facilitate prolabens, lenocinia falsi decoris affectat, intemeratam negligens pulchritudinem ueritatis. Ideo igitur excusant, quia nemini intercluditur regnum, nisi ei quem sue professio uocis excluserit: Dominus autem omnes clementer inuitat, sed nos aut desidia nostra, aut error auertit.

201. Ergo et ille qui uillam emit, alienus a regno est; ementes enim atque uendentes [a 1Kb] Ne, ut legisti, tempore diluuia obruerunt , et ille qui iugum potius legis quam gratie munus elegit: et ille qui propter ducendam excusat uxorem; scriptum est enim: Si quis uenit ad me et non odit patrem suum, et matrem et uxorem, non potest meus discipulus esse . Etenim si propter te Dominus sue renuntiat matri, dicens: Que est mater mea, aut qui fratres mei ; [b 1Kb] cur tu Domino tuo cupias anteferre? Sed neque ignorare naturam, neque seruire nature Dominus iubet: sed ita indulgere nature, ut uenereris auctorem, nec a Deo parentum amore desciscas.

202.  Itaque post diuitum resupina fastidia contulit se ad gentes, iubet bonos et malos introire, ut bonos augeat, malorum affectum in meliora commutet; ut compleretur illud quod hodie lectum est: Tunc lupi et agni simul pascentur . Inuitat pauperes, debiles, cecos: quo ostenditur nobis quod nullum debilitas corporis excludat a regno, rariusque delinquat cui illecebra desit peccandi: uel quod infirmitas peccatorum per misericordiam Domini remittatur; ut non ex operibus, sed ex fide redemptus a crimine sit, ut 1460 qui  gloriatur, in Domino glorietur.

203. Mittit itaque ad exitus uiarum; prudentia enim in exitu canitur. Mittit ad plateas, quia misit ad peccatores; ut de latioribus uiis ad angustam uenirent, que ducit ad uitam. Mittit ad uias, et circa sepes, quod hi uidelicet apti sint regno celorum, qui nullis presentium cupiditatibus occupati ad futura festinant, in quodam bone uoluntatis tramite constituti: et qui modo sepis que ab incultis culta secernat, et incursus arceat bestiarum, norint bona  malaque distinguere, et aduersus tentamenta nequitie spiritalis, fidei munimen obtendere. Denique Dominus, ut uineam suam ostenderet fuisse munitam, Et sepem, inquit, circumdedi, et circumfodi eam . Et Apostolus medium parietem sepis dicit esse sublatum, qui continuationem munitionis irruperat . Fides igitur et ratio queritur, et queritur in plateis, hoc est, in meatibus interioris affectus; quia scriptum est: In plateis tuis diffundantur aque tue .

204. Nec hoc tamen plenum est, ut aliquis uocatus adueniat, nisi uestem habeat nuptialem, hoc est, [c 1Kb] fidem habeat et caritatem. Et ideo qui pacem et caritatem non detulerit ad Christi altaria, tolletur ligatis pedibus et manibus, et mittetur in tenebras exteriores.  Illic erit fletus, et stridor dentium . Que sunt tenebre exteriores? Numquid illic quoque carceres aliqui latumieque subeunde sunt? Minime. Sed quicumque extra promissa sunt celestium mandatorum, in tenebris exterioribus sunt; quia mandata Dei lumen sunt: et quicumque sine Christo est, in tenebris est; quia [d 1Kb] lumen in tenebris est Christus.

205. Ergo neque est corporalium stridor aliquis dentium, neque ignis aliquis perpetuus flammarum [e 2Kb] corporalium, neque uermis est corporalis. Sed hec ideo ponuntur, quia sicut ex multa cruditate et febres nascuntur et uermes, ita si quis non decoquat peccata sua, uelut quadam interposita sobrietate abstinentie, sed miscendo peccata peccatis, tamquam  cruditatem quamdam contrahat ueterum et recentium delictorum, igne aduretur proprio, et suis uermibus consumetur. Unde et Esaias ait: Ambulate in lumine ignis uestri, et flamma quam accendistis uobis . Ignis est quem generat mestitia delictorum: uermis est, eo quod [f 35Kb] irrationabilis anime peccata mentem rei sensumque compungant, et quedam exedant uiscera conscientie: que tamquam uermes 1461 ex unoquoque nascuntur, tamquam ex corpore peccatoris. Denique Dominus id per  Esaiam declarauit dicens: Et uidebunt membra hominum preuaricantium in me: et uermis eorum non morietur, et ignis non exstinguetur .

206. Stridor quoque dentium prodit indignantis affectum; eo quod sero unumquemque peniteat, sero ingemiscat, sero irascatur sibi, quod tam peruicaci improbitate deliquerit.

 Quis ex uobis, inquit, homo qui habet centum oues, et si errauerit una ex illis, nonne dimittit nonaginta nouem in deserto, et ibit ad illam que errauit?

207. Didiceras in superioribus ablegare negligentiam, uitare arrogantiam, deuotionem sumere, secularibus occupationibus non teneri, caduca non preferre perpetuis: sed quia fragilitas humana  firmum nequit in tanto seculi lubrico tenere uestigium, etiam aduersus errorem remedia tibi bonus medicus demonstrauit, spem uenie iudex misericors non negauit. Itaque non otiose sanctus Lucas  ex ordine tres parabolas posuit: ouis que perierat, et inuenta est: drachme que perierat, et inuenta est: filii qui erat mortuus, et reuixit; ut triplici remedio prouocati, uulnera nostra curemus; spartum enim triplex non corrumpetur.

208. Qui sunt isti, pater, pastor, mulier? Nonne Deus Pater, Christus pastor, mulier Ecclesia? Christus te suo corpore uehit, qui tua in se peccata suscepit, querit Ecclesia, recipit Pater. Quasi pastor reuehit, quasi mater inquirit, quasi pater uestit.  Prima misericordia, secunda suffragatio, tertia reconciliatio. Singula singulis quadrant: redemptor subuenit, Ecclesia suffragatur, auctor reconciliatur. Eadem diuini operis misericordia, sed diuersa pro meritis nostris gratia. Ouis a pastore lassa reuocatur: drachma que perierat, inuenitur: ad Patrem filius suis uestigiis redit, et plena condemnati erroris regreditur penitentia. Unde bene scriptum est: Homines et iumenta saluos facies, Domine . Que sunt ista iumenta? Dixit propheta: Semen Isrel in semen hominum, et Iuda in semen animalium . Itaque Isrel quasi homo saluatur, quasi ouis Iuda colligitur. Malo ergo filius esse, quam ouis; ouis enim a pastore repetitur, a Patre Filius honoratur.

 209. Gaudeamus igitur, quoniam ouis illa que perierat in Adam, leuatur in Christo. Humeri Christi, crucis brachia sunt. Illic peccata mea deposui, in illa patibuli nobilis ceruice requieui. Ouis illa genere est una, non specie: Omnes enim unum corpus sumus, sed multa membra ; et ideo scriptum  est: uos autem corpus estis Christi, et memora ex membris eius . uenit itaque Filius hominis saluum facere quod perierat ; omnes scilicet; Quia sicut in Adam omnes moriuntur, ita et in Christo omnes uiuificabuntur .

210. Diues igitur pastor cuius omnes nos centesima 1462 portio sumus. Habet Angelorum, habet Archangelorum, Dominationum, Potestatum, Thronorum, aliorumque innumerabiles greges, quos in montibus dereliquit. Qui quoniam sunt rationabiles, non immerito hominum redemptione letantur. Quamquam hoc quoque proficiat ad incentiua probitatis, si unusquisque conuersionem suam gratam fore credat cetibus angelorum, quorum aut affectare patrocinium, aut uereri debet offensam. Et tu igitur  esto angelis letitie, gaudeant de reditu tuo.

211. Non otiosum etiam quod mulier illa drachma letatur inuenta. Non mediocris hec drachma est, in qua principis est figura. Et ideo imago regis, census Ecclesie est. Oues sumus, oremus ut super aquam refectionis nos collocare dignetur. Oues, inquam, sumus, petamus pascua: drachme sumus, habeamus pretium: filii sumus, festinemus ad Patrem.

212. [a 1Kb] Nec uereamur quia acceptum spiritalis patrimonium dignitatis terrenis prodegimus uoluptatibus, quod Pater in filios quem habebat, thesaurum contulit. Fidei census numquam exinanitur: licet totum dederit, totum habet; quia quod donauit, non amittit. Nec uereare, ne te non recipiat: Non enim  delectatur Deus perditione uiuorum : etiam occurrens uenienti tibi cadet supra collum: Dominus enim erigit allisos . Osculum dabit quod est pignus pietatis et amoris. Stolam, annulum, calceamenta proferri iubebit. Tu adhuc iniuriam metuis, [b 1Kb] ille restituit dignitatem: tu supplicium uereris, ille osculum defert: tu conuicium times, adornat ille conuiuium. Sed iam ipsam parabolam discutiamus.

 Homo quidam habuit duos filios, et dixit illi adolescentior: Da mihi portionem substantie.

213. uides quod diuinum patrimonium petentibus datur. Nec putes culpam patris, quod adolescentiori  dedit: nulla Dei regno infirma etas, nec fides grauatur annis. Ipse certe se iudicauit idoneum qui poposcit. Atque utinam non recessisset a patre, impedimentum nescisset etatis: sed posteaquam domum patriam derelinquens peregre profectus est, [c 1Kb] cepit egere. Merito ergo prodegit patrimonium,  qui recessit ab Ecclesia. Posteaquam domum, inquit, patriam derelinquens,

 Peregre profectus est in regionem longinquam.

214. Quid enim longinquius quam a se recedere; nec regionibus, sed moribus separari: studiis discretum esse, non terris; et quasi interfuso luxurie secularis estu, [a 1Kb] diuortia habere factorum? Etenim qui se a Christo separat, exsul est patrie, ciuis est mundi. Sed nos non sumus aduene atque peregrini, sed ciues sumus sanctorum, et domestici Dei ; qui enim eramus longe, facti sumus prope in sanguine Christi . Non inuideamus de longinqua regione remeantibus; quia et nos fuimus in regione longinqua, sicut Esaias docet dicens:  1463 Qui sedebant in regione umbre mortis, lux orta est illis . Regio ergo longinqua, umbra est mortis: nos autem, quibus spiritus ante faciem Christus est Dominus, in umbra uiuimus Christi. Et ideo dicit Ecclesia: In umbra eius concupiui, et sedi . Ille igitur uiuendo luxuriose consumpsit omnia ornamenta nature. Unde tu qui accepisti imaginem Dei, qui habes similitudinem eius, noli eam irrationabili feditate consumere. Opus Dei es, noli ligno dicere: Pater meus es tu ; ne accipias similitudinem ligni; quia scriptum est: Similes fiant illis, qui faciunt ea .

 Facta est fames per regionem illam.

215. Fames non epularum, sed bonorum operum  atque uirtutum, que sunt miserabiliora ieiunia. Etenim qui recedit a uerbo Dei, esurit: Quia non in solo pane uiuit homo, sed in omni uerbo Dei . Qui recedit a fonte, sitit: qui recedit a thesauro, eget: qui recedit a sapientia, hebetatur: qui recedit a uirtute, dissoluitur. Merito ergo iste egere cepit, quia thesauros sapientie et scientie Dei, diuitiarumque celestium altitudinem dereliquit. Egere ergo ideo cepit, et famem pati, quia nichil prodige satis est uoluptati. Semper famem patitur sui, qui alimentis perpetuis nescit impleri.

 Abiit itaque, et adhesit uni ciuium.

216. Qui enim heret, in laqueo est. Et uidetur ciuis iste princeps esse istius mundi. Denique ad uillam eius mittitur quam emit, qui excusat a  regno. Et pascit porcos: illos utique in quos petit diabolus introire, quos precipitat in mare istius mundi, in sordibus ac fetore uiuentes.

 Et cupiebat, inquit, siliquis implere uentrem suum.

217. Neque enim alia cura est luxuriosis, nisi  ut uentrem suum impleant, quorum Deus uenter est . Quis autem aptior huiuscemodi hominibus cibus, quam is qui silique modo intus inanis, foris mollis est: quo corpus non reficitur, sed impletur; ut fit magis oneri, quam usui?

218. [b 1Kb] Sunt qui porcos accipiant pro gregibus demonum, siliquas pro exili uirtute inanium hominum, sermonumque iactantia, qui nichil prodesse possunt, inani quadam philosophie seductione, et quodam sonoro facundie plausu pompam magis quam utilitatem aliquam demonstrantes. Sed hec diuturna oblectamenta esse non possunt; et ideo,

219. Nemo illi dabat; erat enim in regione illius, qui neminem habet; quia eos qui sunt, non habet. Omnes quippe gentes in nichilo estimantur : solus autem Deus est qui uiuificat mortuos, Et uocat que non sunt, tamquam que sunt .

 In se autem reuersus dixit: Quantis panibus mercenarii patris mei abundant!

220. Bene in se reuertitur, qui a se recessit. Etenim qui ad Dominum regreditur, se sibi reddit: 1464 et qui recedit a Christo, se sibi abdicat. Mercenarii autem qui sunt, nisi qui ad mercedem seruiunt, qui sunt ex Isrel, non id quod bonum est probitatis studio persequentes, nec uirtutis gratia, sed utilitatis studio prouocati? At uero filius qui habet Spiritus sancti pignus in corde, secularis mercedis [c 1Kb] lucella non querit, quibus seruiat. Heredes sunt etiam mercenarii qui conducuntur ad uineam.  Bonus mercenarius Petrus, Ioannes, Iacobus, quibus dicitur: uenite, et faciam uos piscatores hominum . Isti non siliquis, sed panibus abundant. Denique collegerunt fragmentorum cophinos duodecim . O Domine Iesu, si nobis auferas siliquas, et panes tribuas! Tu enim dispensator in domo es Patris. O si nos quoque mercenarios digneris conducere, licet sero uenientes! Nam et undecima conducis hora , et equalem dignaris mercedem soluere, equalem mercedem uite, non glorie; neque enim omnibus reposita est corona iustitie, sed ei qui potest dicere: Certamen bonum certaui 

221. Quod ideo non pretermittendum arbitratus sum, quia scio quosdam dicere quod [d 1Kb] ad mortem  sibi lauacri gratiam, uel penitentiam reseruent. Primum qui scis an nocte proxima, tua a te anima reposcatur? Deinde cur putas otioso tibi omnia posse deferri? Pone unam gratiam, unam esse mercedem; diuersum tamen brauium uictorie est, ad quod se non frustra Paulus extendit, qui post mercedem gratie,  brauium tamen ut comprehenderet sequebatur ; quia sciebat etsi par esset merces gratie, palmam tamen esse paucorum.

222. Et quoniam in uineam Domini uenimus, non uacui recedamus: iuuat enim fructus legere, mercenarios eius uidere. Quid enim sibi uult quod una die diuersis horis conducuntur operarii , nisi quia mille anni in oculis Domini, sicut dies hesterna que preteriit, et hora in nocte ? Que est nox, nisi que precessit, ut dies appropinquaret? Et bene hora in nocte, quia mille anni sicut dies una . Nouit uim diei huius ille qui dixit: iehsu Christus heri et hodie, ipse est et in secula . Sciuit et ille diem esse multiplicem, qui scripsit: [a 1Kb] Hic dies generationis celi et  terre, cum facta sunt; qua die fecit Deus celum et terram, et omne uiride agri . Cum enim supra septem descripsisset dies, postea uno die omnia facta complexus est, totum mundi tempus ostendens in conspectu Domini tamquam diem unum; eo quod ex incompositis atque tenebrosis forma istius mundi, diuini operis claritate processerit. Ergo si dies totum tempus est mundi, habet utique etiam in seculis horas suas: aut ipsa secula hore sunt. Hore autem diei duodecim sunt; unde bene in mysterio dies Christus, cuius apostoli duodecim, qui celesti lumine distinctis in se gratie uicibus refulserunt.

223. uenit ergo paterfamilias et prima hora conduxit operarios, fortassis eos qui a principio mundi usque ad diluuium iusti esse meruerunt, 1465 de  quibus ait: Et locutus sum ad uos ante lucem: et misi ad uos seruos meos prophetas ante lucem . Tertia post diluuium incipit, Ne ceterorumque tempora comprehendens, qui quasi boni operarii in uineam destinantur; ideo quasi in prandio inebriatus est Ne. Sexta et relique Abrahe, Isaac, et Iacob patriarcharum merita distinguunt. Nona, inclinante iam seculo, et tamquam pallescente luce uirtutis, Lex et Prophete decolores mores hominum notauerunt. Undecimam, et quod superest diei, sacer producit aduentus. Unde et ipse in Euangelio dicit: Ambulate dum lumen habetis 

224. Sed iam redeamus ad Patrem; licet non uerear ne istius penitentiam gerentis exemplo diu abfuisse uideamur , cauendum tamen est, ne nos ei reconciliationis faciamus moram, quam non fecit Pater. Facile reconciliatur, quando impense rogatur. Et ideo discamus quali Pater obsecratione sit ambiendus. Pater, inquit. Quam misericors, quam pius, qui nec offensus patrium dedignatur nomen audire!

  Pater, inquit, peccaui in celum, et coram te.

225. Hec est prima confessio apud auctorem nature, presulem misericordie, arbitrum culpe. Sed etsi Deus nouit omnia, [b 1Kb] uocem tamen tue confessionis exspectat. Ore enim confessio fit ad salutem ; quia alleuat pondus erroris, quisquis ipse se onerat; et accusationis excludit inuidiam, qui accusatorem preuenit confitendo: Iustus enim in primordio sermonis accusator est sui . Frustra autem uelis occultare, quem nichil fallat; et sine periculo prodas, quod scias esse iam cognitum. Confitere magis, ut interueniat pro te Christus, quem aduocatum habemus apud Patrem; roget pro te Ecclesia, et illacrymet populus. Nec uereare  ne non impetres. Aduocatus spondet ueniam, patronus promittit gratiam, [c 1Kb] reconciliationem tibi paterne pietatis pollicetur assertor. Crede, quia ueritas est; acquiesce, quia uirtus est. Habet causam ut pro te interueniat, ne pro te gratis mortuus sit. Habet causam ignoscendi Pater, quia quod uult filius, uult et Pater.

226.  Peccaui in celum, et coram te. Non utique elementum exprimitur; sed peccato anime celestia significantur dona Spiritus imminuta; uel quia ab illius gremio matris Hierusalem que in celo est, non oportuit deuiari.

 Iam non sum dignus uocari filius tuus.

227. Deiectus enim se exaltare non debet; ut merito sue possit humilitatis attolli.

  Fac me sicut unum mercenariorum tuorum.

228. Nouit esse distantiam inter filios, amicos, 1466 mercenarios, et seruos; filius per lauacrum, amicus per uirtutem, mercenarius per laborem, seruus per timorem. Sed etiam ex seruis et mercenariis fiunt amici, iuxta quod scriptum est: uos amici mei estis, si feceritis que ego precipio uobis: iam non dico uos seruos .

229. Hec apud se dixit; sed non satis est dicere, nisi ad patrem uenias. Ubi illum requiras, ubi inuenias? Exsurge primo, hoc est, qui sedens ante dormiebas. Et ideo dicit Apostolus: Surge qui dormis, et exsurge a mortuis . Iniquitas in talento plumbeo sedet. Moysi dicitur: Tu autem hic sta . Stantes elegit Christus. Exsurge  ergo, curre ad Ecclesiam; hic est Pater, hic est Filius, hic est Spiritus sanctus.

230.  Occurrit tibi, qui audit te intra mentis secreta tractantem. Et cum adhuc longe sis, uidet, et accurrit. uidet in pectore tuo, accurrit ne quis impediat, complectitur quoque: [d 1Kb] in occursu prescientia est, in complexu clementia, et quasi  quidam patrii amoris affectus. Supra collum cadit, ut iacentem erigat, et oneratum peccatis, atque in terrena deflexum reflectat ad celum, in quo suum querat auctorem. Cadit in collum tuum Christus, ut ceruicem iugo exuat seruitutis, et collo tuo iugum suaue suspendat. Nonne tibi uidetur cecidisse in collum Ioannis, quando erat Ioannes in sinu Iesu, ceruice recumbens reflexa? Et ideo uerbum apud Deum uidit; quia erectus est ad superna. Cadit in collum, cum dicit: uenite ad me, qui laboratis . . . . . et ego uos reficiam: tollite iugum meum super uos . Cadit ergo hoc modo, si conuertaris.

231.  Et iubet proferri stolam, annulum, calceamenta. Stola amictus est sapientie, quo  nuda corporis apostoli tegunt, eo quod se unusquisque conuoluat; et ideo stolam accipiunt, ut corporis infirmitatem sapientie spiritalis uirtute conuestiant. De Sapientia enim dictum est: Lauabit in uino stolam suam . Ergo stola spirituale indumentum, et uestimentum est nuptiale. Annulus quid est aliud, nisi sincere fidei signaculum, et expressio ueritatis? Calceamentum autem Euangelii predicatio est; et ideo accepit sapientiam primam. [a 1Kb] Est enim et aliud mysterium quod nescit, nisi qui accepit dictorum suorum, factorumque signaculum, et quoddam munimentum bone intentionis et cursus; necubi offendat ad lapidem pedem suum, et supplantatus a diabolo Dominice predicationis officium derelinquat. Hec est [b 1Kb] preparatio Euangelii, ad celestium  cursum dirigens preparatos; ut non in carne ambulemus, sed in spiritu.

232.  Occiditur et uitulus saginatus, ut carnem Domini spirituali opimam uirtute per gratiam sacramenti mysteriorum consortio restitutus epuletur. Nemo enim nisi qui timuerit Deum , nisi signaculum spirituale 1467 uel custodierit uel receperit, nisi Dominum predicauerit, sacramentis debet interesse celestibus. Qui autem annulum habet, et Patrem habet, et Filium, et Spiritum sanctum; quia signauit nos Deus, cuius imago Christus: et dedit pignus Spiritum in cordibus nostris; ut sciamus hoc annuli istius qui in manu datur, esse signaculum, quo cordis interiora, factorumque nostrorum ministeria signantur. Ergo  signati sumus, sicut et legimus: Credentes, inquit, signati estis Spiritu sancto . Bene autem carnem uituli, quia sacerdotalis est uictima, que pro peccatis fiebat.

233.  [c 1Kb] Epulantem patrem inducit filius;  ut ostenderet quoniam paternus cibus est salus nostra, et Patris gaudium nostrorum redemptio peccatorum est. Et hic quidem si ad Patrem referas, quia hostia pro peccatis Filius est, delectatur Pater reditu peccatoris: supra delectatur Filius, inuenta oue; ut scias quia una est Patris et Filii delectatio, una operatio in Ecclesie fundamento. Letatur autem pater;

 Quia filius perierat, et inuentus est: mortuus fuerat, et reuixit.

234. Ille perit qui fuit; non enim potest perire qui non fuit. Itaque gentes non sunt, Christianus est, iuxta quod supra dictum est: Quia elegit Deus que non sunt; ut que sunt, destrueret . Potest tamen et hic in uno accipi species generis humani.  Fuit Adam, et in illo fuimus omnes. Periit Adam, et in illo omnes perierunt . Homo igitur et in illo homine qui perierat, reformatur: et ille ad similitudinem Dei factus et imaginem diuina patientia et magnanimitate reparatur. Quid est ergo: Elegit Deus que non sunt; ut que sunt, destrueret ? Id est, elegit populum gentium qui non erat; ut destrueret populum Iudeorum.

235. Potest et de agente penitentiam dictum uideri; quia non moritur, nisi qui aliquando uixit. Et ideo gentes non moriuntur, sed mortue sunt; etenim qui in Christum non credidit, semper est mortuus. Et gentes quidem cum crediderint, per gratiam uiuificantur: qui uero lapsus fuerit, per penitentiam  reuiuiscit.

236. Sequitur locus, ut remittendis post penitentiam debeamus fauere peccatis; ne dum uenie alterius inuidemus, ipsi eam non mereamur a Domino. Quis enim tu es qui Domino contradicas, ne cui uelit, culpam relaxet; cum tu cui uolueris, ignoscas? uult rogari, uult obsecrari. Si omnium iustitia, ubi Dei gratia? Quis tu es, qui inuideas Deo?

237.  Et ideo notatur hic frater, usque adeo ut de uilla uenire dicatur, hoc est, terrenis operibus occupatus, ignorans que sunt Spiritus Dei: ut denique numquam pro se uel hedum queratur occisum; non enim pro inuidia, sed pro uenia 1468 mundi agnus est immolatus. Inuidus hedum querit: innocens agnum pro se desiderat immolari.  Ideo et senior dicitur; eo quod cito aliquis per inuidiam consenescat. Ideo et foris stat; eo quod maleuolentia eum animi liuentis excludat. Ideo chorum et symphoniam audire non potest, hoc est, non illa theatralis incentiua luxurie, nec aulicorum concentus  sonorum [a 11Kb] , sed plebis concordiam concinentis, que de peccatore seruato dulcem resultet letitie suauitatem.

238. Constitue mihi aliquem ex his qui sibi iusti uidentur, qui trabem in oculo suo non uident, et alieni festucam uitii ferre non possunt. Quomodo indignatur, quando alicui peccatum fatenti, et diu indulgentiam deploranti uenia relaxatur? Quomodo aures eius symphoniam populi spiritualem ferre non possunt? Hec est enim symphonia, quando concinit in Ecclesia [b 1Kb] diuersorum actuum atque uirtutum, uelut uariarum chordarum indiscreta concordia, psalmus respondetur, amen dicitur. Hec est symphonia quam sciuit et Paulus; et ideo ait: Psallam spiritu, psallam et mente . Hec de  parabola presenti putauimus esse tractanda.

239. Nec inuidemus si quis duos fratres istos uelit referre ad populos duos; ut sit adolescentior populus ex gentibus tamquam Isrel, cui frater maior beneficium paterne benedictionis inuidit. Quod faciebant Iudei, cum quererentur quia Christus cum gentibus epularetur; et ideo hedum, mali odoris sacrificium requisierunt. Iudeus hedum requirit, Christianus agnum; et ideo illis Barabbas soluitur, nobis agnus immolatur. Unde apud illos fetor est criminum, apud nos remissio peccatorum, dulcis in spe, suauis in fructu. Qui hedum querit, exspectat Antichristum; Christus enim boni odoris est uictima .

240. [c 1Kb] Queri etiam in hedo uidetur, quia Iudei  ritum ueteris sacrificii perdiderunt: uel quia nullius sanguis his profuit, sicut Christi sanguis Ecclesie; non enim redimere eos sanguis potuit prophetarum. Impudens autem et similis illius pharisei iustificantis se arroganti prece, qui putabat quod numquam preterierit mandatum Dei, quia Legem seruabat in litteris. Impius, qui accusabat fratrem quod cum meretricibus paternam substantiam prodegisset, cum debuerit aduertere quia sibi dictum est: Meretrices et publicani precedunt uos in regnum celorum .

241.  Stat autem foris, nec excluditur; sed non ingreditur, ignorans uoluntatem Dei de uocatione gentium, seruus iam factus ex filio; seruus enim nescit quid dominus agat . Ubi cognouit,  inuidet, et torquetur Ecclesie bonis, et foris stat. Foris enim Isrel audit chorum et symphoniam;  sed irascitur quia hic concinit plebis gratia, et consona populi iubilatio. Sed 1469 bonus pater etiam hunc saluare cupiebat, dicens:

 Fili, tu semper mecum fuisti;

242. uel quasi Iudeus in Lege, uel quasi iustus in communione; et es, si desinas inuidere.

 Et omnia mea tua sunt;

243. uel Iudeus sacramenta ueteris Testamenti, uel baptizatus etiam noui possidens.

 Nemo seruus potest duobus dominis seruire;

244. Quia non duo, sed unus est dominus. Nam etsi sunt qui mammone seruiant; tamen non ille nouit aliqua iura dominatus; sed ipsi sibi iugum seruitutis imponunt; neque enim [d 1Kb] iusta potestas,  sed iniusta est seruitus. Et ideo ait.

 Facite uobis amicos de iniquo mammona;

245. Ut largiendo pauperibus, angelorum nobis, ceterorumque sanctorum gratiam comparemus. Nec reprehenditur uillicus, in quo discimus non ipsi esse domini, sed potius alienarum uillici facultatum. Et ideo licet peccauerit, tamen quia sibi in posterum ex indulgentia domini quesiuit auxilia, predicatur. Pulchre autem iniquum mammona dixit; quia uariis diuitiarum illlecebris [e 1Kb] nostros auaritia tentabat affectus, ut uelimus seruire diuitiis. Unde ait:

 Si in alieno fideles non fuistis, quod uestrum est, quis dabit uobis?

246. Aliene nobis diuitie sunt, quia preter 1470 naturam sunt; neque nobiscum nascuntur, neque  nobiscum transeunt: Christus autem noster est, [f 1Kb] quia uita est. Denique In sua propria uenit, et sui eum non receperunt . Ergo nemo dabit quod uestrum est; quia uestrum non credidistis, uestrum non recepistis.

247. Argui igitur uidentur Iudei et fraudis et auaritie. Et ideo qui in facultatibus fideles non fuerunt, quas cum alienas scirent , debuerunt utique participare pauperibus: nec Christum accipere meruerunt, quem Zaccheus ut acquireret, dimidiam partem bonorum suorum obtulit .

248. Ergo non seruiamus alienis quia nullum dominum debemus scire nisi Christum: Unus enim  Deus Pater, ex quo omnia, et nos in ipso: et unus Dominus iehsu, per quem omnia . Quid  ergo, Pater Dominus, aut Filius Deus non est? Sed et Pater Dominus, quia uerbo Domini celi firmati sunt ; et Filius Deus qui est super omnes Deus benedictus in secula . Quomodo ergo nemo potest duobus dominis seruire? Unus enim Dominus, quia unus Deus: denique Dominum Deum tuum adorabis, et illi soli seruies . Unde claret unum Patris et Filii esse dominatum.  Unus autem est, si non diuidatur; sed totus in Patre, totus in Filio sit. Itaque [a 1Kb] quia unius deitatis atque dominatus asserimus Trinitatem, unum Deum, et unum Dominum confitemur. Qui autem aliam Patris, aliam Filii, aliam Spiritus memorant potestatem, plures deos, et plures dominos in Ecclesiam gentilis uitio erroris inducunt.



LIBER OCTAuUS.


 1469  Lex et prophete usque ad Ioannem.

1. Non quia Lex defecit, sed quia incipit Euangelii predicatio; uidentur enim minora compleri, cum potiora succedunt. Et ideo uim faciamus regno celorum; omnis enim qui uim facit, uehementi studio properat, non torpenti lentescit affectu. Est ergo fidei uiolentia religiosa, segnitia criminosa. Lex multa secundum naturam [a 1Kb] statuit; ut naturalibus indulgentior desideriis ad iustitie studium nos uocaret; Christus naturam incidit, quia naturales quoque amputat uoluptates; et ideo uim faciamus nature, ut non ad terrena demergat, sed ad superna se subrigat.

 Omnis qui dimittit uxorem suam et ducit alteram, mechatur: et qui dimissam a uiro ducit,  mechatur.

2. Prius dicendumar bitror de lege coniugii, 1470 ut postea de prohibendo diuortio disputemus. Quidam enim putant omne coniugium a Deo esse, maxime quia scriptum est: Que Deus coniunxit, homo non separet . Ergo si omne coniugium a Deo est, omne coniugium non licet solui. Et quomodo Apostolus dixit: Quod si infidelis discedit, discedat ? In quo et mirabiliter noluit apud Christianos causam residere diuortii, et ostendit non a Deo omne coniugium; neque enim Christiane gentilibus Dei iudicio copulantur; cum Lex prohibeat.

3. Sed occurrit illud quod ait Salomon: Domum et substantiam [b 37Kb] patres partiuntur filiis: a Deo autem  preparabitur uiro uxor . Quod qui in Greco legit, non putat esse contrarium. Bene enim  dixit Grecus harmonia enim conueniens et apta rerum omnium dicitur commissa connexio. Harmonia est cum fistule organi per ordinem copulate, legitime tenent gratiam cantilene, chordarumque aptus seruat ordo concordiam. Itaque non habent harmoniam suam nuptie, 1471 quando christiano uiro gentilis mulier non legitime copulatur. Ergo ubi nuptie, harmonia; ubi harmonia, Deus iungit. Ubi harmonia non est, pugna atque dissensio est; que non est a Deo, quia Deus caritas est .

4. Noli ergo uxorem dimittere, ne Deum tue copule diffitearis auctorem. Etenim si alienos, multo magis uxoris debes tolerare et emendare mores. Audi quid dixerit Dominus: Qui dimittit mulierem,  facit eam mecari . Etenim cui non licet, uiuente uiro, mutare coniugium, potest obrepere libido peccandi. Itaque qui auctor erroris, etiam reus culpe est. Quo cum paruulis feta dimittitur? Quo titubanti uestigio grandeua detruditur? Durus, si excludas parentem, pignora teneas, ut ad contumeliam caritatis, addas etiam pietatis iniuriam; durus, si propter matrem etiam filios simul pellas; cum magis redimere a patre liberi debeant culpam parentis. Quam periculosum, si fragilem adolescentule etatem errori offeras! Quam impium, si eius destituas senectutem, cuius defloraueris iuuentutem! [c 1Kb] Ergo inhonoratis stipendiis et ueteranum imperator dimittat inglorium, atque imperii sui possessione detrudat; et rusticum laboris sui effetum  agro suo propulset agricola? An quod in subditos nefas est, in comparem fas est ?

 5. Dimittis ergo uxorem quasi iure, sine crimine; et putas id tibi licere, quia lex humana non prohibet; sed diuina prohibet. Qui hominibus obsequeris, Deum uerere. Audi legem Domini, cui obsequuntur etiam qui leges ferunt: Que Deus coniunxit, homo non separet .

6. Sed non solum hic celeste preceptum, sed quoddam etiam opus Dei soluitur. Paterisne, oro, liberos tuos, uiuente te, esse sub uitrico; aut incolumi matre, degere sub nouerca? Pone, si repudiata non nubat. Et hec uiro tibi debuit displicere, cui adultero fidem seruat? Pone, si nubat. Necessitatis illius tuum crimen est; et coniugium quod putas, adulterium est. Quid enim refert, [a 1Kb] utrum id aperta criminis confessione, an mariti specie adulter admittas;  nisi quod grauius est legem criminis fecisse, quam furtum?

7. Sed fortasse dicit aliquis: Quomodo Moyses mandauit dari librum repudii, et dimittere uxorem ? Qui hoc dicit, Iudeus est; qui hoc dicit, Christianus non est. Et ideo quia hoc obiicit, quod obiectum est Domino, respondeat ei Dominus: Ad duritiam, inquit, cordis uestri permisit uobis Moyses dare librum repudii, et dimittere uxores: ab initio autem non fuit sic . Moyses permisit, inquit, non Deus iussit; ab initio autem Dei lex est. Que est lex Dei? Relinquet homo patrem et matrem, et adherebit uxori sue, et erunt ambo in carne una . Ergo qui dimittit uxorem, carnem suam scindit, diuidit corpus.

 1472 8. Ostendit autem hic locus, que propter fragilitatem humanam scripta sunt, non a Deo scripta. Unde et Apostolus: Denuntio, inquit, non ego, sed Dominus, uxorem a uiro non discedere . Et infra: Ceteris, inquit, ego dico, non Dominus: si quis frater infidelem habet uxorem, et relinquit eam . Itaque ubi est impar coniugium, lex Dei non est. Et addidit: Quod si infidelis discedit, discedat . Simul idem Apostolus negauit legis esse diuine, ut coniugium qualecumque soluatur; nec ipse precepit, nec dedit deserenti auctoritatem, sed culpam [b 1Kb] abstulit destituto. Hec moraliter.

9.  Tamen quia supra proposuit regnum Dei euangelizare, et cum dixisset de Lege unum apicem non posse cadere, subiecit: Omnis qui dimittit  uxorem suam, et ducit alteram, mechatur. Recte admonet Apostolus dicens sacramentum hoc magnum esse de Christo et Ecclesia . Inuenis igitur coniugium quod nemo dubitet a Deo coniunctum, cum ipse dicat: Nemo uenit ad me, nisi Pater meus qui misit me, attraxerit eum ; ille enim solus potuit has nuptias copulare. Et ideo mystice Salomon dixit: A Deo preparabitur uiro uxor . uir Christus, uxor Ecclesia est; caritate uxor, integritate uirgo. Ergo quem Deus traxit ad Filium, non separet persecutio, non auertat luxuria, non Philosophia depredetur, non Manicheus contaminet, non Arianus auertat, non Sabellianus inficiat. Deus iunxit, Iudeus non separet. Adulteri sunt omnes qui adulterare cupiunt fidei et sapientie ueritatem.

10. Quis liber est, inquit, iste repudii matris uestre, quo dimisi eam ? Audisti repudium, crede coniugium. Audisti quid Iudeorum plebi ipse uir dicat: Ecce in iniquitatibus uestris uenditi estis, et in peccatis uestris dimisi matrem uestram . Mane ergo tu in domo patris, mane cum sponso, enitere ut placeas uiro. Mens que credidisti Deo, esto fortis  mulier, qualis illa [c 1Kb] uel anima ecclesiastica, uel Ecclesia, de qua dicit Salomon: Mulierem fortem quis inueniet . uideamus quid hec uiro faciat suo, quod opus eius, quod sit obsequium, cur confidat in ea Christus.

11. Bona uxor uirum suum uestit. uestiat Iesum fides nostra corpore suo, uestiat carnem suam diuinitatis sue gloria: sicut et illa bina uestimenta fecit uiro suo ; ut et in presenti et in futuro seculo honorificet eum. Non mediocris hec femina, cuius tale textrinum est; quam non mollia lane fila carpentem, sed pretiose uirtutis pensa tractantem uir eius inueniat; que manus extollat in  noctibus, et ad libram dirigat opus, morumque suorum pondus examinet, gestorum quoque nouerit seruare mensuram, gloriosi subtegmen laboris intexens; sollicita quando uir redeat, anxia atque suspirans, et iam cum uiro 1473 suo esse desiderans, dicens: Moras facit uir meus uenire, festinabo ipsa ad eum; occurram ei facie ad faciem, cum uenire ceperit in gloria sua.

12. ueni, Domine Iesu, ut inuenias sponsam tuam, non contaminatam, non adulteratam, que non uiolauerit domum tuam, non mandata neglexerit. Dicat tibi: Inueni quem dilexit anima mea : introducat te in domum uini (uinum enim , inebrietur in spiritu, agnoscat mysterium, loquatur oraculum.

  Homo autem quidam diues induebatur purpuram.

13. Narratio magis quam parabola uidetur, quando etiam nomen exprimitur. Non otiose autem hic diuitem Dominus perfunctum deliciis secularibus, in perpetue famis apud inferos constitutum significauit erumna: cui non immerito quinque fratres, id est, quinque sensus corporis naturali quadam germanitate  uidentur fuisse sociati, qui immodicis atque innumeris cupiditatibus estuabant: Lazarum uero in Abrahe gremio quasi in quodam sinu quietis, et sanctitatis recessu locauit; ne illecti presentium uoluptate, maneamus in uitiis; uel tedio uicti, laborum dura fugamus. Siue itaque Lazarus pauper in seculo, sed Deo diues: siue apostolicus aliquis pauper in uerbo, locuples in fide , siue ergo apostolicus qui ueram teneat fidem, uerborum infulas, fucum argumentorum, ambitiosa sententiarum uelamina non requirat: feneratam mercedem accipit, impugnans hereticos Manicheum, Marcionem, Sabellium, Arium, Photinumque  , reprimens quoque carnis cupiditates, que illis, ut dixi, quinque sensibus uaporantur: feneratam, inquam, mercedem accipit, cui compensatio exuberantium copiarum, et perpetuitatis usura est.

14.  Nec alienum putamus, ut de fide quoque opinemur hunc esse tractatum, quam Lazarus abiectam de mensa diuitis collegit: cuius utique ulcera secundum litteram diues fastidiosus horreret, nec inter pretiosas epulas unguentatosque conuiuas fetorem ulcerum lambentibus canibus sustineret [a 1Kb] cui odor eris, et ipsa esset natura fastidio: quamquam insolentia et tumor diuitum indiciis competentibus exprimatur, quod ita conditionis immemores  humane sint, ut, tamquam supra naturam siti, de miseriis pauperum incentiua suarum capiant uoluptatum, rideant inopem, insultent egenti, et quorum misereri deceat, his auferant.

15. Utrumque ergo qui uolet, tamquam Lazarus colligat. Cui similem illum puto, qui cesus sepius a Iudeis , ad patientiam credentium, et uocationem gentium ulcera sui corporis lambenda quibusdam uelut canibus offerebat, quia scriptum est: Conuertentur ad uesperum, et famem patientur ut canes . Quod agnouit Chananitis illa 1474 mysterium, cui dicitur: Nemo tollit panem filiorum, et mittit canibus . Agnouit hunc panem, non panem esse qui uidetur, sed illum qui intelligitur; et ideo respondit:  Utique, Domine, nam et catelli edunt de micis que cadunt de mensa dominorum suorum . Mice iste de illo pane sunt. Et quia panis uerbum est, et fides uerbi est, mice uelut quedam dogmata fidei sunt. Unde respondit Dominus, ut ostenderet fideliter dictum: O mulier, magna est fides tua !

 16. O felicia ulcera, que perpetuum excludunt dolorem! O uberes mice, que repellitis ieiunium sempiternum, que colligentem pauperem eternis expletis alimentis! Abiiciebat uos de mensa sua archisynagogus, cum propheticarum Scripturarum et Legis interna mysteria refutaret , mice enim sermones sunt Scripturarum, de quibus dicitur: Et proiecisti sermones meos post te . Abiiciebat uos scriba, sed Paulus diligentissime colligebat, in iniuriis suis legens plebem. Lambebant ulcera eius qui morsu serpentis intrepidum, excusso serpente, uiderunt, et crediderunt . Lambebat ille carceris custos qui uulnera Pauli lauit, et credidit . Beati canes, in quos ulcerum talium distillat humor; ut adimpleat  cor, et impinguet fauces eorum: qui custodire domum, seruare gregem, cauere assuescant lupos.

17. Pone nunc ante conspectum secularibus Arianos studiis intentos, qui societatem potentie regalis affectant, ut armis militaribus impugnent Ecclesie ueritatem: nonne tibi uidentur in quadam purpura et bysso et exstructis iacentes thoris, qui pro ueris fucata defendant; ditibus abundare sermonibus, cum iactant Dominico terram tremuisse sub corpore, celum tenebris obductum, excita uerbo maria uel sedata: uerumtamen Dei Filium denegantes? Constitue et illum pauperem, qui sciens non in sermone, sed in uirtute regnum Dei esse, paucis quid sentiret expressit, dicens: Tu es Filius Dei uiui : nonne ille tibi uidentur egere diuitie,  hec redundare paupertas? Diues [b 1Kb] heresis Euangelia multa composuit: pauper fides hoc solum Euangelium tenuit, quod accepit. Diues Philosophia plures sibi deos fecit: pauper Ecclesia unum Deum nouit.

18.  Inter hunc igitur diuitem et pauperem chaos magnum est; quia post mortem nequeunt merita mutari, eoque in inferno diues inducitur, cupiens [c 1Kb] aliquid de paupere spiritus, refrigerantis haurire; aqua enim refectio est anime in doloribus constitute, de qua dicit Esaias: Et saliet aqua cum delectatione de fontibus salutaris . Cur autem cruciatur ante iudicium? Quia luxurioso carere deliciis pena est. Nam et Dominus dicit: Ibi erit fletus et stridor dentium; cum uideritis  Abraham, Isaac, et Iacob, et omnes prophetas in regno celorum .

19.  Serus autem diues iste magister esse incipit; cum iam nec discendi tempus habeat, nec docendi. Quo loco euidentissime declarat Dominus, uetus Testamentum esse fidei firmamentum, 1475 retundens perfidiam Iudeorum, et excludens  nequitias hereticorum, a quibus mens supplantatur infirmior; ipsi enim pusilli sunt, qui adhuc nesciunt incrementa uirtutis.

20. Licet autem aduertere quod in uillici illius superiore, et istius diuitis presenti comparatione incentiuum misericordie sit: et ibi fortasse sanctis quos amicos dicit, et quibus tabernacula tribuit; hic uero docet pauperibus conferendum.

 Si peccauerit in te frater tuus, increpa illum.

21. Quam bene post diuitem qui cruciatur in penis, subiecit preceptum uenie largiende, his utique qui se ab errore conuertunt, ne quem desperatio non reuocet a culpa! Quam uero moderatus est, ut neque difficilis uenia, nec remissa sit indulgentia;  ne quem uel austera percellat inuectio, uel conniuentia inuitet ad culpam! Sic et alibi: Si peccauerit in te frater tuus, uade et corripe eum inter te et ipsum . Plus enim proficiat amica correptio, quam accusatio turbulenta: illa pudorem incutit, hec indignationem mouet. Seruetur potius quod prodi metuat, qui monetur. Bonum quippe est ut amicum magis te qui corripitur credat, quam inimicum: facilius enim consiliis acquiescitur, quam iniurie succumbitur. Unde et Apostolus: Corripite, inquit, ut fratrem, ut erubescat, non ut inimicum eum existimetis . [a 1Kb] Infirmus enim custos diuturnitatis est timor: pudor autem bonus magister officii; qui enim metuit, reprimitur, non emendatur: quem pudet facere, in naturam uertit.

 22. Pulchre autem posuit: Si peccauerit in te; non enim equa conditio in Deum, hominemque peccare. Denique Apostolus, qui diuini est uerus interpres oraculi: Hereticum, inquit, [b 1Kb] post unam correptionem deuita ; quia non est eque perfidia ut culpa, ueniabilis. Et quoniam plerumque per imperitiam error obrepit, corripiendum precepit; ut aut pertinacia uitetur, aut prolapsio corrigatur. uerum quid est:

 Si septies conuersus fuerit ad te, dimitte illi?

23. Num uenie numerus prefinitur, an uero quia cum septimo die requieuerit Deus ab omnibus operibus suis, post hebdomadam istius mundi quies nobis  diuturna promittitur; ut quemadmodum mala istius mundi feriata cessabunt, ita etiam uindicte seueritas conquiescat? Sabbatum autem non solum dierum, sed etiam mensium est; et ideo septimi mensis decima die sabbata sabbatorum : nec solum mensium, sed annorum quoque: neque annorum tantum, sed etiam generationum, postremo ipsius mundi, 1476 cuius typus est sabbatum magnum; sicut in Lege est hebdomada septima, post quam celebratur annus Iubileus. Quod mysterium nobis Dominus uoluit reuelare, cum dicit: Non solum septies, sed etiam septuagies septies . Quia septima [c 1Kb] generatione, ut habes secundum Lucam , Enoch raptus est, ne malitia immutaret cor eius ; et  in eo aculeus doloris quieuit. Septuagesima autem et septima generatione Dominus natus ex Maria, humani generis in se peccata suscipiens, remissionem tribuit omnium delictorum.

24. Ergo quamuis secundum litteram discas frequenter ignoscere, nec indignationem tenere , tamen agnosce mysterium; neque enim otiose sabbato dixit Dominus mulieri: Dimissa es ab infirmitate tua , ostendens plebi sue, que sicut mulier illa uocata sequeretur, aduentu suo se remisisse peccata. Septuagies itaque et septies Lamech condemnatur ; quia grauius delinquit, [d 1Kb] qui scelus dum punit, admittit. Omnem autem enormitatem sceleris baptismi sacramenta dimittunt.  Disce ergo donare iniurias tuas; quia persecutoribus suis Christus ignouit.

25. Nec illud otiosum, [e 10Kb] quod sabbato passus est magno, significans fore sabbatum, quo mors destrueretur a Christo. Quod si Iudei sabbatum ita celebrant, ut et mensem et annum totum quasi sabbatum habeant, quanto magis nos resurrectionem Domini celebrare debemus! Et ideo maiores tradidere nobis pentecostes omnes quinquaginta dies ut pasche celebrandos; quia octaue hebdomadis initium Pentecosten facit. Unde et Apostolus quasi Christi discipulus, qui sciret diuersitatem esse temporum, scribens ad Corinthios: Apud uos, inquit, forsitan manebo; et hyemabo . Et infra: Manebo  autem Ephesi usque ad pentecosten; ostium enim mihi apertum est magnum . Itaque apud Corinthios hyemem agit, quorum erroribus angebatur; quod eorum circa Dei cultum frigeret affectus: cum Ephesiis pentecosten celebrat, atque his tradit mysteria, relaxat animum; quia fidei cernebat ardore feruentes. Ergo per hos quinquaginta dies ieiunium nescit Ecclesia, sicut Dominica qua Dominus resurrexit, et sunt omnes dies tamquam Dominica.

26. Erit et alia Dominica qua Dominicum corpus resurgat. Nouit hanc Paulus, qui ait: uos autem estis corpus Christi, et membra ex membris . Hoc enim corpus Domini et ossa de ossibus eius capiti coherebunt: Caput autem Ecclesie Christus . Tunc ergo cessabit ieiunium, quoniam  in perpetua iucunditate fatigatio, cura, lassitudo cessabit. Tunc mors destruetur: Nouissima enim mors 1477 destruetur . Nam etsi cessauit in Enoch, et non est inuenta in eo; destructa tamen non est: ille enim raptus est, ut euaderet eam : Christus ut destrueret, immolatus est. Et ideo bene dixit: Ubi est, mors, uictoria tua? Ubi est, mors, aculeus tuus ? Ergo in hac resurrectione iterum Christus tamquam suo resurget in corpore. Beatus itaque qui habuerit partem in prima resurrectione; sicut enim primitie dormientium Christus, sic tunc primitie [a 1Kb] resurgentium Ecclesia et sancti eius .

27. Hoc mysterium Petrus scire non potuit. Fortasse scierit de Enoch: quis tamen potuit mysterium  absconditum in Deo humana mente comprehendere? ueniat ergo Dominus in animam meam, in mentem meam, atque eam subiiciat sibi; ut cum subiecta mens fuerit mea, dicam: Non timebo mala, quoniam tu mecum es .

 Si habueritis fidem sicut granum sinapis, dicetis huic arbori moro: Eradicare, et iactare in mare, et obaudiet uobis.

28. De grano sinapis supra dictum est, nunc de arbore mori est disputandum. Arborem lego, non tamen arborem credo. Nam que ratio, qui profectus hic noster, ut arbor que laborantibus agricolis ferat fructus, eradicetur, et mittatur in mare? Licet hoc pro uirtute fidei possibile iudicemus, ut sensibilibus imperiis natura insensibilis obsequatur: quid  sibi uult tamen etiam ipsa arboris species? Legi quidem: Pastor eram caprarum, uellicans mora , et puto prophetam significasse nobis, quod ex peccatorum grege peccator ipse conuersus sit: licet conueniat ut futurus gentium propheta fructum quesisse uideatur in sentibus, cibum ex sentibus eruisse, sed decoloros et fetidos greges gentium, populos nationum, in suorum scriptorum pascuis locaturus, ut spirituali refectione pinguescerent; ipse autem de peccatore conuerso lac spirituale mulgeret.

 29. Sed cum in alio Euangelii libro  de monte sit dictum, cuius species nuda gignentium uitium, olearumque ieiuna, infecunda messibus, apta latibulis bestiarum, ferarumque cursibus inquieta, extollentem se altitudinem nequitie spiritualis uideatur exprimere, sicut scriptum est: Ecce ego ad te, mons corrupte, qui corrumpis omnem terram ; congruit ut hoc quoque loco opinemur id dictum, quoniam fides spiritum excludit immundum, maxime cum arboris natura huic concurrat opinioni. Nam fructus eius primo albet in flore, deinde iam formatus irrutilat, maturitate nigrescit. Diabolus quoque ex albenti angelice flore nature et potestate rutilanti, preuaricatione deiectus, tetro inhorruit odore peccati. En tibi illum arbori moro  dicentem: Eradicare, et iactare in mare, cum legionem eiecit ex homine, in porcos transire permittit: qui exagitati diabolico spiritu, se in maria demerserunt.

30. Hic igitur locus hortatorius ad fidem, docens 1478 moraliter etiam ea que solidata sunt, fide posse dissolui. Ex fide autem caritas, ex caritate spes, et rursus in se sancto quodam circuitu refunduntur.

31.  Sequitur ut nemo in operibus glorietur: quia iure Domino debemus obsequium. Nam si tu non dicis seruo aranti, aut oues pascenti: Transi, recumbe ; si ergo tu non dicis  seruo tuo: Recumbe, sed exigis ab eo aliud ministerium, et gratias ei non agis: ita nec in te patitur Dominus unius usum esse operis aut laboris; quia dum uiuimus, debemus semper operari.

32.  Ergo agnosce esse te seruum plurimis obsequiis defeneratum. Non te preferas, quia filius Dei diceris: agnoscenda gratia, sed non ignoranda natura. Neque te iactes si bene seruisti, quod facere debuisti. Obsequitur sol, obtemperat luna, seruiunt angeli. uas gentium electus a Domino: Non sum, inquit, dignus uocari apostolus, quia persecutus sum Ecclesiam Dei . Deinde alibi nullius se ostendens conscium culpe, subiecit: Sed non in hoc iustificatus sum . Et nos ergo non a nobis laudem exigamus, nec preripiamus iudicium  Dei, et preueniamus sententiam iudicis: sed suo tempori, suo iudici reseruemus. Post hec reprehenduntur ingrati: atque ita demum ad tractatum futuri uenitur iudicii.

 In illa hora qui fuerit in tecto, et uasa eius in domo, ne descendat tollere illa: et qui in agro similiter non redeat retro. Memores estote uxoris Lot.

33. [b 1Kb] Interrogatus a discipulis Dominus quando ueniret regnum Dei, ait: Regnum Dei intra uos est  ; utique per ueritatem gratie, non per seruitutem culpe. Itaque qui uult esse liber, sit seruus in Domino; ea enim parte qua participamur seruitute, participamur et regno. Ait ergo: Regnum Dei intra uos est: quando autem ueniret, noluit dicere, sed dixit iudicii diem esse uenturum; ut terrorem omnibus iudicii imminentis incuteret, nec securitatem dilationis afferret.

34. Et ne uideretur contristare discipulos, [a 1Kb] si his aliquid denegaret, ait in alio libro: De die autem et hora nemo scit, neque angeli celorum, neque Filius . Bene medie posuit Filium, est enim idem filius hominis Filius Dei; ut magis dictum secundum filium hominis estimemus, quia temporum finem non per naturam hominis, sed per naturam  Dei nouit. Nec alienum tamen a fide est, si Filium accipias Dei. Quid enim est quod bonus Pater Filium celauerit, cui omnia dedit? Aut quomodo non dedit cognitionem temporis, cui dedit [b 1Kb] ipsius iudicii potestatem? Quomodo autem Filius nescire potest quod Pater nouit; cum in Patre Filius sit, et Spiritus scrutetur etiam alta Dei ; cum ipse Filius altitudo sit diuitiarum sapientie, et scientie Dei ? Sed cur nolit dicere, 1479 ostendit alio loco: Non est uestrum scire tempora et annos que Pater posuit in sua potestate .

35. uidetis quo tendat qui Trinitatem negat unius potestatis, ut sit aliquid quod nesciat Filius? Cur enim celaret Filium proprium Pater? Aut enim inuidie causa nolumus aliis intimare quod scimus, aut  ne forte prodamur: sed nec inuidi in Patrem, nec proditoris in Filium suspicio cadit. Ergo unius sunt cognitionis, quia unius sunt potestatis. Deinde qui signa nouit futuri iudicii, utique nouit et finem.

36.  Quid enim est quod nesciat ille sicut fulgur coruscans, eo quod lux, Dei Filius interna mysterii celestis illuminet? [c 1Kb] In illa, inquit, hora. Ergo et horam nouit: sed nouit sibi, nescit mihi. Bene autem causam diluuii, et incendii, et iudicii de nostris asserit prodisse peccatis; quia Deus malum non creauit, sed nostra sibi merita repererunt.

 Edebant enim et bibebant; uxores ducebant, et nubebant.

37. Non quia coniugia damnentur, neque ut alimenta damnentur; cum in illis successiones, in istis  nature subsidia sint; alioquin de hoc mundo est  exeundum: sed in omnibus modus queritur; quidquid autem abundantius est, a malo est. Sit aliquis consensus ad tempus, ut uacemus orationi: sit aliqua inter sollicitudines mundi, et intemperantie crapulas sobrietas religionis, et inducie castitatis .

38. Ergo quia propter improbos necesse est probi in hoc seculo contritionem cordis animeque patiantur, quo uberiorem mercedem accipiant in futurum, remediis instruuntur; ut qui in Iudea sunt, fugiant in montes . Que est ista Iudea? Noui enim et aliam Iudeam secundum spiritum, non secundum litteram: Notus enim in Iudea Deus . Quales autem isti montes qui possint metum futuri cohibere iudicii, cum scriptum sit: Tremor  autem montes occupabit ? Celum et terra transibunt : quomodo terrarum portio manebit immunis, aut tueri me poterit, que nec ipsa se seruat? Ubi igitur me ab ira eius abscondam, qui conturbat profundum maris? Si ascendero in celum, ibi est: si descendero in infernum, adest . Non ergo falli potest qui ubique est, sed placari.

39. Adest itaque iudicii dies: si uis non comprehendi, quotidie time, quotidie fuge. Queris quomodo fugias? Ascende in montem qui euangelizas Sion : ut excelsorum uertice possis eminere meritorum: Deus enim montium, et non Deus uallium est . Ascende eo ubi Christus sedet ad dexteram Dei, cuius Fundamenta in montibus sanctis  : et, Montes in circuitu eius . Mons tuus Paulus, mons tuus Petrus est. Supra illorum fidem mentis tue locato uestigium. In lege Dei atque hereditate fidei constitutos iudicii dies non ad penam inuenit, sed ad gloriam.

1480 40. Si quis etiam in tecto est positus, hoc est, superiora iam domus sue, eminentiumque uirtutum culmen ascendit, ad terrena mundi huius opera non recidat. Noui enim tectum in quo Rhaab illa typo meretrix , mysterio Ecclesia sacramentorum consortio populis copulata gentilibus, exploratores quos iehsu direxit, abscondit: qui si ad inferiora descendissent domus, ab exploratoribus qui ad corripiendos eos missi fuerant  occidissent. Tectum ergo sublimis est mentis officium,  animeque fastigium, quo nuda corporis operitur infirmitas. Unde mihi uidetur etiam paralyticus ille idcirco esse sanatus , quia a quatuor iuuenibus demissus e tecto est; quia a quatuor adminiculo uirtutum, prudentie, fortitudinis, temperantie, atque iustitie, ad pedes Christi alta quadam se ratione subiecit. Nihil enim excelsius humilitate, que tamquam superior nescit extolli, quia nemo id affectat, quod infra se iudicat.

41. Sed quoniam in iudicio uersamur, non digrediamur a tecto; ne dum uasa que in domo sunt, auferre cupimus, capiamur. Non enim in omni domo sunt uasa aurea et argentea, sed in plerisque sunt lignea: nec omnis domus plena; sunt enim et uacue, quas nouit propheta qui dixit: Quid factum est  tibi nunc, quia ascendisti in domos uacuas? Impleta est ciuitas clamantium . Et subiecit: Omnes principes tui fugerunt, quicumque in te uulnerati sunt, et ad perfidiam de fide lapsi sunt. uulneratus est Sabellius, uulneratus est ualentinus, uulneratus est Arius; in domo enim uacua sunt reperti.

42. uis domum uidere plenam? Sequere Petrum, cum esuriret ad domus seperiora gradientem : ibi agnouit mysterium Ecclesie congregande; ut gentilem populum non iudicaret immundum, quem [a 1Kb] fides posset ab omni mundare contagio. uasa autem de luto sunt: ergo uas corpus est. Et ideo caue ne desiderio corporis, preclara mentis studia derelinquas. Si Petrus non accepit mysterium in inferioribus  positus, tu quemadmodum accipies? Ille accepit, quia ascendit, ut euangelizaret Dominum, passionem corporis non timeret.

43. Ergo Qui in tecto est, non descendat: et qui in agro est, non reuertatur retro. Unde intelligam quid sit ager, nisi ipse me doceat iehsu, dicens: Nemo mittens manum in aratrum, et respiciens retro, aptus est regno celorum ? Otiosus in uilla sedet, laboriosus in agro seminat: debilis ad focum, fortis ad aratrum. Bonus odor agri; odor enim Iacob odor agri pleni . Ager plenus est florum, plenus est fructuum diuersorum. Ara igitur agrum tuum, si uis dirigi ad Dei regnum. Floreat tibi bonorum seges fecunda meritorum. Sit uitis abundans in lateribus domus tue, et nouella oliuarum  in circuitu mense tue . Dicat anima tua Christo, fertilitatis sue iam conscia, et seminata 1481 Dei uerbo, spiritalibus quoque inarata culturis: ueni, frater meus, exeamus in agrum . Ille respondeat: Introiui in hortum meum, soror mea sponsa: uindemiaui myrrham meam . Que enim melior quam fidei uindemia, qua resurrectionis fructus reconditur, qua perpetue letitie fons rigatur?

 44. Itaque cum respicere prohibearis, multo magis redire prohiberis, et tollere tunicam; comperisti enim quod ei qui tunicam te petierit, remittere debeas et pallium . Ergo directus ad Dei regnum, opes et patrimonium non requiras. Nouit et aliam Scriptura tunicam, de qua nos hortatur Apostolus dicens: Ut exspoliantes ueterem hominem cum actibus eius, induti nouum , superioris tunicam non requiramus erroris. Unde et illa, ait: Nocte exui me tunicam meam, quomodo induar eam ? quod non solum renuntiare peccatis, sed etiam memoriam omnem debeas actus superioris abolere. Denique Paulus superiora obliuiscens, culpam exuit, penitentiam non omisit .

 45. Et ideo Dominus: Memores, inquit, estote uxoris Lot: que ideo quia respexit retro, perdidit nature sue munus; retro enim Satanas, retro Sodoma. Quapropter fuge intemperantiam, declinato luxuriam. Et ut cognoscas quia non omnes possunt fugere in montem, recordare quia ille [b 1Kb] qui se a ueteribus studiis non reflexit  ideo euasit, quia peruenit ad montem : illa que infirmior fuit, quoniam ad posteriora respexit, nec mariti adiuta suffragio, ad montem peruenire potuit, sed remansit.

 In illa nocte erunt duo in lecto uno: unus adsumetur, et alter relinquetur.

46. Bene noctem dixit, quia Antichristus hora tenebrarum est; eo quod pectoribus hominum tenebras  offundat, cum dicat se esse Christum, exsurgentibus pseudoprophetis qui asserant nunc in desertis Iesum degere, ut uage errore opinionis illudant; nunc in penetralibus, ut qui audierint, precelse nomine potestatis arctentur. Christus autem sicut fulgur coruscans per uniuersum mundum luminis sui globos spargit . Et ideo nec in desertis uagatur, nec aliquibus locis clauditur, quia Celum et terram ego impleo, dicit Dominus : sed luce fulgoris sui fulget, ut in illa nocte resurrectionis gloriam uidere possimus. Quid igitur sibi uult quod ait:

 Duo in lecto uno. . . . due molentes in pistrino. . . duo in agro: unus assumetur, et alter relinquetur?

 47. Numquid iniquus Deus, ut pares studiis et societate uiuendi, atque indiscretos actuum qualitate, meritorum remuneratione discernat? Non ita est, sed pro actibus hominis remunerationis est qualitas. Non ergo merita hominum copule usus exequat: nam et Pater in filium, et filius in patrem studio religionis insurgunt; quia non omnes quod adoriuntur, efficiunt: Sed qui perseuerauerit in finem, hic saluus erit . Tum deinde non forense obsequium,  sed interiorem Dominus rimatur affectum; neque enim si iuste offeras, et non iuste diuidas, acceptum est sacrificium Deo . 1482 Ergo ex uno strato (est enim stratum infirmitatis humane, quia scriptum est  unus relinquitur, alter assumitur: qui assumitur rapitur obuiam Christo in era; qui autem relinquitur, improbatur.

48. Due molentes in pistrino. Sensus quidem est quod hi significari uideantur, qui ex occultis alimenta querant, et in apertum ex interioribus proferant. Sed tamen quid molant iste due mulieres, requirendum est. Nisi forte quod legimus in Esaia: Si afferatis similaginem, uanum est; ut similago sit, que a molentibus offeratur . Discutiamus ergo  que molant, quidue molant, quidue pistrinum sit. Et fortasse mundus iste pistrinum est, [a 1Kb] in quo aptius reor quia humani corporis forma referatur, in quo anima nostra uelut quodam carcere includitur corporali, panem, [b 1Kb] si boni consulat, operatura celestem. In hoc ergo pistrino uel Synagoga, uel anima obnoxia delictis, triticum molendo madefactum, et graui humore corruptum, non potest interiora ab exterioribus separare; et ideo relinquitur, quia eius similago displicuit. At uero sancta Ecclesia, uel anima nullis maculata contagiis delictorum, que tale triticum molet quod solis eterni calore sit torridum, quod Deus quemadmodum uoluit, sic uestiuit, et angeli ab omni purgamentorum labe mundarunt, bonam similaginem de penetralibus hominum Deo offerens,  sacrificii sui libamenta commendat.

49. Nec solum molentes due, sed etiam operantes duo erunt in agro uno, e quibus assumetur unus. Bonus seminator, qui non supra uias seminauerit, sed supra aratum et cultum solum; ut fructum humilitate pressum, non iactatione dispersum terra multiplicet. Relinquitur autem seminator zizaniorum, ex quibus refutabilis similago conficitur. Qui sint autem isti agricole differentes possumus reperire, si aduertamus qua ratione duos , hoc est, duas mentes esse in nobis Apostolus dixerit; fortasse enim ideo, quia altera exterioris est hominis, qui corrumpitur, altera interioris, qui per sacramenta renouatur. Et eo ille fortasse deterior, qui extollitur frustra inflatus mente carnis sue, et non tenens caput;  quia a Domini nostri Iesu Christi salutarium preceptorum obseruatione declinat; ipse enim caput omnium, qui auctor est omnium. Alter est ille prestabilior, qui humilitatem diligit, sapientiam querit, misericordiam non omittit; bonus scilicet seminator; Dispersit enim, dedit pauperibus, iustitia eius manet in eternum . Hic igitur spiritalis est, ille carnalis. Nam sicut uerbis Apostolicis  comprehendimus illum extollentem se tumido animo seductorem mente carnis inflari ; ita etiam sanctum uirum renouari spiritu mentis ostendimus, dicente eodem: Renouamini autem spiritu mentis uestre . Duas ergo mentes esse demonstrat; unam, que mens carnis efficitur, uincta peccato; alteram, que spiritui copulata, carnis abiurat illecebras.

50. Nec solum due mentes, sed etiam due leges in nobis sunt, quarum utramque nobis Apostolus 1483 explicauit, dicens: Condelector enim legi Dei secundum interiorem hominem: uideo autem aliam legem in membris meis repugnantem legi mentis mee, et captiuantem me in lege peccati, que est in membris meis . Est ergo lex interioris hominis,  est etiam exterioris; illa que peccatum prohibet, ista que suadet; illa que damnat errorem, ista que suggerit; illa que mentem instruit, ista que tentat. Sunt etiam due alie uehementiores in nobis leges, una Dei, altera peccati, secundum eumdem Apostolum dicentem: Igitur ego ipse mente seruio legi Dei, carne autem legi peccati . Et ostenditur quod si mentem tantummodo dicas, contrariam carnis ostendas; cum enim dicat Paulus se legi Dei mente seruire, utique mentem per se ipsam, nisi carne uincatur, bonam esse demonstrat, et natura ita creatam, ut resistat errori. Itaque cum uincitur, mens carnis est, non ex natura habens, sed ex carne, quod labitur; et quasi in nomen proprietatemque uictricis uicta succedit; natura autem aduersa carnis  est. Denique mente Deo seruimus, carne peccato. Melior autem mens erit, si cooperaria sancto Spiritui religiosum non intermittat officium.

51. Iste sunt igitur operantes in agro nostro, quarum altera bonum fructum diligentia dat, altera amittit incuria, quam sanguinem Legislator appellat, dicens: Anima omnis carnis, sanguis eius . Quo plerique referunt etiam illud quod scriptum est: Non manducabis carnem in sanguine ; ne uulneribus anime cruentatas corporis uoluptates, refectionis potius loco, quam reatu sanguinis estimemus, quos oportet Dei uerbo refici. [c 1Kb] Est ergo cibus refectionis, est cibus sanguinis; sicut enim caro Domini uere est cibus, ita sanguis uere noster est potus . Bonam ergo de nostris operibus escam Domino suggeramus; ne rursus cum uenerit, et sicut in illa ficu pomum non inuenerit, nostrorum meritorum infecunditate ieiunus propositum pietatis auertat, dicens ad illam animam quam nudam pomorum repererit, et sanguine cruentatam: Numquam ex te fructus nascatur in sempiternum . Est ergo anima carnis omnis sanguis eius. Est etiam  prestabilior anima, de qua dixit Deus: Omnes anime mee sunt: sicut anima patris, ita etiam anima filii mea est .

52. Nec illud pretereat ut duos populos interpretemur, id est, quod in hoc mundo qui agro frequentissime comparatur, duo populi sint, unus credentium, alter qui non credit, relaturi meritorum uicem suorum; et ideo alter qui fidelis est, assumatur; alter qui infidelis, relinquatur. Due autem ille molentes, due anime, uel certe Ecclesia atque Synagoga; non enim una tantum figura, sed multiplex in diuinis Scripturis esse consueuit; ut unus sermo plures species comprehendat. Itaque mens carnis, et anima carnis, et synagoga id triticum colligunt, et eam similaginem molunt, que offertur in uanum: mens  autem que iuncta est anime, et anima que [a 1Kb] receptrix est salutaris uerbi, uel Ecclesia Dei, excolunt et molunt uere 1484 legis similaginem spiritalem; unde etiam panes propositionis fiunt, quos soli sacerdotes edunt, quibus puriorem panem manducare prescriptum est , illum utique qui descendit de celo . Omnes autem sumus, si merita nostra patiantur, iustitie sacerdotes, qui unctione letitie in regnum et sacerdotium consecramur.

53. Ergo ita exerceamus et colamus agrum nostrum in istius culture munere constituti; ut in illa superiore Hierusalem, ubi legis custodia uera celebratur, habeamus similaginem de manipulis nostris, quos beati qui potuerint congregare: Ut uenientes ueniant in exsultatione, tollentes manipulos suos . Isti igitur fructus sunt spiritales, et felices ueri prouentus laboris, qui nullo inutili imbre madefiant: fructus autem carnis corruptele obnoxius est; et ideo qui carnalia seminauerit, carnalia et metet . De agro uero quid dicam, cum manifestum sit in opere cultoris uel laudem esse, uel culpam?

. Et respondentes dixerunt: ubi, Domine?

54. Hoc discipuli locuti sunt: Dominus autem ubi premonuit et quo fugiendum, et ubi commorandum, et quid esset cauendnm, complexus est summam definitione generali, dicens:

. Ubi fuerit corpus, ibi congregabuntur et aquile.

55. Itaque prius que sint aquile coniiciamus, ut  quod sit corpus definiamus. Iustorum enim anime aquilis comparantur, quod alta petant, humilia derelinquant, longeuam ducere ferantur etatem. Unde et Dauid anime sue dicit: Renouabitur sicut aquile iuuentus tua . Si igitur intelleximus aquilas, de corpore iam dubitare non possumus,  maxime si meminerimus quod a Pilato Ioseph corpus acceperit . Nonne tibi uidentur aquile circa corpus Maria Cleophe, et Maria Magdalene, et Maria mater Domini, apostolorumque conuentus circa Domini sepulturam? Nonne tibi uidentur aquile circa corpus, quando ueniet cum intelligibilibus nubibus Filius Hominis: Et uidebit eum omnis oculus, et qui eum compunxerunt ?

56. Est etiam  corpus de quo dictum est: Caro mea uere est cibus, et sanguis meus uere est potus . Circa hoc corpus aquile sunt, que alis circumuolant spiritalibus. Sunt et circa corpus aquile que credunt Iesum in carne uenisse; quia omnis spiritus qui confitetur Iesum Christum in carne  uenisse, de Deo est . Ubi ergo fides, ibi sacramentum, ibi diuersorium sanctitatis. Est etiam corpus Ecclesia, in qua per baptismi gratiam renouamur spiritu, et occidua senectutis in rediuiuas reparantur etates [b 1Kb] .

 Sinite pueros uenire ad me, et nolite eos uetare; talium est enim regnum Dei.

57. Atqui etas hec infirma est uiribus, inualida ingenio, immatura consilio: non ergo etas prefertur etati, alioquin obesset adolescere. 1485 Quid uotis opus est ut eui maturitas consequatur, si mihi meritum regni [c 1Kb] demptura celestis est ? Ergo Deus uite processum ad uitia dedit, non ad incrementa uirtutis. Et cur ipse apostolos non puerilis, sed prouectioris elegit etatis? Cur autem pueros  aptos regno dicit esse celorum? Fortasse quia malitiam nesciant, fraudare non norint, referire non audeant, [d 1Kb] scrutari ignorent opes, honorem, ambitionem non appetant. Sed ignorare ista uirtus non est, sed contemnere; nec continentie laus, ubi infirmitatis integritas: non igitur pueritia, sed emula puerilis simplicitatis bonitas designatur. Non enim uirtutis est non posse peccare, sed nolle, atque ita tenere perseuerantiam uoluntatis, ut uoluntas infantiam, usus imitetur naturam. Denique ipse hoc Saluator expressit, dicens: Nisi conuersi fueritis, et efficiamini sicut puer iste, non intrabitis in regnum celorum .

58. Quis est ergo puer imitandus apostolis Christi, num unus ex paruulis? Hec igitur uirtus apostolorum?  Quis ergo puer? Ne forte ille de quo Esaias dicit: Puer natus est nobis, filius datus est nobis ? Ipse enim tibi puer dixit: Tolle crucem tuam et sequere me . Et ut agnoscas puerum: Cum malediceretur, non remaledixit; cum percuteretur, non repercussit ; hec est  enim perfecta uirtus. Itaque et in pueritia est quedam uenerabilis morum senectus, et in senectute innocens pueritia: Senectus enim uenerabilis est, non diuturna, nec numero annorum computata, cani autem sunt sensus hominis, et etas senectutis uita immaculata . Unde et scriptum est: Laudate, pueri, Dominum, laudate nomen Domini ; quia nemo nisi perfectus laudat Dominum. Nemo enim dicit Dominum Iesum, nisi in Spiritu sancto .

59. Quod uidetur de Ecclesie populo prophetatum, qui iunior seniorem populum Iudeorum uirtutis studiis anteiuit. Et ideo illud: Ecce ego et pueri mei quos dedisti mihi . Isti sunt pueri qui Dominum pullo asine superuectum propheticis uocibus  prosequentes, redemptionem gentium uenisse dicebant : isti sunt pueri uel infantes qui Christi illa ubera super uinum haustu pleniore suxerunt. Ex ore enim infantium et lactentium perfecisti laudem .

60. Durum itaque aliquibus et immite uideri potest, quod discipuli ad Dominum infantulos adire prohibebant, nisi uel mysterium intelligas, uel affectum; neque enim id inuide in pueros mentis asperitate faciebant, sed sedule seruitutis obsequia Domino deferebant, ne comprimeretur a turbis. Denique alibi scriptum est: Magister, comprimunt te turbe . Respuenda quippe est utilitas nostra, ubi diuinitatis iniuria est. Ergo fugiamus superbiam, sequamur puerilem simplicitatem; quia  ueritas aduersaria superbie, simplicitas autem concurrens ueritati, in ipsa humilitate sublimis. Non enim in abiecto corde habitat Deus, sed sicut tradiderunt nobis prophete: Thronus uirtutis exaltatus est ; in eo scilicet cuius eleuatur sapientia ad altitudinem ueritatis. Nec sicut Cain fraterna specie dolum 1486 percussoris abscondat; sed foris intraque sit frater. Hec in affectu. In mysterio autem, quia prius saluari populum Iudeorum, ex quo et secundum carnem nati fuerant, gestiebant, sed et pro Chananea muliere supplicarunt . Sciebant ergo mysterium, quod utrisque populis uocatio deberetur, sed fortasse adhuc ordinem nesciebant.

61. Nunc distantiam intende uerborum. Ubi ad  se infantes accedere iubet, ut eos [a 1Kb] uel predicatione, uel manuum impositione benediceret, pueros appellat: ubi precipit non scandalizandos , pusillos uocat; non enim scandalizantur qui tanguntur a Christo, non labuntur qui Christo propinquant: sed labuntur illi quos pusillos non etatis exiguitas, sed uirtutis pusillitas fecit. Simul etiam docet infirmos non esse tentandos; ne in nos eorum delicta uertantur, quorum preces ad Dominum, et si ipsi uirtutum meritis infirmi sint, angelorum tamen patrociniis euehuntur. Nemo ergo irrideat pauperem,  quia exacerbat illum qui fecit eum: nemo tentet inualidum, ne angelos ledat: nemo precipitet infirmum, ne soluat beneficium Redemptoris. .

62. Et ideo dixit: ue huic mundo ab scandalis ; quia crucem Domini plerique scandalum iudicarunt, cum Dominice humilitas passionis nostre sit sacramentum salutis; ut adoriamur uirtutis officium, sumamus humilitatis exemplum. ue igitur ei qui in crucem Domini non crediderit, qua scandalizantur infirmi: Expedit ei ut suspendatur mola asinaria in collo eius, et demergatur in profundum maris .

63. In diuinis quidem Scripturis non uerborum seriem, sed rerum pondus examinare debemus; plus  enim proficit ad reprimenda peccata, inauditi generis atque deformis belluina quedam pompa supplicii. Tamen ne cui hinc quoque scandalum generetur infirmo, non otiose simul positam putamus molam asinariam, collum hominis, profundum maris. Etenim cum asini typum populus gentilis acceperit, nonne tibi uidetur tamquam molam asinariam uoluere, quamdiu in imperitie sue errore uersatur, nature quidem uinculis alligatus, ut uerbum emolat, Deum querat: sed operte mentis cecitate suffusus; ut uultum animi erigere ad Deum, et oculos cordis aperire non nouerit? Et ideo sine ulla cursus alacritate, uestigiis in se sepe redeuntibus, inuitus usui laborat alieno. Tamen qui molam uoluit, consummandi  aliquando finem operis habet, et exuende spem gerit cecitatis; cui uero mola ad collum suspenditur, portat lapidem qui portare Domini iugum recusauit. Asinus ergo ad molam, cecus ad lapidem, gentilis ad saxum, qui adorat eum quem non uidet, nec agnoscit: Deus enim non in manufactis habitat , nec in saxo agnoscitur, sed in spiritu.

64. Uterque igitur populus et gentilis et Iudeus pompa quadam sermonis huius exponitur, sed uehementior in Iudeos pena decernitur. Gentilium enim memoria seculi istius fluctibus 1487 obruetur, et ceno mundi huius abolebitur, qui inter ea que non sunt, esse uoluerunt, et alienati a scientia Dei tamquam in profundum maris mersi sunt; at uero Iudei per patriarchas adsumpti, circumcisione signati, per  Legem eruditi, non tamquam ignoti peribunt, sed tamquam sacrilegi punientur. Etenim Atheniensibus ignotus Deus, in Iudea notus, sed non receptus . Et ideo qui ignorat, ignorabitur; qui preuaricatur, damnabitur; nec ille exutus a culpa, qui suum nesciuit auctorem, et ille exutio a uenia, qui Dominum non recepit. Tolerabilius tamen est fidem non detulisse Christo, quam manus intulisse .

 Interrogauit autem eum quidam princeps, dicens: Magister bone, quid faciendo uitam  eternam possidebo? Dicit autem ei iehsu: Quid me dicis bonum? Nemo bonus, nisi solus Deus.

65. uersuta interrogatio, et ideo arguta responsio. Tentator enim princeps iste magistrum bonum dixit, qui Deum bonum dicere debuisset. Nam licet et in diuinitate bonitas sit, et in bonitate diuinitas (nemo enim bonus nisi solus Deus, omnis autem homo mendax , tamen addendo, Magister bone, in portione bonum dixit, non in uniuersitate; nam Deus uniuersitate bonus, homo ex parte. Propterea Dominus: Quid me dicis bonum, quem negas Deum? Quid bonum dicis, cum bonus nemo nisi unus Deus? Non ergo bonum se negat, sed Deum designat. Bonus enim quid est, nisi plenus bonitatis?  At uero cum scriptum sit: Non est qui faciat bonitatem, non est usque ad unum , utique de hominibus, non de Deo dixit; Deus enim unus est, non unus e numero ; ita et Dei Filius quasi unicus exceptus est, non quasi unus ex multis; unigenitus est, non unus ex genitis. Et ideo Nemo bonus, non preiudicat Christo; quia nemo iudicat Christum. Nemo enim tamquam communiter de nobis dicitur, sed nichil Christo commune nobiscum.

66. Quod si quem mouet, quia Nemo bonus nisi unus Deus, moueat et illud, quia nemo bonus nisi Deus. Quod si a Deo Filius non excipitur, utique nec a bono Christus excipitur. Sed cum in Deo Filius persona alter, potestate unus sit, Unus enim Deus ex quo omnia, et unus Dominus per quem omnia  ; Deus autem et Dominus non duo dii, sed unus Deus sit, quia Dominus Deus tuus Dominus unus est , utique cum secundum maiestatem Deus unus utraque persona sit, et bonus unus in utroque est. Nam quomodo non bonus ex bono natus? Arbor enim bona bonos fructus facit . Quomodo non bonus, cum bonitatis substantia assumpta ex Patre non degenerarit in Filio, que non degenerauit in Spiritu? Et ideo Spiritus tuus bonus deducet me in uiam rectam . Quod si bonus Spiritus qui accepit ex Filio, bonus utique et ille qui tradidit. Et cum bonus Pater, utique et ille bonus qui omnia habet, que Pater habet. Aut si negatis Filium habere bonitatem, negatis et Patrem .

 67. Ratio euidens exemplis non eget, tamen 1488 uel auctoritatem sequimini Scripturarum; scriptum est enim: Dominus iudex bonus domui Isrel . De Filio, an de Patre dicit? Sed Pater non iudicat quemquam; quia omne iudicium dedit Filio . Ergo Dominus bonus Filius. Accipe aliud: Trinitatem utique confitentur qui ad baptismum ueniunt; quia baptizantur in nomine Patris, et Filii, et Spiritus sancti, ergo et [a 1Kb] Patri et Filio  et Spiritui sancto confitentur. Cum ergo dicitur: Confitemini Domino, quoniam bonus , bonus utique Pater, bonus et Filius, bonus et Spiritus sanctus, sed Deus unus est; quia bonus Dominus exspectantibus eum . An non bonus qui bona tribuit anime querenti eum? An non bonus, Qui satiat in bonis animam tuam ? An non bonus, qui ait: Ego sum pastor bonus ?

68. Sed putatis ideo Deum bonum; quia iudicium non habet [b 1Kb] in quo est necessitas uindicandi. . Quamquam iam premissum sit iudicem bonum esse domui Isrel, tamen alibi habes: Quam bonus Deus Isrel rectis corde ! De quo igitur putatis dictum, de Patre, an de  Filio? Si de Patre, ergo non omnibus bonus. Cur igitur Filio derogatis? Si de Filio, ergo bonum Deum et Filium confitemini; ipse est enim Benedictus Deus Isrel, quia uisitauit et fecit redemptionem plebis sue . Ipse est rex et Deus Isrel, cui dicitur: Rabbi, tu es Filius Dei, tu es rex Isrel . Sic igitur hic dicit: Quoniam tu bonum me non potes sentire qui tentas, quid me dicis bonum? Bonus quidem ego, sed Rectis corde, cui bonum esse ex natura suppetat, non ex uersutia. Bonus ergo Filius, Candor est enim lucis eterne, et speculum sine macula Dei maiestatis, et imago bonitatis illius . Quomodo ergo non bonus, qui est imago bonitatis? Sicut enim imago Dei Deus, sed unus Deus, ita et diuine imago bonitatis bona, sed una bonitas.  Mihi certe utile est bonum Deum credere, quem meorum habiturus sum iudicem delictorum. Illi uiderint qui credere bonum nolunt. Itaque quia legisperitus est iste qui tentat, sicut in libro alio demonstratur, bene dixit: Nemo bonus, nisi Deus ; ut admoneret quia scriptum est: Non tentabis Dominum Deum tuum , sed magis confiteretur Domino, Quoniam bonus .

69.  Denique eum sepe perstringit, nam glorianti in lege quod a iuuentute sua omnia custodisset; ut inanem iactantiam eius exponeret, ostendit ei adhuc deesse quod Legis est. Et ideo ad misericordie preceptum tristis inducitur; ut in eum naturalis quedam detur forma sententie.

  [c 1Kb] Facilius camelum per foramen acus transire, quam diuitem intrare in regnum Dei.

70. Magna uis, magnum pondus in uerbis. Quibus enim uerbis aliis uehementius exprimeret, non debere iactare se diuitem in diuitiis suis, quam talibus quibus definitur contra naturam esse diues misericors? Aufer mihi lenocinia fucumque uerborum, que solent eneruare sententias. [d 1Kb] Lactari non debuit iste, sed frangi, qui misericordiam respuebat.  Tamen si quos uerborum 1489 magis ornamenta quam sensus uirilis et naturalis quidam habitus et forma delectant: quod boni faciunt petitores in uxore ducenda, ut mores discutiant, non decorem; nec aspectus offensione reuocentur, cum uirtute animi prouocantur: hi quoque in uerbis mysterium querant, quod est mens quedam et anima uerborum; nec in mysterio uerba discutiant.

71. Camelus ergo in typo populus gentilis accipitur, quem leo ille querens quem deuoret, onustum thesauro propheticis [a 1Kb] agitat speciebus in desertum: in tribulatione enim et angustia leo et catulus leonis, aspides et progenies aspidum uolantium ferebant in asinis et camelis diuitias suas . Et bene camelus pro gentili figuratus est populo; quia superstitionis  deformitate degenerans, priusquam crederet populus nationum, belluine speciem feditatis, absurda uestigia, ora turpia preferebat. Facilius igitur iste peccator per uiam intrauit angustam  quam populus Iudeorum diues in Lege, egenus in fide, preruptus in furore, probrosus in crimine.

72. Potest etiam moraliter de omni intelligi peccatore, et de arrogante diuite. Nonne tibi uidetur publicanus ille oneratus suorum conscientia delictorum, cum oculos ad Deum non auderet attollere , uelut quidam camelus in foramen acus confessionis sue remediis facilius introire,  quam phariseus ille [b 1Kb] in regnum Dei, arrogans in prece, iactans innocentie, presumptor glorie, exprobrator misericordie, predicator sui, criminator alieni: qui magis conueniret Dominum quam rogaret? Si quis igitur horret camelum, horrescat eum qui factis fedior sit camelo.

 Honora patrem et matrem.

73. Pulchre mihi hodie legitur Legis exordium, quando mei natalis est sacerdotii; [c 1Kb] quotannis enim quasi de integro uidetur incipere sacerdotium, quando temporum renouatur etate. Bonum etiam quod legitur: Honora patrem et matrem . uos enim mihi estis parentes, [d 1Kb] qui sacerdotium detulistis: uos, inquam, filii, uel parentes: filii singuli, uniuersi parentes; libenter enim meos  dixerim uos uel liberos, uel parentes, qui uerbum Dei auditis et facitis: filios, quia scriptum est: uenite,  filii, audite me : parentes, quia ipse Dominus dixit: Que mihi mater aut fratres? Mater et fratres mei hi sunt qui audiunt uerbum Dei et faciunt .

74. Bene ergo Lex que premiserat: Diliges Dominum Deum tuum, et diliges proximum tuum, subiecit: Honora patrem tuum et matrem. Primus enim gradus iste pietatis est; namque hos auctores 1490 tibi esse uoluit Deus. Honora obsequiis, ut abstineas a contumeliis, quia ne uultu quidem ledenda pietas est parentum. Sed parum est non ledere, quia Lex prospexit ne patiantur iniuriam: Qui enim maledixerit patri uel matri, morte morietur : tu honora, ut bonus sis. Aliud est Legis beneficium, aliud pietatis officium. Honora tuos, quia suos Dei  Filius honorauit. Legisti enim, Et erat subditus illis : si Deus seruulis, quemadmodum tu parentibus? Honorabat igitur Ioseph et Mariam Christus non nature debito, sed pietatis officio. Honorabat et patrem Deum, quemadmodum nemo potuit honorare, ut esset obediens usque ad mortem: honora ergo et tu parentes.

75. Est autem honor non solum honorificentie, sed etiam largitatis: uiduas honora, que uere uidue sunt . Honor enim est deferre pro meritis. Pasce patrem tuum, pasce matrem tuam. Et si paueris matrem, adhuc non reddidisti dolores, non reddidisti cruciatus quos pro te passa est: non reddidisti obsequia quibus te illa gestauit: non reddidisti alimenta que tribuit tenero pietatis affectu, immulgens  labris tuis ubera: non reddidisti famen quam pro te illa tolerauit; ne quid quod tibi noxium esset, ederet; ne quid quod lacti noceret, hauriret. Tibi illa ieiunauit, tibi manducauit, tibi illa quem uoluit cibum non accepit, tibi quem noluit cibum sumpsit, tibi uigilauit, tibi fleuit: et tu [e 1Kb] illam egere pateris? O fili, quantum tibi sumis iudicium, si non pascas parentem! Illi debes quod habes, cui debes quod es. Quantum iudicium, si pascat Ecclesia quos tu nolis pascere! Si quis fidelis, inquit, aut si qua fidelis habet uiduas, subministret illis; ut non grauetur Ecclesia, ut his que uere uidue sunt, sufficiat . Hoc de extraneis: quid de parentibus?

76. Non otiose diximus proxime, quia nos materna querela prestrinxit: sed maluimus eum qui  talis est, [f 1Kb] publice monere, quam domestice cercere. Et si nostra uoce non proditur, uel suo tamen  erubescit affectu. Ne commiseris, fili, ut parentes tuos aliorum fames pascat: ne commiseris, fili, ut ieiunia pauperum parentibus tuis cibum querant. Si non propter gratiam et salutem, propter uerecundiam pasce uel tu, fili, uel tu, filia. Non pudet si te ingrediente in Ecclesiam, alienis manus suas anus mater extendat, et pretermissa filia, de extraneis stipem poscat; cum tu transeas sublimi collo, et nutibus oculorum, trahens uestem, habens inaures, et dextralia, et annulos, et reliqua que Esaias dicit ? Quid si in te sermonem suum uertat, reposcens nature debitum, nutrimentorum pretium, manus tue quod genitrici debetur officium? Quid respondebis?

77. Dabisne aliis? Quid si tibi obiiciant: uade, prius matrem tuam pasce. Nam et si pauperes sunt;  impiam tamen non querunt collationem. 1491 Nonne audisti supra quia diues ille in bysso et purpura recubans, cuius de mensa micas Lazarus colligebat, penis cruciatur eternis qui pauperi non impartiuit alimenta ? Si non donare extraneis graue est, quanto grauius excludere parentes? Sed dicis te quod eras parentibus collaturus, Ecclesie malle conferre. Non querit donum Deus de fame parentum. Unde reprehendentibus Iudeis quia discipuli Domini manus non lauarent, respondit iehsu: Quicumque dixerit: Munus quodcumque est ex me, tibi proderit, non honorificabit patrem aut matrem .

78. Quapropter obscuritatem sensus non imprudenter  defleximus. Nam Iudei cum hominum traditionem sequuntur, Dei negligunt: discipuli traditionem Dei preferentes, hominum negligebant, ut manus non lauarent, cum panem manducarent; quoniam, Qui lotus est totus, non habet necesse ut manus lauet . Lauerat eos iehsu, lauacrum aliud non querebant; uno enim Christus baptisimate omnia soluit baptismata. Itaque quem lauerit Ecclesia, non habet necesse iterum lauari. Ergo mysterio intendebant discipuli, [a 1Kb] non sui munditiam corporis, sed anime requirentes. Hoc reprehendebant Iudei: sed argute redarguuntur a Domino, quod inania obseruent, profutura despiciant. Et ideo illis dicit: uos quare dicitis patri aut matri, quos Lex precipit honorari: Munus quodcumque est ex me, tibi proderit  ; id est, cum petit aliquid ad sumptum egens pater aut mater a filio, [b 1Kb] quia Legem timens Iudeus excusationem non dandi requirit, dicere solet: Munus quod est ex me, tibi proderit; ut dicatam a filiis Deo pecuniam pater religiosus accipere reformidet. Sec hec traditio hominum est excusationes  obtexentium auaritie sue. Ceterum Dei traditio est, ut prius pascas parentes . Nam si iuxta diuinum oraculum, contumelia parentis morte luitur , quanto magis fames, que morte grauior est!

79. Quo loco insolentem Dominus infrenat iactantiam. Multi enim, ut predicentur ab hominibus, Ecclesie conferunt, que suis auferunt; cum misericordia a domestico progredi debeat pietatis officio. Da ergo prius parenti, da etiam pauperi, da illi [c 1Kb] presbytero quod tibi abundat terrenum, ut ab illo accipias spirituale quod tibi deest; etenim qui honorat, honorabitur. uide ergo quia ille cum accipit, tradit: et accipit non quasi inops, sed quasi remuneraturus maiore mensura. Da pauperi in requiem eius, ut et tu communicans de tuo inopi, requiem  consequaris. Sed ut pascendos Scriptura dicit parentes : ita propter Deum relinquendos parentes; si impediant deuote mentis affectus.

 Factum est autem cum appropinquasset Hiericho, quidam cecus sedebat secus uiam.

80. In libro secundum Mattheum duo inducuntur , 1492 hic unus: ibi egrediente Hiericho, hic appropinquante. Sed nulla distantia; nam cum in hoc uno typus populi gentilis sit, qui sacramento Dominico recipit amissi luminis claritatem, nichil interest utrum in uno medicinam, an in duobus accipiat; quoniam ex Cham et Iaphet Ne filiis originem ducunt, in duobus cecis duos generis sui pretendebant auctores.

81. Quod uidetur etiam Lucas non omisisse, cum  Zacheum subiicit, qui statura pusillus, hoc est nulla [d 1Kb] nobilitatis ingenite dignitate sublimis, exiguus meritis, sicut populus nationum, audito domini Salutaris aduentu, quem sui non receperant, uidere cupiebat: sed nemo facile Iesum uidet, nemo potest Iesum uidere constitutus in terra. Et quia non prophetas, [e 1Kb] non regnum habebat, tamquam forme gratiam naturalis ascendit in sycomorum, uanitatem scilicet Iudeorum uestigio suo proterens, errata quoque corrigens superioris etatis: et ideo Iesum interioris domus recepit hospitio. Et bene ascendit in arborem, ut arbor bona bonos fructus faceret, ac naturali excisus oleastro, et contra naturam insertus in bonam oliuam, fructum posset Legis afferre; radix enim sancta, et si rami inutiles,  quorum infructuosam gloriam plebs gentium fide resurrectionis quasi quadam corporis eleuatione transcendit.

 Et ecce uir nomine Zacheus.

82. Zacheus in sycomoro, cecus in uia. Quorum  alterum Dominus miseraturus exspectat, alterum mansionis sue claritate nobilitat: alterum sanaturus interrogat, apud alterum [a 1Kb] se non inuitaturum inuitat; sciebat enim uberem hospitis sui esse mercedem: sed tamen et si nondum uocem inuitantis audierat, audierat affectum.

83. uerum ne cecum istum tamquam fastidiosi pauperum cito reliquisse uideamur, et transisse ad diuitem; exspectemus eum, quia exspectauit et Dominus: interrogemus eum, quia interrogauit et Christus. Nos interrogemus, quia nescimus: ille, quia nouerat: nos interrogemus, ut sciamus unde iste curatus sit: ille interrogauit, ut in uno plures disceremus unde Dominum uidere mereremur; interrogauit enim, ut crederemus nisi confitentem non  posse sanari.

Et confestim uidit, et sequebatur illum magnificans Dominum. . . . Et perambulabat in Hiericho .

84. Aliter enim non uideret, nisi sequeretur Christum, nisi Dominum predicaret, nisi seculum preteriret. Cum diuitibus quoque in gratiam reuertamur; nolumus enim offendere diuites, quia uolumus, si fieri potest, sanare omnes; ne in cameli comparatione prestricti, et in Zacheo citius quam oportuit, derelicti, iuste habeant commotionis offensam.

85. Discant non in facultatibus crimen herere, 1493 sed in iis qui uti nesciant facultatibus; nam diuitie ut impedimenta in improbis, ita in bonis sunt adiumenta uirtutis. Diues certe Zacheus electus  à Christo; sed dimidium bonorum suorum pauperibus largiendo, reddendo etiam in quadruplum que fraude sustulerat , uberiorem mercedem, quam conferebat, accepit.

86.  Et bene princeps inducitur publicanorum. Quis enim de se desperet, quando [b 1Kb] et iste peruenit cui census ex fraude? Et ipse, inquit, diues. Ut scias non omnes diuites auaros.

87.  Quid sibi uult quod nullius alterius staturam Scriptura nisi huius expressit, Quia statura pusillus erat? uide ne forte malitia pusillus, aut adhuc pusillus fide; nondum enim [c 1Kb] promiserat, cum ascenderet, nondum uiderat Christum, merito  adhuc pusillus. Denique Ioannes magnus, quia et Christum uidit, et Spiritum sicut columbam super  Christum manentem, sicut ipse ait: uidi Spiritum descendentem sicut columbam, et manentem super eum .

88. Que autem turba, nisi imperite confusio multitudinis, que uerticem nequit uidere sapientie? Ergo Zacheus, quamdiu in turba est, non uidet Christum: supra turbam ascendit, et uidit; hoc est, [d 1Kb] plebeiam transgressus inscientiam, meruit, quem desiderabat, aspicere. Pulchre autem addidit:

 Quia illa parte erat transiturus Dominus.

89. [e 1Kb] uel ubi sycomorus, uel ubi crediturus; ut et mysterium seruaret, et gratiam seminaret: sic enim uenerat, ut per Iudeos transiret ad gentes.

90. uidit itaque Zacheum sursum; iam enim  sublimitate fidei inter fructus nouorum operum uelut fecunda altitudine arboris eminebat. Et quoniam de typo ad moralia defleximus, inter tot [f 1Kb] credentium uoluntates Dominica die relaxare animum, festiuitatem admiscere delectat. Zacheus in sycomoro, nouum uidelicet noui temporis pomum, ut in hoc quoque compleretur illud: Arbor fici produxit grossos suos ; ad hoc enim Christus aduenit, ut ex lignis non poma, sed homines nascerentur. Legimus alibi: Cum esses sub arbore fici, uidi te . [g 1Kb] Ergo non Nathanel sub arbore, hoc est, supra radicem, quia iustus; radix enim sancta: sub arbore tamen Nathanel, quia sub Lege: Zacheus supra arborem, quia supra Legem: ille domini occultus defensor, hic publicus predicator:  ille adhuc Christum ex Lege querebat, iste iam supra Legem, relinquebat sua, et Dominum sequebatur.

1494  Ecce mna tua decem mnas acquisiuit.

91. Bonus ordo, ut uocaturus gentes, et Iudeos iussurus interfici, qui noluerunt regnare supra se Christum, hanc premitteret comparationem, ne diceretur: Nihil dederat populo Iudeorum: unde potuit melior fieri; aut quid ab eo qui nichil recepit, exigitur? Non mediocris ista est mna, quam supra mulier Euangelica quia non inuenit, lucernam accendit, lumine querit admoto, gratulatur inuentam .

92.  Denique ex una decem mnas alius fecit, alius quinque. [h 1Kb] Fortasse iste moralia habent,  quia quinque sunt corporis sensus: ille decem, duplicia, id est, mystica Legis, et moralia probitatis.  Unde et Mattheus quinque talenta et duo talenta posuit : in quinque talentis ut sint moralia, in duobus utrumque, mysticum atque morale. Ita quod numero inferius, re uberius. Et hic possumus decem mnas, decem uerba intelligere, id est, Legis doctrinam: quinque mnas, magisteria discipline. Sed legisperitum in omnibus uolo esse perfectum; non enim in sermone, sed in uirtute est regnum Dei.

93. Bene autem quia de Iudeis dicit, duo soli multiplicatam pecuniam deferunt; non utique eris, sed [a 1Kb] disputationis usuris. Alia est enim pecunia fenoris, alia doctrine celestis usura.

94.  Denique Dominus cum dicit: Quare non dedisti pecuniam meam ad mensam ? non nostre, sed sue pecunie querit usuram.

95. Unus intra terram abscondisse se dicit, quod rationem que ad imaginem et similitudinem Dei data est nobis, studio uoluptatis obruit, et tamquam  in foueam carnis abscondit. De aliis siletur, qui quasi prodigi debitores, que acceperant, perdiderunt . In duobus illis pauci sunt, qui per duas uices ad cultores uinee destinati sunt: in reliquis omnes Iudei . Quam comparationem Mattheus etiam nobis uoluit aptare, quod similiter ut diues qui pecuniam suam non impartit pauperibus: ita etiam qui doctrine sue gratiam non diuidit imperitis, docere cum possit, haud mediocris reus est culpe . De quo, quoniam in libris de Fide scriptis diximus, transcurrere melius fuerit.

96. Ciuitates autem [b 1Kb] decem  esse que possunt, nisi forte anime quibus iure preponitur qui pecuniam Domini, et illa eloquia casta probata  sicut argentum, mentibus hominum fenerauerit? Nam sicut Hierusalem dicitur edificata sicut ciuitas , ita sunt anime pacifice. Et sicut angeli presunt, ita et hi qui uitam meruerint angelorum.



LIBER NONUS


 1495  Et factum est, cum appropinquasset ad Bethphage et Bethaniam, ad montem qui uocatur Oliueti, misit duos discipulos, dicens: Ite in castellum quod contra est, in quod intreuntes inuenietis pullum asine alligatum, in quo nemo sedit.

1. Pulchre relictis Iudeis, habitaturus in affectibus gentium, templum Dominus ascendit; hoc enim templum est uerum, in quo non in littera, sed in spiritu Dominus adoratur: hoc Dei templum est, quod fidei series, non lapidum structura fundauit. Deseruntur ergo qui oderant, eliguntur qui amaturi erant.

2. Et ideo ad montem uenit Oliueti, ut nouellas oleas in sublimi uirtute plantaret, quorum mater est illa que sursum est Hierusalem. In hoc monte est ille celestis agricola, ut plantati omnes in domo  Dei, possint uiritim dicere: Ego autem sicut oliua fructifera in domo Domini . Et fortasse ipse mons Christus est. Quis enim alius tales fructus ferret oliuarum, non curuescentium ubertate baccarum, sed spiritus plenitudine gentium fecundarum? Ipse est per quem ascendimus, et ad quem ascendimus. Ipse est ianua, ipse est uia, qui aperitur, et  qui aperit, qui pulsatur ab ingredientibus, et ab emeritis adoratur.

3. Ergo in castello erat, et ligatus erat pullus cum asina: non poterat solui, nisi iussu Domini: soluit eum manus apostolica: talis actus, talis uita, talis gratia. Esto talis, ut et tu possis ligatos soluere.

4. Nunc consideremus qui fuerint illi, qui errore detecto, de paradiso eiecti, [a 1Kb] in castello sunt religati. Et uides quemadmodum quos mors expulerat, uita reuocauerit . Et ideo secundum Mattheum et asinam et pullum legimus; ut quia in duobus hominibus uterque fuerat sexus expulsus, in duobus animalibus sexus uterque reuocetur. Ergo illic in asina matre quasi Euam figurauit erroris: hic autem in pullo generalitatem populi gentilis expressit; et ideo in pullo sedetur asine.

 5. Et bene: In quo nemo sedit; quia nullus antequam Christus nationum populos uocauit ad Ecclesiam. Denique secundum Marcum sic habes: Quem nemo adhuc sedit hominum . Alligatus autem perfidie uinculis tenebatur, iniquo addictus domino, [b 1Kb] errore famulatus: sed dominatum sibi uindicare non poterat, quem reum fecerat non natura,  sed culpa. Et ideo cum Dominus dicitur, unus agnoscitur; nam et multi dii, et multi domini, [a 1Kb] sed generaliter: nobis tamen unus Deus, et unus Dominus. Itaque etsi non exprimitur, 1496 Dominus definitur non iam per adiunctionem persone, [b 1Kb] sed per uniuersitatem nature.

6. Marcus autem induxit ligatum ante ianuam ; quia extra Christum quicumque est, foris est in uia: qui autem in Christo est, foris non est. In transitu, addidit, ubi nullius certa possessio, non presepe, non alimenta, non stabulum. Misera seruitus cui uagum ius est; plures enim dominos habet, qui unum non habet. [c 1Kb] Alieni alligant, ut possideant: iste soluit, ut teneat; uehementiora enim dona nouit esse, quam uincula.

 7. Nec illud otiosum quod duo discipuli diriguntur, Petrus ad Cornelium, Paulus ad reliquos . Et ideo non personas designauit, sed numerum definiuit; tamen si quis est qui personas exigat, potest estimare de Philippo quem Spiritus misit in Gazam , quando Candacis regine baptizauit eunuchum, et ab Azoto in Cesaream per omnes ciuitates uerbum Domini seminauit. Nec illud pretereundum quod mox remittendos asserit; quia dirigendi erant qui dominum Iesum in finibus gentium predicarent.

8.  Illi ergo directi cum souerent pullum, numquid suis uerbis usi sunt? Minime: sed  dixerunt sicut dixerat illis iehsu; ut agnoscas quod non suo sermone, sed Dei uerbo; nec proprio, sed Christi nomine fidem populis infudere gentilibus, atque aduersarie potestates que sibi nationum obsequia uindicabant, mandato cessere diuino.

9.  Unde et apostoli propria Christo uestimenta substernunt, siue [d 1Kb] quo facti gloriam euangelica predicatione preferrent: in Scripturis enim diuinis plerumque uestimenta uirtutes sunt, que gentium duritiam in aliquantum propria quoque uirtute mollirent; ut [e 1Kb] inoffensa uecture felicis obsequia sedulis affectibus exhiberent. Non enim mundi Dominum forensi specie gestari dorso asine delectauit: sed ut latente mysterio penetralia nostre mentis insterneret, et in secretis animorum interiore consessu mysticus uector insideret, quasi quodam corpore diuinitatis infusus, regens mentis uestigia,  lasciuias carnis infrenans; ut ductu pietatis assuetum populi gentilis edomaret affectum. Felices illos, qui talem internis renibus recepere uectorem! Felices plane illos, quorum ora ne multiloquio soluerentur, uerbi celestis habena restrinxit!

 10. Que est ista habena, fratres? Quis me doceat quemadmodum ora hominum aut restringat, aut soluat? Monstrauit mihi habenam ille qui dixit: Ut detur mihi sermo in apertionem oris mei . 1497 Sermo ergo habena est, sermo stimulus est. et ideo durum est tibi aduersus stimulum calcitrare. Docuit igitur hic nos [f 1Kb] aperire cor, stimulum perpeti, iugum ducere. Doceat et alius lingue retinacula pati. Rarior enim tacendi uirtus est, quam loquendi. Doceat plane ille, qui uelut mutus aduersus dolum non aperuit os suum , paratus in flagella, et uerbera non recusans, ut esset pia sessio Deo.

11.  Disce a domestico Dei gestare Christum; quoniam prius te ille gestabat, cum pastor errantem  reduceret ouem : disce sedula mentis tue dorsa substernere, disce esse sub Christo, ut possis esse supra mundum. Non quicumque facile uehit Christum, sed ille qui potest dicere: Incuruatus et humiliatus sum nimis: rugiebam a gemitu cordis mei . Quod si desideras non moueri, super illa uestimenta sanctorum elutum fige uestigium. Caue enim ne lutulentis pedibus incedas, caue [g 1Kb] ne transuersis gressibus, perstrata tibi propheticarum uiarum itinera derelinquas; namque ut tutior uenturis gentibus esset incessus, propriis indumentis usque ad Dei templum qui preibant Iesum, semitam munierant. Ut tu sine offensione gradiaris,  discipuli Domini amictu se proprii corporis exuentes, inter aduersa turbarum uiam tibi suo strauere martyrio. Si quis tamen ita uult accipere, non renitimur, quod pullus iste iam supra Iudeorum uestimenta graderetur.

12. Quid autem sibi uelint ramorum fragmina , que utique incedentium gressus implicare consuerunt; dubitarem profecto, nisi me in superioribus bonus mundi totius docuisset agricola, quia iam securis ad radices arborum posita est, que sub aduentus Domini Salutaris infecunda succidat, et infructuosarum inanem gloriam gentium solo sternat, fidelium pedibus proterendam; ut renouate mentis spiritu nationes, uelut nouellarum arborum stirpes de uetustis possint germinare caudicibus.

13. Ne ergo despicias hunc asellum; nam sicut in uestitu ouium sunt lupi rapaces, ita contra inest homo  cordis absconditus sub specie bestiali; quia sub exuuiis corporis, quod nobis est commune cum belluis, mens Deo plena uegetatur. Quod ad figuram hominum pertinere sanctus Ioannes euidentius declarauit , addendo quia acceperunt  [a 1Kb] sibi medullas palmarum: iustus enim ut palma floret. Et ideo aduentante Christo, erigebantur iam supra humeros hominum uexilla iustitie, et insigna triumphorum. Quid miratur turba quod operatur mysterium? Etsi nesciat quid miretur; miratur tamen quia in illo pullo sapientia sedet, uirtus manet, inheret iustitia.

14. Ne despicias quoque asinam istam, que quondam angelum Dei uidit , quem homo uidere non potuit. Et uidit, et detulit, et locuta est; ut agnosceres posterioribus temporibus sub aduentu magni angeli Dei gentiles illos, ante asinos, locuturos.

1498 15.  Pulchre autem secundum Lucam turbas laudantes Deum ad descensum montis  occurrisse legimus; ut operatorem mysterii spiritalis significarent sibi uenisse de celo. Turba igitur agnoscit Deum, regem appellat, prophetiam  repetit: Hosanna filio Dauid, hoc est, [b 1Kb] redemptorem domus Dauid exspectatum quoque secundum carnem Dauid filium uenisse declarat: et hoc turba illa post exiguum crucifixura momentum. uere memorabile diuine operationis insigne; ut aduersum se testimonium extorqueatur inuitis, cum Deum negant affectibus, quem uocibus confitentur. Unde et Dominicum illud:

 Si hi tacuerint, lapides clamabunt.

16. Neque enim mirum si laudes Domini contra naturam suam saxa respondeant, quem scopulis duriores predicant peremptores. Aut fortasse quia obmutescentibus  Iudeis post Domini passionem, uiui erant secundum Petrum, lapides clamaturi . Ergo compugnantibus licet affectibus suis, turba tamen Deum ad templum suum cum laude deducit.

17. Sed Deus templum suum non mercatoris uult esse diuersorium, sed domicilium sanctitatis: nec uendibili religionis officio, sed obsequio gratuito usum ministerii sacerdotalis informat. Considera igitur quid tibi ad exemplum uiuendi Dominica gesta prescribant.

18. [c 1Kb] Et eiiciebat omnes uendentes et ementes in templo: et mensas nummulariorum euertit, et cathedras uendentium columbas . Generaliter itaque supra docuit seculares a Dei templo abesse debere contractus: specialiter autem nummularios  pepulit. Qui sunt nummularii, nisi qui de pecunia Domini lucrum querunt, nec bona malaque discernunt? Pecunia enim Domini Scriptura diuina est; nam et denarios seruis distribuit profecturus, et talenta diuisit , et pro sanitate hominis uulnerati duo era stabulario dereliquit ; duobus enim Testamentis uulnera nostra curantur. Sed tu quasi bonus nummularius eloquia Domini, eloquia casta, argentum igne examinatum reconde, purgatum Spiritu septiformi : [d 1Kb] nec adulteram imaginem regis  impia commutatione suscipias: nec imminutam principis tui figuram ariane fraude perfidie, thesauro tuo misceas: nec pecunie sono aures tentes fidelium; ut religiosarum audientiam Scripturarum tinnitus eris excludat, uel religiosis affectibus habendi cupiditas inseratur. Non ergo omnes excludantur nummularii; sunt enim et boni. Denique, Pecuniam meam, inquit, dedisses nummulariis, et ego ueniens cum usuris recepissem eam . Quod si nummus est Scripturarum, et usura  est Scripturarum.

19. Cathedras autem uendentium columbas cur euerterit, secundum litteram non intelligo; neque enim nundinatores auium uindicare sibi poterant honorati alicuius in nundinis solii dignitatem. 1499 Nam que prerogatiua dignitatis est in columbis? Admonet tamen Dominici forma baptismatis, quando descendit Spiritus sanctus in columba , typo eiectorum de templo huiusmodi mercatorum, in Ecclesia Dei consortium eos habere non posse, qui sancti Spiritus gratiam nundinentur. Gratis enim, inquit, accepistis, gratis date . Denique Simoni, qui sanctificandi munus pretio in se putauit posse conferri, respondit Petrus: Pecunia, inquit, tua tecum sit in interitum; quoniam gratiam  Dei putas te pecunia consequi posse: non est tibi pars, neque sors in hac fide .

20. uenditores quoque ouium et boum  eos puto, qui de labore alieno uel simplicitate, fedi auctionatores quasdam nundinas aucupantur: aut quia oues eiiciuntur et boues, columbe iubentur auferri, populus uidetur Iudeus excludi; Ephrem enim sicut columba, quod eorum Dominus et successiones oderit et labores . Aes effunditur, ut gratia colligatur: mensa nummulariorum euertitur, ut Domini subrogetur: ara deiicitur, ut erigantur altaria.

21. Atque hoc non aliqua succintus manu diuitiisque faciebat , sed flagello de restibus cedebat turbas, et nullus resistere audebat. Et  nunc uirga utitur, nunc flagello (uirga enim recta est : uirga, ut corrigat; flagello, ut suadeat. Directa illic: hic moralis quasi inflexa preceptio, qua peccatoris conscientia uelut lento uerbere flagellatur; alii sunt enim terrores prophetici, alie apostolice suasiones: in utroque  tamen unius uerbi est disciplina. Et ideo flagellum de restibus fecit; quia Funes ceciderunt, inquit, mihi in preclaris: etenim hereditas mea preclara est mihi ; funes enim dicuntur, quibus agrimensores [a 1Kb] metandorum limites partiuntur agrorum. Et ideo tamquam bonus agrimensor Synagoge terminos distinguebat et Ecclesie, sacrilegos de templo iubebat exire. Nouus enim uenerat feracium metator animarum, qui agrorum genera, non spatia metaretur.

22. Pulchre tamen non extentis funibus modus aliquis possessionis includitur, nec quasi definite rei limites fidei terminantur, sed flagello in immensum libero fines Ecclesie porriguntur: eliminantur Iudei, non prescripto aliquo exsilio, sed intermino; ut nusquam Synagoge locus in orbe remaneret.

  uineam plantauit homo.

23. Plerique uarias significationes de uinee appellatione deriuant: sed euidenter Esaias uineam Domini Sabaoth, domum Isrel esse memorauit . Hanc uineam quis alius nisi Deus condidit? Hic est ergo qui locauit eam, et peregre profectus est: non quia ex loco ad locum profectus est Dominus, qui ubique semper est: sed quia est presentior diligentibus, negligentibus abest. Multis autem temporibus abfuit; ne prepropera uideretur exactio. Nam quo indulgentior liberalitas, eo inexcusabilior peruicacia.

24. Unde bene secundum Mattheum habes, quia Et sepe circumdedit , hoc est, diuine custodie munitione uallauit; ne facile spiritalium  pateret incursibus bestiarum. Et fodit in ea torcular . Quomodo 1500 intelligimus quid sit torcular, nisi forte quia psalmi pro torcularibus inscribuntur ; eo quod in his mysteria Dominice passionis, modo musti sancto feruente Spiritu prophetarum redundantius estuauerint? Denique ebrii putabantur, quibus Spiritus sanctus inundabat . Ergo et hic fodit torcular, in quod uue rationabilis fructus interior spiritali infusione deflueret. Aedificauit turrim , uerticem scilicet Legis attollens: atque ita hanc uineam munitam, instructam, ornatam locauit Iudeis.

25.  Et tempore fructuum seruulos suos misit. Bene tempus fructuum posuit, non  prouentum; nullus enim fructus exstitit Iudeorum, nullus uinee huius prouentus, de qua Dominus ait: Exspectaui ut faceret uuas, fecit autem spinas . Itaque non letitie uino, non spirituali musto, sed cruento prophetarum sanguine torcularia redundarunt. Denique Hieremias in lacum missus est ; hec enim erant iam torcularia Iudeorum non uino repleta, sed borbore. Et licet generaliter prophete uideantur exprimi, dat tamen lectio , ut illum qui lapidatus est,  Nabutham esse credamus: cuius etsi nullum acceperimus propheticum uerbum, accepimus tamen propheticum factum; quia multos pro hac uinea futuros martyres proprio sanguine prophetauit. Quis autem est ille qui in capite uulneratur? Nimirum Esaias cuius facilius compaginem corporis serra diuisit, quam fidem inclinauit, constantiamue detriuit, aut uigorem mentis exsecuit.

26.  Eo igitur factum est, ut cum plures alios destinasset, quos Iudei inhonoros et inanes sibi, de quibus nichil potuerunt proficere, dimiserunt: nouissime etiam Filium unigenitum mitteret, quem perfidi, quasi heredem remouere cupientes, occiderunt crucifigendo, eiecerunt negando.

27. Breuiter itaque quam magna, quam multa. Primum quia naturalis est bonitas que plerumque  credit indignis: deinde quia postremum malorum remedium Christus aduenit: tum quoniam qui heredem negat, de auctore desperat. Heres autem Christus, idemque testator et heres; quia morti proprie superuiuit, et Testamentorum que ipse condididit, tamquam hereditaria in nostris profectibus emolumenta consequitur.

28.  Pulchre ergo interrogat, ut sua se ipsi damnent sententia. uenturum autem Dominum dicit uinee, quod in Filio adsit etiam paterna maiestas, uel quod ultimis temporibus presentior humanis aspiret affectibus. Ipsi itaque in se sententiam dicunt, ut mali pereant, et ad alios colonos uinea transferatur. Qui igitur sint coloni, que uinea, consideremus.

 29. uinea typus noster est, quod populus Dei uitis eterne radice fundatus, supereminet terris, ac solum uile pretexens, nunc gemmanti flore pubescit, nunc circumfusa uiriditate uestitur, nunc mite iugum suscipit, cum [b 1Kb] maturioribus brachiis quasi sarmentis secunde uitis adoleuerit. Agricola quippe omnipotens pater, uitis est Christus : at uero nos palmites, qui nisi fructum feramus in Christo, cultoris eterni falce succidimur. Recte igitur uinea Christi populus nominatur, uel quod crucis in fronte pretexatur indicium, 1501 uel quod fructus eius postrema anni legatur etate, uel quod omnibus ut ordinibus uinearum, ita pauperibus atque diuitibus, humilibus atque potentibus, seruis ac dominis in Ecclesia Dei equa dimensio, nulla discretio  sit: ut uitis maritatur arboribus; ita corpus anime, anima quoque corpori coniugatur: ut uinea dum iugatur, erigitur; et recisa non minuitur, sed augetur: ita sancta plebs dum ligatur, [c 1Kb] exuitur: dum humiliatur, attollitur: dum reciditur, coronatur. Quinetiam ut tener surculus ueteri abscissus ex arbore, in alterius fetu radicis inseritur: ita populus hic sanctus surculi ueteris cicatricibus enodatis, in illo crucis ligno tamquam gremio pie parentis fotus inolescit: [d 1Kb] Spiritusque sanctus sicut in altas  demissus terrarum scrobes, ita in hoc carcereum corpus infusus, aque salutaris irriguo diluit quidquid est fetidum, membrorumque nostrorum habitus in celestem erigit disciplinam.

30. Hanc uineam diligens agricola fodere, [a 1Kb] iugare, contendere consueuit: eruderatisque terrene molis aggeribus, operta corporis nostri nunc sole torrere, nunc imbre perfundere, stirpare agrum solitus; ne a sentibus gemma ledatur, ne luxuriet umbra foliorum, uerborumque infructuosa iactantia uirtutibus obumbrando, maturitatem indolis naturalis impediat. Sed absit ut huic uinee quidquam timeamus aduersi, quam peruigil custos Domini Salutaris aduersus omnes nequitie secularis illecebras muro uite uallauit eterne, et extendit palmites eius usque ad mare : Domini enim est terra . Ubique Deus Pater colitur, ubique Christus Dominus adoratur.

31. Hec est nostra uindemia. Leti igitur atque securi, pars gremium suum mitium funiculis oneret uuarum, alii celestia munera ore libemus, plerique bonarum gressibus uoluntatum diuini fructum muneris exprimentes, uestigia cothurnis nuda direptis, musto fluente tingamus; locus enim in quo stamus, terra sancta est, et ideo calceamenta soluenda sunt , ut spiritale uestigium sacrosancte sedis tribunal ascendens, corporei nexus uinculis exuatur; decet enim totius orbis hic esse uindemiam, ubi totius orbis est uinea.

32. Ecce tempus acceptabile, quo non hiemalibus  perfidie caligantis pruinis annus riget, [b 1Kb] nec altis nubibus informis crusta blasphemie, gelu durante, concrescit: sed procellis sacrilegii liberata, nouos fructus terra iam parturit. [c 1Kb] uere parit; dissensionum quippe omnium procella deferbuit, cuncti secularis cupiditatis ardores estusque omnes quibus Italie populus per Iudaice olim, et Ariane proxime seuitatis incendia coquebatur, sereno iam spiramine temperantur. Sedata tempestas est, concordia nauigat, fides spirat: certatim naute repetunt fidei quos reliquere 1502 portus, et dulcia patriis oscula littoribus affigunt, liberatos se periculis, absolutos erroribus gratulantes.

33. Salue, uinea tanto digna custode: te non unius Nabuthe sanguis, sed innumerabilium prophetarum,  et  pretiosus cruor Domini consecrauit. Ille licet non regalibus minis territus constantiam metu presserit, non premiis uberrimis prouocatus  religiosum uendiderit affectum; sed studio regis obsistens , ne in hortulis suis maluarum olus, succisa uite, sereretur, quando aliud facere nequibat, parata uitibus incendia proprio cruore restinxerit; temporalem tamen uineam defendebat: te uero in perpetuum multorum nobis martyrum plantauit interitus: te crux apostolorum emula Dominice passionis usque in orbis totius terminos propagauit.

 Cuius habet imaginem et inscriptionem?

34. Docet hoc loco Dominus circumspectos nos in respondendo aduersus hereticos uel Iudeos esse debere. Alibi dixit: Estote astuti sicut serpentes . Quem locum plerique accipiunt, ut quia serpente suspenso, Christi crux annuntiata est, quo serpentinum nequitie spiritalis uirus [d 1Kb] aboleret, uideatur  astutus ita esse debere sicut Christus, simplex sicut Spiritus. [e 1Kb] En tibi serpentem illum qui caput semper custodiat, lethale uulnus excludat. Interrogatus a Iudeis utrum de celo accepisset potestatem, respondit: Baptismus Ioannis unde est: de celo, an ex hominibus ? ut dum illud de celo esse negare non auderent, ipsos amentie confutaret, qui eius auctorem negarent esse de celo. Postulatus didrachma querit de imagine; alia enim imago Dei, alia imago mundi . Unde et ille nos admonet: Sicut portauimus imaginem terreni illius, portemus et imaginem huius celestis .

35. Imaginem Cesaris non habet Christus, quia imago est Dei. Imaginem Cesaris non habet Petrus, quia dixit: Reliquimus omnia, et secuti sumus te . Imago Cesaris non reperitur in Iacobo uel Ioanne, quia filii tonitrui sunt : sed reperitur in mari, ubi dracones illi contritis capitibus super aquam, et ipse draco maior comminutus caput, datur in escam populis Aethiopum . Si ergo non habuit imaginem Cesaris, cur dedit censum? Non de suo dedit, sed reddidit mundo quod erat mundi. Et tu si uis non esse obnoxius Cesari, noli habere que mundi sunt: sed si habes diuitias, obnoxius es Cesari. Si uis nichil regi debere terreno, relinque omnia tua, et sequere Christum.

36.  Et bene prius que Cesaris sunt, Cesari reddenda decernit: neque enim potest esse quis Domini, nisi prius renuntiauerit mundo. Sed  omnes renuntiamus uerbis, sed non omnes renuntiamus affectu; nam cum [f 1Kb] sacramenta suscipimus, 1503 renuntiamus. Quam grauia uincula promittere  Deo, et non soluere! Melius est, inquit, non uouere te, quam uouere, et non reddere . Maior est contractus fidei, quam pecunie. Redde promissum, dum in hoc corpore es, prius quam ueniat exactor, et mittat te in carcerem. Amen dico tibi, non exies inde, donec soluas nouissimum quadrantem .

 Si frater alicuius mortuus fuerit.

37. Sadducei, hoc est, detestabilior portio Iudeorum, hoc loco Dominum tentant: quorum aperte stultitia reprehenditur, mystice autem sententia retorquetur; [a 1Kb] quia excluserunt de se castitatis exemplum, dum secundum litteram nubere mulier cogitur et inuita, ut defuncti semen excitet frater . Ergo littera occidit quasi lena uitiorum: spiritus  autem magister est castitatis .

38. uideamus itaque ne hec mulier Synagoga sit, que septem uiros habuit, sicut Samaritane dicitur: Quinque enim uiros habuisti ; quia Samaritani [b 1Kb] quinque tantum libros Moysi: Synagoga septem sequitur principaliter, et de nullo propter 1504 perfidiam suam hereditarie posteritatis semen  accepit. Et ideo partem cum uiris suis in resurrectione habere non poterit, quia spiritale preceptum secundum sensum carnis inuertit ; non enim frater carnalis aliquis denuntiatus est qui semen fratris suscitaret defuncti: sed ille qui demortuo populo Iudeorum sapientiamsibi diuini cultus adscisceret in uxorem, atque ex ea semen in apostolis excitaret: qui quasi defunctorum reliquie Iudeorum informes adhuc in Synagoge utero derelicti, secundum electionem gratie reseruari noui seminis admixtione meruerunt.

39. Synagoga autem frequenter stolam accipit, quod est [c 1Kb] insigne coniugii, quasi auctor fidelium: repudiata quoque frequenter inducitur, quia mater est perfidorum: cui Lex occidit corporalis, ut spiritualis  resurgeret. Ergo sancta plebs Dei, [d 1Kb] si quinque libros Legis quadam coniugii caritate dilexerit, et quasi maritalibus obsecundarit imperiis, habebit in resurrectione celeste consortium, non corporee colluuionis pudore confusa, sed diuine gratie ditata muneribus.



LIBER DECIMUS.


1503  Dixit Dominus Domino meo.

1. Consummaturus precepta Dominus, etiam preuiam passioni fidem ac misericordiam Testamenti sui fine concludit: fidem, in eo ut Christum et Dominum et Deum nostrum, et ad dexteram Dei sedere credamus: non quod corporaliter sedeat, qui ubique est. Denique ipse in Patre est; quia in substantia Dei, quia una uirtus, una maiestas. Ipse ergo in Patre, et in ipso Pater; quia uerbum in  Deo, Deus in uerbo: ipse in Patre; quia uerbum: ipse ad dexteram Patris; quia Patri consors, nulli secundus: ipse missus a Patre; quia descendit de celo paternum impleturus arbitrium. Tolle hinc perfidie questiones, et plena est religio. Nec prefertur, quia ad dexteram sedet: nec iniuriam patitur, quia mittitur. Gradus non queritur dignitatis, ubi plenitudo est diuinitatis.

2.  Illud quoque considerandum, quia reprehendit eos qui Christum filium Dauid dicunt. Et quomodo cecus ille Dauid filium confitendo meruit sanitatem ? Quomodo pueri dicentes: Hosanna filio Dauid , precelse  predicationis Deo gloriam deferebant? Sed non reprehenduntur hoc loco quia Dauid filium confitentur, sed quia non credunt filium Dei. Non enim alterum, sed alterutrum in fide uera est: nam etsi in principio iudicauimus nichil nos scire nisi Christum Iesum, et hunc crucifixum : nunc tamen, ut pote iudicio proximi, crucifixum iam non nouimus 1504 Christum, sed uenientem  in nubibus operimur. Incredulus uulnera -citit asp fidelis obuiam Christo in era raptus occurrit.

3. Ergo et Deum Christum et hominem esse credamus: unum in utroque, non alterum: cui a Patre subiiciuntur inimici non per infirmitatem potestatis sue, sed per unitatem nature; quia in altero alter operatur. Nam et Filius subiicit inimicos Patri, qui Patrem clarificat super terram . Et dedit Pater Filio Nomen, quod est super omne nomen : sed et Filius Patri dicit: Nomen tuum manifestaui hominibus, quod dedisti mihi . Dando autem nomen quod est super omne nomen, non plus dedit quam habuit: sed totum quod habuit, dedit. Dedit autem hoc  nomen, ut Omnis lingua confiteatur Deo; quoniam Dominus iehsu in gloria est Dei Patris .

4. uide ergo singula. Pater subiicit Filio, Filius subiicit Patri: Pater suscitat Filium, Filius ipse se suscitat. Unde ait: Soluite hoc templum, et in triduo illud resuscitabo . Et Pater Dominus, et Filius Dominus: Dixit Dominus Domino meo. Et non duo Domini, sed unus Dominus; quia et Pater Deus, et Filius Deus: sed unus Deus; quia Pater in Filio, et Filius in Patre. Unus Deus, quia una deitas: Sedes tua, Deus, in seculum seculi: uirga recta est, uirga regni tui. Dilexisti iustitiam, et odisti iniquitatem, propterea unxit te Deus, Deus tuus . Sed unus Deus, in quo et noui et ueteris Testamenti doctrina concordat. Nam et in ueteri  Testamento scriptum est: Diliges Dominum Deum tuum: et, Dominum Deum tuum adorabis, et ipsi soli seruies . 1505 In nouo: Unus Deus, et Pater omnium . Sic et Pater Dominus, et Filius Dominus: sed unus Dominus. Denique scriptum est: Nolite duobus dominis seruire ; hoc in nouo: in ueteri autem scriptum est: Audi, Isrel, Dominus Deus tuus, Dominus unus est . Unde mirabiliter Apostolus, ne duos Deos diceret, aut duos Dominos nominaret, aut derogaret uel Filio, uel Patri: Unus, inquit, Deus Pater, ex quo omnia: et unus Dominus iehsu, per quem omnia . Nam qui Deus, et Dominus: et qui Dominus, Deus. Denique scriptum est: Scitote quia Dominus ipse est Deus noster .

5. Omnia ergo que Pater habet, et Filius habet. Deus Pater secundum generationis rationem: Deus Filius secundum imaginis unitatem. [a 1Kb] Dominus Filius, quia omnia sibi cum potestate posset, ratione subiecit; Dominus Pater, quia radix est Filii. Sic nobis Pater in Filio personarum definitione distinguitur, potestatis unitate connectitur. Itaque alter in altero, et unus in alterutro. Nam et Patris gloria est, si non degenerauit in Filio; et Filii gratia, si Pater uidetur in Filio. Ergo non degener, in quo unitatis summa maiestas; non alienus, in quo proprietas generationis, expressio ueritatis est.

 Non relinquetur lapis super lapidem qui non destruatur.

 6. Sequebatur de uidua locus , quam quoniam iam in libro quem de uiduis scripsimus predicauimus , nunc sequestramus. [b 1Kb] uerum autem dictum est iuxta proposita de templo quod Salomon condidit, idque iudicii esse  tempore subuertendum, nichil est enim opere et manu factum, quod non aut uetustas conficiat, aut uis subruat, aut ignis exurat: est tamen et aliud templum constructum ex speciosis lapidibus, et ornatum donis, cuius euersionem Dominus significare uideatur. Synagoga scilicet Iudeorum, cuius structura uetus, Ecclesia surgente, dissoluitur. Est etiam templum in unoquoque, quod deficiente fide labitur; et maxime si quis falso Christi nomen obtendat, quo interiorem expugnet affectum.

7. Potest etiam ea esse expositio, que mihi plus prosit. Quid enim mihi prodest diem scire iudicii? Quid mihi prodest tantorum conscio peccatorum, si Dominus ueniat, nisi ueniat in meum animum, redeat in meam mentem, nisi uiuat in me Christus, in  me Christus loquatur? Ergo mihi Christus debet uenire, mihi debet aduentus eius fieri. Fit autem Domini secundus aduentus in defectione mundi, quando possumus dicere: Mihi autem mundus crucifixus est, et ego mundo .

8. Sed hunc uirum talis mundi defectus si in superioribus 1506 domus inueniat, ut conuersatio huius in celis sit; tunc destructur templum corporale atque uisibile, Lex corporalis, pascha corporale, et pascha uisibile, azyma corporalia, et azyma uisibilia, audeo dicere, Christus temporalis, ut fuit Paulo, antequam crederet; quia in eo cui mundus deficit, Christus eternus est. Huic spirituale templum, lex spiritualis, pascha etiam spirituale; quoniam semel Christus occiditur. Hic epulatur azyma  non ex fruge terrena, sed ex fruge iustitie. Fit ergo huic presentia sapientie, presentia uirtutis atque iustitie, presentia redemptionis; Christus enim semel quidem pro peccatis populi mortuus est , sed quotidie peccata populi redempturus.

 Cum autem audieritis prelia et opiniones preliorum.

9. Interrogatus Dominus quando templi esset futura destructio, et quod signum esset aduentus eius, de signis docet, de tempore non putat intimandum. Sed Mattheus interrogationem tertiam addidit , ut et templi tempora destruendi, et signum aduentus, et consummatio seculi a discipulis quereretur: Lucas satis putauit de consummatione seculi cognitum, si de aduentu Domini diceretur.

 10. uerborum autem celestium nulli magis quam nos testes sumus, quos mundi finis inuenit. Quanta enim prelia, et quas opiniones accepimus preliorum! Chunni in Alanos, Alani in Gothos, Gothi in Tayfalos [c 2Kb] et Sarmatas insurrexerunt. Nos quoque  in Illyrico exsules patrie Gothorum exsilia fecerunt, et nondum est finis. Que omnium fames, lues pariter boum atque hominum, ceterique pecoris; ut etiam qui bellum non pertulimus, debellatis tamen nos pares fecerit pestilentia! Ergo quia in occasu seculi sumus, precedunt quedam egritudines mundi. Aegritudo mundi est fames, egritudo mundi est pestilentia, egritudo mundi est persecutio.

11. Sunt autem et alia bella que uir sustinet christianus, diuersarum quoque prelia cupiditatum, studiorumque conflictus, multoque grauiores domestici hostes, quam extranei. Nunc auaritia stimulat, nunc accendit libido, nunc metus terret, nunc iracundia exagitat, nunc ambitio mouet, nunc terrere tentant spiritalia nequitie, que sunt in celestibus . Itaque quasi quibusdam urgetur preliis, et quibusdam terre motibus quatitur mobilis animi nutantis affectus.

12. Sed fortior dicit: Si consistant aduersum me castra, non timebit cor meum; si exsurgat aduersum me prelium, in hoc ego sperabo . Stat in acie ferens hosti obuium pectus, etiam si quis Golias exsurgat 1507 immitis atque precelsus ; timentibus tamen ceteris, exsurget humilis quasi Dauid, regis abiiciens arma terreni, sumens fidei tela leuiora, et [a 2Kb] triplici sparto iaculum pure confessionis intorquens, persecutoris uulnerat impudentiam, contemptor minarum, negligens potestatum, etiam idoneus in quo Christus loquatur. Alibi Christus, alibi Pater, alibi Spiritus loquitur Patris. Non  discordant ista, sed congruunt. Quod unus loquitur, tres loquuntur; quia uox una est Trinitatis. Huic uictori, qui suo Goliam gladio peremerit, dum mortem pro Christo excipit, fugatis Allophylis, occurrunt iuuencule, ille scilicet sicut aquile, dicentes: Percussit Saul in millibus, Dauid in decem millibus . Quod indicio est, uictores seculi principibus anteferri. Denique mortuis regibus, in perpetuum martyres regnum celestis gratie honore succedunt; et illi fiunt supplices, hi patroni.

13. Est et alius Golie gladius , aliud diaboli telum, sermo scilicet hereticorum, quem uir psallere sciens arripit, ut aduersarium uincat, audiens hic bella, non patiens, nec alicuius uento doctrine mobilis inquietus ,  nesciens famem uerbi , et Scripture celestis ubertate satiatus, qui uanis hereticum uocibus personantem lacessere non reformidet. Tunc qui est infirmus, exspectet; ne preiudicium ceteris faciat congressu impari. ueniat Dauid, cui Christus os aperiat ad eloquenda mysteria: ueniat ille Nazareus , cuius capillus non cadat, uel  nichil habens superfluum quod cadere possit, uel nichil de superioribus uirtutibus amissurus, integer sobrietate, fortis in pace, qui sensus omnes usque in finem, et uerba custodiat.

14. Predicetur Euangelium, ut seculum destruatur. Sicut enim precessit in orbem terre Euangelii predicatio , cui iam et Gothi et Armenii crediderunt, et ideo mundi finem uidemus: ita et a uiro spirituali Euangelium predicatur, quando omnes sapientie progressus [b 1Kb] et omnes uirtutes exsequitur, psallenti mente et spiritu, nouissimam destruens mortem; tunc enim finis, cum tradiderit in eo Christus regnum Deo et Patri, fueritque iste subiectus ei qui sibi subiecit omnia, ut sit Deus omnia, in omnibus . Et predicabitur  Euangelium per omnes ciuitates, id est, ciuitates Iudee: Notus enim in Iudea Deus . Tunc enim ciuitates edificantur Iudee, quando uirtutum fundamenta ponuntur.

 Cum uideritis circumdari ab exercitu Hierusalem.

15. uere Hierusalem ab exercitu obsessa est, et expugnata a Romano duce. Unde Iudei putauerunt tunc factam abominationem desolationis, eo quod caput porci in templum iecerint illudentes Romani Iudaice ritum obseruantie. Quod ego nec furens dixerim. Abominatio enim desolationis, exsecrabilis aduentus Antichristi est; eo quod sacrilegis infaustis mentium interiora 1508 contaminet: sedens iuxta historiam in templo, ut sibi diuine uindicet solium  potestatis. Iuxta interpretationem autem spiritalem pulchre inducitur stare, eo quod in affectibus singulorum uestigium perfidie sue confirmare desideret, ex Scripturis disputans esse se Christum.

16. Tunc approprinquabit desolatio, quoniam a uera religione plerique lapsi errore desciscent. Tunc erit Domini dies, quod etiam Apostolus euidenter exposuit dicens , non timendum esse nobis quasi instet dies Domini; ne quis nos seducat ullo modo: quoniam nisi uenerit discessio primum, et reuelatus fuerit homo peccati, filius perditionis, qui aduersatur, et extollitur supra omne quod dicitur Deus, aut quod colitur; ita ut in templo Dei sedeat, ostendens se tamquam sit Deus.

17. Ergo sedebit in templo, et in templo interiore  Iudeorum, qui Christum negabunt: in templo non inuiolabili, sed corruptele obnoxio, quod aut perfidie inuoluat ruina, aut iracundie uis subruat, aut cupiditatum ignis exurat. Et bene tunc ueniet dies Domini, et breuiabuntur dies propter electos : quoniam sicut primus aduentus Domini propter redimenda peccata, ita et secundus propter  [a 1Kb] reprimenda delicta, ne plures perfidie errore labantur.

18. Tunc pseudoprophete, tunc fames. Repete mihi Elie tempora, et inuenies tunc prophetas confusionis, tunc Iezabel, tunc famem, tunc ariditatem terre. Qua ratione? Quia abundauerat iniquitas, refrixerat caritas . Denique iustus in deserto, iniquus in regno est.

19. Est alius Antichristus auctor huius, diabolus scilicet, qui meam Hierusalem, meam animam, certe animam Dei, animam pacificam obsidere nitatur [b 1Kb] sue legionis exercitu. Non est enim colluctatio nobis aduersus carnem et sanguinem: sed aduersus principatus et potestates, aduersus mundi huius rectores, tenebrarum harum . Tunc est discessio  cum anima a se ipsa desciscit: et rursus cum Dominum cogitat, tremit atque turbatur. [c 1Kb] Tunc cum interiora Antichristus tenet: donec de medio fiat, iniustitia exsultat, iniquitas regnat. Tunc fides rara, ut ipse quasi addubitans Dominus dixerit: Tunc ueniens filius hominis, numquid [d 1Kb] inueniet fidem super terram , uel in nostra utique terra, uel in orbe terrarum? Sic et alibi: Dominus respexit super filios hominum, si est intelligens aut requirens Deum : Non quia dubitet Deus, sed quia ita rara erit in hominibus fides, ut secundum opinionem hominum uideretur esse dubitandum.

20. Ergo quando in medio templi est diabolus, desolatio abominationis est, secundum Danielem prophetam : cum autem unicuique laboranti  Christi presentia spiritalis illuxerit, tollitur iniquus e medio, et incipit regnare iustitia que omnem fidelium mentibus euacuat principatum.

21. Est etiam tertius Antichristus, aut Arius, 1509 aut Sabellius; immo omnes sunt Antichristi qui praua nos interpretatione seducunt. Et ideo qui legit intelligat : qui intelligit, non seducatur, ut credat falsa pro ueris, more utique Iudeorum, qui uerum Christum negauerunt; unde consequens erit ut credant uerum esse qui falsus est: sic et Ariani, quod negant Christo, Antichristo non negabunt.

 ue illis que in utero habent, et ubera dant in illis diebus!

22. Ergo conceptio criminosa est? Atqui liberi  premia nuptiarum sunt. Et quomodo Saram Dominus benedixit, et peperit? Quomodo Anna orauit, et genuit? Quomodo Rachel filios benedicta suscepit? Numquid errauerunt prophete, quoniam Dominus errare non potuit? Sed in prophetis quoque  Dominus est locutus, et ideo nec illi errare potuerunt. [e 1Kb] Qui igitur quadrare poterit discordia litterarum?

23. Sed quia ibi bellum est, conuertamur ad spiritum pacis; Pax enim dixit: Mulier cum parturit, tristitiam habet, quia uenit hora eius: cum autem pepererit, iam [f 1Kb] non meminit tristitie. Habetis iterum quod subiecit: Et uos modo quidem tristitiam habetis, iterum autem uidebo uos, et gaudebit cor uestrum ; ut ostenderet perfectorum esse letari, nutare infirmorum, quasi adhuc incerta metuentium. Sed et hic in superioribus dixit: Edebant et bibebant: nubebant, et uxores ducebant , ligantes scilicet se in hanc uitam, et sollicitudinibus secularibus uincientes. He sunt itaque  pregnantes quibus ue dicitur, que aruinam sue carnis extendant, et quibus intimorum gressus pigrescat animorum, effete uirtutum, feteque uitiorum.

24. Sed nec ille pregnantes condemnationis exsortes sunt, que in bonorum actuum molimine constitute, necdum aliquos suscepti operis dedere processus. Sunt enim et que de Dei timore concipiunt, que dicunt: De timore tuo concepimus et parturiuimus . Sed non omnes pariunt, non omnes perfecti, non omnes possunt dicere: Peperimus spiritum salutis in terra: non omnes Marie, que de Spiritu sancto Christum concipiant, uerbum pariant. Sunt enim que abortiuum excludant uerbum, antequam pariant: sunt que in utero Christum habeant,  sed eum nondum formauerunt, quibus dicitur: Filioli mei, quos iterum parturio, donec formetur Christus in uobis . Ergo qui adhuc in utero sunt, parturiuntur quasi imperfecti: iam illi perfectiores, quibus dicitur: Ego uos per Euangelium genui .

25. Multi patres per Euangelium, et multe matres que Christum pariunt. Quis mihi igitur Christi monstret parentes? Ipse monstrauit, dicens: Que mihi est mater, aut qui fratres? . . . . Qui fecerit uoluntatem Patris mei qui in celis est, ipse mihi et frater, et soror, et mater est . Fac uoluntatem Patris, ut Christi mater sis. Multe conceperunt Christum, et non genuerunt. Ergo 1510 que parit iustitiam, Christum parit: que parit sapientiam,  Christum parit: que parturit uerbum, Christum parturit.

26. Est etiam que parturiuit iniustitiam, et peperit iniquitatem. Istis ue pregnantibus, que corpore graues, ad euadendum periculum pigriores  sunt! Istis ue, quibus futuri partus, quo corpus omne concutitur, [a 1Kb] dolor ingeritur. His futuri signa iudicii initia sunt dolorum .

27. Docuit etiam Moyses esse pregnantem, quam si duo conculcauerint litigantes, abortiuum cito incidat . Et ideo bona femina litem fugiat, pacem sequatur; ut partum possit absoluere: nec nouem mensium tempus exspectet, uerbi partus non in tempore, sed diligentie plenitudine est. Consummatus autem in breui iustus expleuit tempora multa . At contra cito anima imperfecta calcatur, et uerbum quod concepit, amittit. Sed ue illi qui scandalizauerit unum de pusillis istis ! ue illi qui pregnantem calcauerit! Nam si informe adhuc pignus excluserit, pecunie iactura  est: si uero formatum, reddet animam pro anima, oculum pro oculo, dentem pro dente, manum pro manu.

28. Sed cur oculum aut manum, cum abortiuus et manum habeat, et oculum habeat, qui iam formatus excussus est? Unde apparet pro eo modo quo nocuit, unumquemque damnandum. Si enim catechumenum quis uel hereticus uel schismaticus tamquam de utero uel anime uel Ecclesie parturientis excusserit, leuius punitur: si fidelem, grauius. Et ideo cauendum ne cum talibus litigando Ecclesiam calces; stultas enim pugnas, et sine disciplina questiones deuita, sciens quia generant lites, quibus Ecclesia quasi parturiens totius corporis conculcatione uexetur .

 29. Ergo cito reple uentrem tuum, ut citius possis partum edere. Audi quomodo repleas, et quibus repleas: Ex fructu, inquit, oris sui uir impleuit uentrem suum: fructibus autem labiorum suorum satiabitur .

30. De nutrientibus quoque docuit me illud Salomonis sublime iudicium, et illa duarum contentio feminarum, quod etiamsi iam partus dolore sint absolute, adhuc tamen [b 1Kb] confidendorum pignorum metu nutent; quia per temulentiam nutrientis somnus obrepat, paruulum mater opprimat, neget suum, querat alienum: sed et illa que filium non peremit, periclitatur suo; quia iudicii heret incerto .

31. Ergo et nos, ne quasi imperfectorum parentes  operum aut iudicii dies, aut mortis inueniat, paruulos nostros ablactare properemus. Ablactatus Isaac non fuit somno matris obnoxius; et ideo epulum magnum exhibuit Abraham, quando ablactauit filium . Ablactatus Dauid retributionem anime sue sperat ; non enim ut Corinthius in primordio fidei, esce adhuc inualidus fortiori, lacte potatur: sed iam pane solido firmatus  in plenitudinem perfecte etatis adoleuerat . 1511 Ergo non satis est cura generandi, nisi suppetat efficacia nutriendi.

32. Itaque et tibi tamquam Marie uerbum Dei crescat, sapientia et etate proficiat. Quod ita fit, si omnia dicta iustitie in corde custodias, nec senectutis tempus exspectes: sed in prima etate desponsata alii uiro iusto sapientiam sine corruptela corporis tui cito concipias, cito parias, cito nutrias. uide mihi Paulum hesterno persequentem, hodie credentem, die crastina predicantem .

33. Orate ne fiat fuga uestra hyeme, uel sabbato . Cum iudicii die uenturus sit Dominus, ante quem ignis ardebit; ignis autem uis aut  semper eadem, aut citius adurat estate: quomodo orandum dicit ne fuga nostra hyeme fiat; nisi forte quia is qui in montes fugit, frigus et glaciem, procellas et grandinem delictorum [c 1Kb] timere debet, et optare estiue lucis serenitatem, ne lubrico corporis uestigia infirma labantur?

34. Unde et illa iam secura processu, iam firmis radicibus nixa letatur, dicens: Hyems abiit, tempus secandi aduenit ; hyeme enim arbores uentus suo honore despoliat, et asperitas frigoris teneras frondes in speciem mortis interficit: uere autem resurgunt semina, et tamquam noua estas nature uiridantis adolescit. uere Pascha est, quando seruatus sum: estate est Pentecoste, quando resurrectionis gloriam celebramus ad instar futuri.

 35. Orandum etiam ne sabbato te, hoc est, ab operibus otiantem ueniens Dominus deprehendat. Et ideo iuxta Legem operare diem in die, et esto spiritu feruenti, et labore peruigili. Nec otiosum illud, quia scriptum est: Sabbato humiliabis animam tuam : et quia septuaginta annis populus in captiuitate durauit, tunc uiolata religio, obtrita libertas, pudicitia uulnerata. Ergo tunc tibi emigrandum ex hac uita, quando uirtutes uigent, uitia captiua sunt; non quando captiua est anima, uigor et uirtus uacat corporis, et peccata dominantur.

 Et erunt signa in sole et luna et stellis.

 36. Et prophetie uera series, et integra causa mysterii, quod et captiui Iudei secundo in Babyloniam, Assyriamque ducentur, captiui in toto erunt orbe, quia negauerunt Christum: et Hierusalem que uidetur, ab hostili exercitu calcabitur, cadentibus Iudeis in ore gladii: et Iudea omnis a nationibus credituris subiicietur in ore gladii spiritalis, qui est  sermo bis acutus: et fient signa diuersa in sole et luna et stellis.

37. Que signa secundum Mattheum euidentius exprimuntur: Tunc, inquit, sol obscurabitur, et luna non dabit lumen suum, et stelle cadent . Plurimis enim a religione deficientibus, clara fides obscurabitur nube perfidie; quia mihi sol ille celestis mea fide uel minuitur, uel augetur. Quemadmodum si plurimi radios mundani solis aspiciant, pro captu uidentis aut pallidior sol uidetur, aut clarior: ita pro deuotione credentis unicuique spiritale lumen infunditur. Et quemadmodum menstruis cursibus luna uel terre oppositu cum fuerit e regione solis, uanescit: sic et sancta Ecclesia, cum lumini celesti uitia carnis obsistunt, fulgores diuini  luminis de Christi radiis 1512 non potest mutuari. Nam in persecutionibus lucem Dei solus plerumque amor uite huius excludit.

38. Stelle cadent, illi utique resurrectionis gloria iam micantes, illi uiri sicut luminaria in seculo uerbum uite continentes, illi uiri de quibus Abrahe dictum est, quia sicut celum fulget et stelle, sic et semen eius . Excident ergo hominibus patriarche, excident prophete, si persecutionis acerbitas conualescat: que oportet fieri, donec Ecclesie in omnibus uirtutum, in singulis plenitudo cumuletur; sic enim probantur boni, sic produntur infirmi. Ergo uarii animorum estus ita graues erunt, ut delictorum multitudine male consciis, futuri iudicii metu, sacri in nobis ros fontis arescat; aret  enim perfidia, fides rorat.

 Nam uirtutes in celo commouebuntur: et tunc uidebunt Filium hominis uenientem in nubibus.

39. Fortasse quemadmodum Domini exspectatur aduentus; ut eius presentia in toto fiat uel hominis orbe uel mundi, que fit utique in singulis, cum omnibus affectibus receperint Christum: sic etiam uirtutes celorum aduentu domini Salutaris ac reditu , est enim uirtutum Dominus, augmentum gratie consequantur necesse est, et plenitudine diuinitatis propius se infundente moueantur.

40. Sunt etiam uirtutes celorum que enarrant gloriam Dei , que pleniore Christi infusione meueantur, uirtutes spiritales, que uident Christum. Docuit nos Dauid quemadmodum he moueantur  uirtutes. dicens: Accedite ad eum, et illuminamini . Docuit etiam Paulus  quemadmodum Christum uideas; cum enim conuersus fueris ad Dominum, aufertur uelamen, et uides Christum.

41. uides illum in nubibus. Non equidem puto quod in caligine tenebrosa et horrore pluuiali Christus adueniat; nubes enim quando uidentur, celum utique caliganti horrore subtexunt. Et quomodo in sole posuit tabernaculum suum , si pluuialis erit eius aduentus?

42. Sed sunt nubes que, quia sic oportet, celestis obtexunt mysterii claritatem: sunt nubes querore gratie spiritalis humescant. Aspice nubem in  ueteri Testamento: In columna, inquit, nubis loquebatur ad eos . Per Moysen utique loquebatur, per Iesum Naue, qui solem statuit ; ut plenioris luminis acciperet claritatem. Ergo Moyses et iehsu nubes sunt. Aspice quia uiri sancti nubes sunt, qui sicut nubes uolant, et quasi columbe cum pullis. Super me nubes sunt Esaias, Ezechiel, qui mihi per Cherubim et Seraphim sanctitatem diuine Trinitatis ostendunt . Nubes sunt omnes prophete: in his nubibus uenit Christus. uenit in nube in Canticis canticorum, serena nube, et Sponsi refulgens letitia . uenit et in nube leui incarnatus ex uirgine; uidit enim propheta sicut nubem uenire ab Oriente . Et bene leuem nubem dixit, quam terrena  uitia non grauarent. uide nubem, in quam Spiritus sanctus superuenit, et uirtus Altissimi obumbrauit .

43. Cum ergo apparuerit Christus in nubibus , 1513 concident se Tribus terre; est enim quidam ordo criminum, et series peccatorum, que Christi dirimatur aduentu.

 uidete ficulneam et omnes arbores, cum producunt iam ex se fructum, scitis quia prope est estas.

44. Diuerso quidem modo, in unum tamen concurrere uidetur Euangelistarum sententia; Mattheus enim de sola dixit ficulnea, cum ramus eius tener fuerit : hic de arboribus omnibus. uerum siue cum fructus in omnibus uirescit arboribus,  et ficulnea fecunda iam floret, ut omnis lingua confiteatur Deo, confitente etiam populo Iudeorum; sperare Domini debemus aduentum, quo tamquam temporibus estiuis resurrectionis fructus metentur: siue cum leuem fragilemque iactantiam homo iniquitatis tamquam folia Synagoge ramus, induerit, coniicere debemus appropinquare iudicium: nam remunerare fidem Dominus, et delinquendi finem afferre festinat.

45. Duplicem igitur habet figuram hec ficulnea, uel cum dura mitescunt, uel cum peccata luxuriant. Nam per fidem credentium que arebant ante, florebunt: et per gratiam delictorum peccatores gloriabuntur: ibi fructus est fidei, hic perfidie lasciuia. Fructum mihi ficulnee agricole Euangelici   cultura promittit, desperare non debemus, si foliis ficulnee peccatores se tamquam fraudis ueste texerunt, ut conscientiam uelarent: ergo folia suspecta sine fructu. Tales uestes paradisi exsules habent .

 Ecce intreuntibus uobis in ciuitatem, occurret uobis homo amphoram aque portans.

46. Bonum est considerare ubi Dominus [a 1Kb] pascha faciat. Secundum Mattheum habes: Ite in ciuitatem ad quemdam . Primum maiestatem diuinitatis aduerte. Cum discipulis loquitur, et iam nouit quid alibi sit futurum. Deinde dignationem  eius intuere; quia non persona diuitis aut potentis eligitur: sed pauper ambitur, et angustum hospitium pauperis amplis nobilium edibus antefertur. Ite, inquit, ad quemdam. Sciebas, Domine, nomen eius, [a 1Kb] cuius sciebas ministerium, sciebas ministerium cuius sciebas occursum: sed ideo sine nomine designatur, ut ignobilis estimetur. Nihil hic compositum, ubi non exprimitur persona, sed causa. Secundum Marcum autem, Lagenam aque portans . Hic ergo apostolis mandatur sequendus.

47.  Et quomodo paterfamilias? Ut agnoscas sanctitatis definitionem esse, non census. Quomodo [b 8Kb] in superioribus habens stratum magnum? Ut magnum meritum eius aduertas, in quo  Dominus cum discipulis sublimium uirtutum eius delectatione requiesceret. Utinam ergo mihi contingat amphoram aque portare, contingat 1514 lagenam aque portare, quam portat paterfamilias, habens in superioribus stratum magnum. Quid est enim amphora, nisi [c 1Kb] mensura perfectior? Non mediocres qui mensuram habent. Denique Dominus: Mensuram, inquit, bonam commotam, superfluentem dabunt uobis .

48. Nam de aqua quid loquar? Super aquam ante ipsos mundi natales sanctus, ut legitur, Spiritus ferebatur . O aqua, que humano aspersum sanguine, ut presentium lauacrorum figura precederet, orbem terrarum lauisti! O aqua, que sacramentum Christi esse meruisti, que lauas omnia,  nec lauaris! Tu incipis prima, tu comples perfecta mysteria. A te principium, in te finis: uel potius tu facis ut finem nesciamus. Per te fetor tabide carnis aboletur, et pereuntia situ uiscera [d 1Kb] asperso sale, in multam seruantur etatem. Per te arentibus estu corporibus dulcis ad gratiam, salutaris ad uitam, suauis ad uoluptatem potus infunditur. Tu nomen prophetis et apostolis, tu nomen Saluatori dedisti: illi nubes celi , [e 1Kb] illi sal mundi , iste fons uite est . Que montibus pressa non clauderis, que scopulis illisa non frangeris, que terris infusa non deficis: sed intimis scaturiens uenis, aut spiritum inclusa uitalem inhalas, aut succum infusa fertilem prestas, [f 1Kb] aut rigatu superfusa ad commodum subministras;  ne siccatis exinanita uitalibus, solemnes neget terra  prouentus. Omnium elementorum substantia, celum, er, mare, et terra te reddunt. Te prophetico percussa tactu, ut sitientium rigares corda populorum, uomuit petra : te, cum de latere Saluatoris erumperes, percussores uiderunt, et crediderunt : et ideo regenerationis nostre de tribus una es testibus; tres enim testes sunt, aqua, sanguis, et spiritus . Aqua ad lauacrum, sanguis ad pretium, spiritus ad resurrectionem.

 Et ego quidem dispono uobis, sicut disposuit mihi Pater meus regnum.

49. Regnum Dei non est de hoc mundo. Non ergo equalitatis homini ad Deum, sed similitudinis emulatio est; solus enim Christus est plena imago  Dei, propter expressam in se paterne claritudinis unitatem: iustus autem homo ad imaginem Dei est, si propter imitandam diuine conuersationis similitudinem mundum hunc Dei cognitione contemnat, uoluptatesque terrenas uerbi Dei perceptione despiciat, quo alimur in uitam; unde et corpus Christi edimus , ut uite eterne possimus esse participes. Non enim uictus et potus nobis premii loco spondetur et honoris, sed communicatio gratie celestis et uite: neque duodecim throni tamquam aliqua corporalis sunt receptacula sessionis ; sed quia sicut secundum diuinam similitudinem iudicat Christus cognitione cordium, non interrogatione factorum, 1515 uirtutem remunerans, impietatemque condemnans:  ita et apostoli in iudicium spiritale formantur remuneratione fidei, et exsecratione perfidie, uirtute errorem redarguentes, sacrilegos odio persequentes.

50. Conuertamur igitur, et caueamus ne in perditionem aliqua inter nos de prelatione possit esse contentio; si enim contendebant apostoli, non excusationi obtenditur, sed cautioni proponitur. Si Petrus aliquando conuertitur, qui ad primam Domini secutus est uocem , quis potest dicere cito se esse conuersum? Caue ergo iactantiam, caue seculum; ille enim confirmare iubetur fratres suos qui dixit: Omnia dimisimus, et secuti sumus te .

51. Deinde contuendum est quia [g 1Kb] non omnis honorificentie  studio humilitas definitur; potes enim  deferre alicui propter seculi gratiam, potentie metum, utilitatisque contuitum. Tua edificatio queritur, non alterius honor: et ideo una datur omnibus forma sententie, ut non de prelatione iactantia sit, sed de humilitate contentio; eoque se Dominus proponit imitandum. Egebamus omnium, ipse nullorum; et tamen prebuit se humilitatis auctorem, cum discipulis ministraret. Quod utique non faciebat studio utilitatis, sed exercitatione uirtutis.

52.  Petrus autem etsi spiritu promptus, corporis tamen adhuc infirmus affectu denuntiatur Dominum negaturus; neque enim poterat diuine constantiam intentionis equare. Passio Domini emulos habet, pares non habet. Ita non reprehendo quod negauit, laudo quod fleuit. Aliud commune  conditionis est, aliud speciale uirtutis. Et ideo instruitur ad cauendum, non cogitur ad negandum.

 Qui nunc habet, inquit, sacculum tollat similiter et peram: et qui non habet, uendat tunicam suam, et emat sibi gladium.

53. O Domine, cur emere me iubes gladium, qui ferire me prohibes? Cur habere precipis, quem uetas promi? Nisi forte ut sit parata defensio, non ultio necessaria; et uidear potuisse uindicari, sed noluisse. Lex tamen referire non uetat, et ideo fortasse Petro duos gladios offerenti: Satis est , dicis, quasi licuerit usque ad Euangelium; ut sit in Lege equitatis eruditio, in Euangelio bonitatis perfectio.

54.  Multis hoc iniquum uidetur: sed  non iniquus Dominus, qui cum se posset ulcisci, maluit immolari. Est enim gladius spiritalis, ut uendas patrimonium, emas uerbum, quo nuda mentis penetralia uestiuntur. Est etiam gladius passionis, ut exuas corpus, et immolate carnis exuuiis ematur tibi sacri corona martyrii: quod ex benedictionibus Dominicis colligere potes, qui summam omnium coronam, si quis persecutionem patiatur pro iustitia, predicauit. Denique ut scias quia de passione locutus est, ne turbaret discipulorum 1516 animos, de se exemplum protulit, dicens: Quoniam hoc quod scriptum est, oportet impleri in me, quod et cum inustis deputatus est.

55. Mouet tamen adhuc quod duos gladios discipuli protulerunt; ne forte unum noui, alterum  ueteris Testamenti, quibus aduersus diaboli armamur insidias? Denique dicit Dominus: Satis est, quasi nichil desit ei, quem utriusque Testamenti doctrina munierit.

 Pater, si possibile est, transfer a me calicem istum.

56. Herent plerique hoc loco, [a 1Kb] qui tristitiam Salutaris ad argumentum inolite potius a principio,  quam suscepte ad tempus infirmitatis inclinant, et naturalis sensum cupiunt detorquere sententie. Ego autem non solum excusandum non puto, sed etiam nusquam magis pietatem eius maiestatemque demiror; minus enim contulerat mihi; nisi meum suscepisset affectum. Ergo pro me doluit, qui pro se nichil habuit quod doleret: et sequestrata delectatione diuinitatis eterne, tedio mee infirmitatis afficitur. Suscepit enim tristitiam meam, ut mihi suam letitiam largiretur: et uestigiis nostris descendit usque ad mortis erumnam, ut nos suis uestigiis reuocaret ad uitam. Confidenter ergo tristitiam nomino, quia crucem predico; neque enim speciem Incarnationis suscepit, sed ueritatem. Debuit ergo et dolorem suscipere, ut uinceret tristitiam, non excluderet. Neque  enim habent fortitudinis laudem, qui stuporem magis uulnerum tulerint quam dolorem: Homo enim in plaga, et sciens, inquit, ferre infirmitates .

57. Nos uult erudire, ut quia in Ioseph didiceramus carcerem non timere, mortem uincere disceremus in Christo: et quod est amplius, quemadmodum future mortis mestitiam uinceremus. Quomodo enim te imitaremur, Domine Iesu, nisi sequeremur ut hominem, nisi mortuum crederemus, nisi uulnera uidissemus? Quemadmodum discipuli crederent fuisse moriturum, nisi morituri tristitiam comperissent? Sed adhuc dormiunt, et nesciunt dolere, pro quibus Christus dolebat; ita enim legimus: Quia peccata nostra portat, et pro nobis dolet . Doles ergo, Domine, non tua, sed mea uulnera:  non tuam mortem, sed nostram infirmitatem: et nos estimauimus te esse in doloribus, cum tu non pro te, sed pro me doleres; infirmatus enim es, sed propter peccata nostra : non quia illa tibi infirmitas erat ex Patre assumpta, sed pro me suscepta; quia mihi proderat ut eruditio pacis nostre esset in te, et liuore tuo uulnera nostra sanares.

58. Sed quid mirum si pro omnibus doluit, qui pro uno fleuit? Et quid mirum si moriturus pro omnibus tedeat, qui Lazarum ressuscitaturus illacrymat ? Sed et ibi pie sororis lacrymis commouetur; quia mentem humanam tangebant: et hic alto operatur affectu; ut quia in carne sua peccata nostra perimebat, merorem quoque 1517 anime nostre, sue anime meror aboleret. Et fortasse ideo tristis  est, quia post Ade lapsum tali transitu nobis erat ex hoc seculo recedendum, ut mori esset necesse: Deus enim mortem non fecit, nec letatur in perditione uiuorum ; et ideo fastidit quod ipse non fecit.

59. Denique ait: Transfer a me calicem istum, quasi homo mortem recusans, quasi Deus sententiam suam seruans; oportet enim mori nos seculo,  [a 1Kb] ut resurgamus Deo; ut iuxta diuinam sententiam lex maledictionis, resoluto in terre limum nature fine, soluatur . Quod autem ait:

 Non mea uoluntas, sed tua fiat.

60. Suam ad hominem retulit: Patris, ad diuinitatem; uoluntas enim hominis temporalis, uoluntas diuinitatis eterna. Non alia uoluntas Patris, alia Filii; una enim uoluntas, ubi una diuinitas. Disce tamen Deo esse subiectus; ut non quod ipse uis eligas, sed quod Deo scias esse placiturum.

61. Deinde uerborum ipsorum proprietatem consideremus: Tristis est, inquit, anima mea . Et alibi: Nunc anima mea turbata est ualde . Non ergo suscipiens, sed suscepta turbatur; anima enim obnoxia passionibus, diuinitas  libera. Denique, Spiritus promptus, caro autem infirma . Tristis autem est non ipse, sed anima. Non est tristis sapientia, non diuina substantia, [b 1Kb] sed anima. Suscepit corpus meum; non me fefellit, ut aliud esset, aliud uideretur. Tristis uidebatur, et tristis erat, non pro sua passione, sed pro nostra dispersione. Denique ait: Percutiam pastorem, et dispergentur oues gregis . Tristis erat, quia nos paruulos relinquebat. Ceterum quam constanter se morti obtulerit, [c 1Kb] Scriptura declarat ; quandoquidem querentibus occurrit, turbatos confirmauit, trepidos prouocauit, proditorem osculi dignatione suscepit.

62. Nec illud distat a uero, si tristis erat pro persecutoribus suis, quos sciebat immanis sacrilegii  penas daturos. Et ideo dixit: Transfer hunc calicem a me ; non quia Dei Filius mortem timebat, sed quia uel malos perire nolebat. [d 1Kb] Denique ait: Domine, ne statuas illis hoc peccatum , ut passio sua esset omnibus salutaris.

 Iuda, osculo Filium hominis tradis?

63. Magna diuine significatio potestatis, magna disciplina uirtutis. Et consilium proditionis aperitur, et adhuc patientia non negatur. Ostendisti, Domine, quem proderet, dum occulta manifestas. Ostendisti etiam quem traderet, dum dicis: Filium hominis; quia caro, non diuinitas comprehenditur. Illud tamen plus confutat ingratum, quod eum tradiderit, qui cum esset Dei 1518 Filius, propter nos tamen Filius hominis esse uoluisset. Quasi dicat: Propter te  suscepi, ingrate, [e 9Kb] quod tradis. En hypocrisin. Ergo per interrogationem pronuntiandum puto, quasi amantis affectu corripiat proditorem: Iuda, osculo Filium hominis tradis? Hoc est, amoris pignore uulnus infligis, et caritatis officio sanguinem fundis, et instrumento pacis mortem irrogas? Seruus dominum, discipulus prodis magistrum, electus auctorem? Hoc est illud: Utiliora uulnera amici, quam uoluntaria oscula inimici . Proditori hoc: pacifico uero quid dicitur? Osculetur me ab osculis oris sui .

64. Et osculatus est, inquit, eum . Non quo simulare nos doceat, sed ut neque proditionem refugere uideretur, et plus afficeret proditorem, cui amoris officia non negaret; scriptum est  enim: Cum odientibus pacem eram pacificus .

65. Et signo dato, inquit, ab iis qui cum fustibus uenerant, comprehenditur : sed Dominum omnium mysteria, non arma tenuerunt. Denique locutus est, et ceciderunt retrorsum . Quo mihi legiones angelorum, quo celestis exercitus? uox Domini sola plus terret. Hanc ille ad demonstrandum diuine maiestatis indicium, qui in pectore Christi recumbebat, eligit. uolenti ergo iniicit manus turba, nectuntur uincula. O amentes! O perfidi! non sic comprehenditur sapientia, non sic tenetur iustitia.

66.  Nec discipulorum studia defuerunt. Denique Petrus eruditus in Lege, promptus affectu,  qui sciret Phinee reputatum ad iustitiam quod sacrilegos peremisset, percussit principis seruum . Sed Dominus uulnera cruenta detersit, mysteria diuina subiecit; ut seruus principis mundi, hoc est, non nature conditione, sed culpe, secularium famulus potestatum, auris sue uulnus exciperet; quia non audisset uerba sapientie: Omnis denique qui facit peccatum, seruus est peccati . Peccatis, inquit, uestris uenditi estis . uenditio propter peccata nostra: propter bonitatem autem Dei redemptio peccatorum. Aut si Petrus uolens  percussit aurem, docuit quod aurem habere in specie non deberent, quam in mysterio non habebant. Sed bonus Dominus et ipsi refundit auditum, secundum  prophetica dicta demonstrans  et ipsos, si conuertantur, posse sanari, qui in passione Domini uulnerati sunt; eo quod omne peccatum fidei mysteriis abluatur.

67. Tollit ergo Petrus aurem. Quare Petrus? Quia ipse est qui accepit claues regni celorum : ille enim condemnat, qui et absoluit; quoniam idem et ligandi et soluendi adeptus est potestatem . Tollit autem male audientis: tollit autem gladio spiritali aurem interiorem male intelligentis.

1519 68. Caueamus ne cui tollatur auricula. Legitur passio Domini: si ad diuinitatem eius referimus infirmitatem corporee passionis, exciditur auricula, et exciditur a Petro, qui non passus est Christum  prophetam estimari: sed Dei Filium docuit fideli confessione signari. Ergo cum legimus teneri Iesum, caueamus ne ab aliquo audiamus, et putemus eum secundum diuinitatem teneri, teneri inuitum, teneri quasi infirmum. Tenetur quidem, et ut dixit Ioannes , ligatur secundum corporis ueritatem: sed ue illis qui ligant uerbum! Ligant enim qui tantummodo Christum hominem putant: ligant [a 1Kb] qui prescium non putant, qui omnipotentem non confitentur. Mala uincula Iudeorum quibus non Christum ligant, sed seipsos alligant. Ligatur autem in domo non pii alicuius et iusti, sed in domo Caiphe , hoc est, in impia domo; ubi etiam moriturus pro omnibus prophetatur. Quam amentes igitur qui beneficia diuina confitentur,  et beneficiorum auctorem persequuntur!

69. Ideo aurem perdunt, quia perdiderunt auditus profectum. Auditum multi non habent, qui habere se credunt. In Ecclesia omnes habent, extra Ecclesiam non habent. Aut fortasse ideo aurem tulit; ne amplius delinquerent audientes, qui audita seruare non possent. Sic et aliquando confudit Deus linguas exstruentium turrem, ne se audirent, et opus sue impietatis augerent .

70. Comprehende, si potes, quomodo ad dextere salutaris attactum fugiat dolor, et uulnera non medicamento [b 1Kb] aspersa, sed tactu obducta sanentur. Operatorem suum limus agnoscit, et operatricem suam Domini manum sequitur caro; quomodo enim uult, opus suum creator instaurat. Sic et  alibi ceco illi uisus, luto supra oculos illito, quasi in naturam redierit, reformatur . Iubere potuit, sed operari maluit; ut cognoscamus ipsum esse qui e limo terre corporis membra nostri uariis apta formauit officiis, et infuso uigore mentis animauit.

71. uenerunt ergo et comprehenderunt eum, grauius perituri studii sui fructu: nec intellexerunt infelices mysterium, nec uenerati sunt tam clementem pietatis affectum, quod etiam hostes suos non passus  est uulnerari. Illi iusto mortem inferebant: persecutorum uulnera iste sanabat.

 Petrus uero sequebatur a longe.

72. Et bene a longe sequebatur, iam proxime negaturus; neque enim negare potuisset, si Christo proximus adhesisset. Sed fortasse et in hoc nobis maxima sit admiratione reuerendus, quod Dominum non reliquit, etiam cum timeret. Metus nature est, cura pietatis. Alienum, quod timet: suum, quod non fugit. Quod sequitur, deuotionis: quod negat, obreptionis. Commune, quod labitur: fidei, quod penitet. Iam in domo principis sacerdotum ignis ardebat: accessit Petrus, ut calefaceret se; quia clauso Domino, calor mentis etiam in ipso refrixerat.

73.  Quid sibi uult quod prima eum prodit  ancilla, 1520 cum uiri utique magis eum potuerint recognoscere; nisi ut et iste sexus [c 1Kb] peccasse in necem Domini uideretur, ut et iste sexus redimeretur per Domini passionem? Et ideo mulier resurrectionis accipit prima mysterium , et mandata custodit; ut ueterem preuaricationis aboleret errorem.

74.  Petrus ergo proditus negat; ponamus enim negasse Petrum, quia dixit Dominus: Ter me negabis ? Et malo negasse Petrum, quam Dominum fefellisse. Quid negauit? Quod promisit incaute. Deuotionem considerauit, non respexit conditionem. Mulctatus, quia dixit se animam ponere : quod non humane infirmitatis, sed diuine est potestatis. Cum tam grauem  imprudentis sermonis mulctam luerit, quanta est pena perfidie!

75. Ubi tamen negat Petrus? Non in monte, non in templo, non in sua domo: sed in pretorio Iudeorum, in domo principis sacerdotum. Ibi negat, ubi ueritas non est: ibi negat, ubi Christus captus, ubi iehsu ligatus est. Quid, nisi erraret, quem intromisit ostiaria, interrogauit ostiaria , et ostiaria Iudeorum? Male Eua induxit Adam, male Petrum introduxit femina. Sed ille in paradiso labitur, ubi non ueniabilis culpa: hic in pretorio Iudeorum, ubi difficilis innocentia. Illi interdictus lapsus, huic predictus error. Ille commissus huic preiudicauit, hic illum resoluit.

 76. Consideremus etiam quo in statu neget. Frigus, inquit, erat . Si tempus consideremus, frigus esse non poterat: sed frigus erat ubi iehsu non agnoscebatur, ubi non erat qui lucem uideret, ubi negabatur ignis consumens. Frigus ergo erat mentis, non corporis. Denique ad carbones stabat Petrus, quia algebat affectu . Mala flamma Iudaica: urit, non calefacit. Malus focus, qui quamdam etiam sanctorum mentibus fuliginem erroris aspergit, iuxta quem etiam Petri interiores oculi caligarunt. Illi oculi non carnis et sanguinis,  sed oculi mentis, quibus Christum uidebat.

77. Dicet aliquis: Tu Iudeorum etiam elementa condemnas? Non condemno elementa, quia non sunt Iudeorum, [a 1Kb] sed Christi: sed alia est quam condemno, flamma perfidie. Hanc flammam condemno Iudeorum, diuina secutus oracula; dicit enim Dominus: Argentum uestrum reprobum est . Si argentum Iudeorum reprobum est, et focus reprobus Iudeorum est. Denique foco et auro Iudeorum caput uituli figuratum est , hoc est, sacrilegii principatus.

78. Sed uideamus negandi tenorem, quem inter euangelistas uideo esse diuersum. Ita nouum fuit Petrum potuisse peccare, ut peccatum eius nec ab euangelistis potuerit comprehendi. Itaque Petrum  prodenti ancille quod ex illis esset qui cum Iesu Galileo erant, prima uoce Mattheus posuit respondisse: Nescio quid dicas . Hoc etiam Marcus , qui secutus est Petrum, et ex ipso potuit [b 1Kb] uerius cognoscere. Prima uox negantis est Petri; qua tamen non negare Dominum, sed a proditione se separasse mulieris uidetur.

1521 79. Quid tamen negauerit, considera. Ex illis utique se esse, qui cum Iesu Galileo erant, uel, ut Marcus posuit , cum Iesu Nazareno. [c 1Kb] Numquid negauit cum Dei fuisse se Filio? Hoc est dicere: Nescio Galileum, nescio Nazarenum, quem Dei Filium noui. Habeant homines locorum uocabula, Dei Filii patria non potest nuncupari, cuius maiestatem locus nullus includit. Et ut scias hoc uerum  esse, etiam exemplo probatur; nam alibi cum interrogaret Dominus discipulos: Quem dicunt esse homines Filium hominis? Alii Eliam, alii Hieremiam dixerunt, aut unum de prophetis : Petrus autem ait: Tu es Christus Filius Dei uiui . Numquid et ibi negauit, quia Christum non hominis Filium, sed Dei maluit confiteri? Certe quid hic putamus ambiguum, quod etiam Christus probauit?

80. Et aliud accipe. Interrogatus enim Petrus: Et tu ex illis es, qui cum Iesu Galileo erant ? uerbum eternitatis refugit; non enim erant, qui esse ceperunt, hoc est dicere: Ille solus erat, qui in principio erat . Denique ait: Non sum ego; illius est enim esse, qui semper est. Unde et Moyses ait: Qui est, misit me .

81. Rursus cum urgeretur quod ex illis esset, secundum Marcum negauit ; ut scias euangelistam ueritati quam gratie plus dedisse: sed tamen negauit ex illis se esse, non Christum negauit. Negauit hominum consortia, non Dei gratiam. Negauerit ex illis se esse, qui cum Galileo erant, non negauit cum Dei Filio.

82. Denique secundum Mattheum proditus quod  cum Iesu Nazareno fuisset, ait: Nescio hominem . Hoc idem et in tertia uoce uterque, de quibus proposuimus, euangelista; cum iuramento enim respondisse posuerunt, quia nesciret hominem. Et bene negauit hominem, quem sciebat Deum. Denique ubi iusiurandum est, cauta responsio est. Nam etsi negauit Petrus, non tamen peierauit; quia nec Dominus peieraturum esse memorauerat. Quod si in Petro dubium est, quam periculosum est iusiurandum!

83. Ioannes autem sic posuit, quoniam interrogatus ab ancilla Petrus, utrum ex discipulis esset illius hominis, prima uoce responderit: Non sum . Non enim erat hominis apostolus, qui erat Christi. Denique et Paulus hominis apostolum  se esse negauit, dicens: Paulus apostolus non ab hominibus, neque per hominem, sed per Iesum Christum, et Deum Patrem . Sed ne uideretur ambiguum aliquod incarnationis afferre, subiecit: Qui suscitauit eum a mortis ; ut et hominem credas, cum Deum ante credideris. Quod alibi quoque eodem tenore custodit, ubi dicit: Unus enim Deus, et unus mediator Dei et hominum homo Christus iehsu . Prius utique mediatorem Dei quam hominum 1522 nuncupauit; non enim sat est utrumque credere, nisi fidei ordo seruetur.

84. Concordat igitur ubique responsio; nam qui dixit: Nescio hominem, equum erat ut interrogatus utrum esset ex discipulis hominis, diceret: Non sum. Itaque non Christi discipulum se negauit, sed hominis  negauit esse discipulum. Itaque et Petrus et Paulus hominem negauerunt, quem Dei Filium fatebantur. Quod sensit Petrus, et Paulus expressit; hinc et ille profecit. Error Petri, doctrina iustorum est: et titubatio Petri, omnium petra est. Denique super undas titubat, sed dexteram porrigit Christo: in monte cadit, sed leuatur a Christo. Titubauit quidem Petrus in mari, [d 1Kb] sed ambulauit . Firmior titubatio Petri, quam nostra est firmitudo. Ibi cadit, quo nullus ascendit: ibi nutat, ubi nemo ambulat. Et tamen inter undas licet titubet, non labitur: nutat, non cadit: fluitat, non precipitatur. Et si cecidit, in monte tamen cecidit: sed felicius ille cecidit quam alii steterunt: felicius cecidit, quem Christus leuauit.

85. Iterum autem interrogatum quod ex discipulis eius esset, Ioannes scripsit negasse .  Et bene negauit, quia ex eius dicebatur esse discipulis, quem hominem in superioribus sunt locuti. [e 1Kb] Nam et tertio quod cum illo uisus esset, negauit, et hoc de superioribus deriuatur: Cum illo quem hominem nuncupatis, non fui: sed a Dei Filio non recessi.

86. Lucas quoque scripsit Petrum interrogatum utrum ex illis esset, respondisse prima uoce: Non noui illum. Et bene dixit. Temerarium quippe erat, ut  diceret quia nouerat eum, quem mens humana non potest comprehendere. Nemo enim nouit Filium, nisi Pater . Rursus secunda uoce, secundum Lucam idem Petrus ait: Non sum ego. Maluit uidelicet se negare, quam Christum. Aut quia uidebatur negare Christi societatem, utique se negauit. Certe cum de homine negat, in Filium peccauit hominis, ut remitteretur ei, non in Spiritum sanctum. Tertio quoque interrogatus, ait: Nescio quid dicas, hoc est, sacrilegia uestra nescio.

87. Sed nos excusamus, [a 2Kb] ipse non excusauit; non enim satis est inuoluta responsio confitentis Iesum, sed aperta confessio. Quid prodest uerba inuoluere, si uideri uis denegasse? Et ideo Petrus non de industria sic respondisse inducitur; quia postea recordatus  est, et tamen fleuit. Maluit enim ipse suum accusare peccatum, ut iustificaretur fatendo, quam grauaretur negando: Iustus enim in principio accusator est sui ; et ideo fleuit.

88. Quare fleuit? Quia culpa obrepsit ei: ego soleo flere, si culpa mihi desit, hoc est, si non me uindicem, si non obtineam quod improbe cupio. 1523 Petrus doluit et fleuit; quia errauit ut homo. [b 3Kb] Non inuenio quid dixerit, inuenio quod fleuerit: lacrymas eius lego, satisfactionem non lego: sed quod defendi non potest, ablui potest. Lauent lacryme delictum, quod uoce pudor est confiteri. Et uenie  fletus consulunt, et uerecundie. Lacryme sine horrore culpam loquuntur: lacryme crimen sine offensione  uerecundie confitentur: lacryme ueniam non postulant, et merentur. Inueni cur tacuerit Petrus, ne tam cito uenie petitio plus offenderet. Ante flendum est, sic precandum.

89. Bone lacryme, que lauant culpam. Denique quos iehsu respicit, plorant. Negauit primo Petrus, et non fleuit; quia non respexerat Dominus. Negauit secundo, non fleuit; quia adhuc non respexerat Dominus. Negauit et tertio, respexit iehsu, et ille amarissime fleuit. Respice, Domine Iesu, ut sciamus nostrum deflere peccatum, lauare delictum. Unde etiam lapsus sanctorum utilis: nichil mihi nocuit quod negauit Petrus, profuit quod emendauit. Didici cauere alloquia perfidorum. Petrus inter Iudeos negauit, Salomon contubernio gentili deceptus errauit  .

90. Fleuit ergo et amarissime Petrus, [c 1Kb] fleuit ut lacrymis suum posset lauare delictum: et tu si ueniam uis mereri, dilue lacrymis culpam tuam: eodem momento, eodem tempore respicit te Christus. Si in aliquo [d 1Kb] fortasse labaris; quia secretorum tuorum assistit testis, respicit ut recorderis et fatearis errorem. Imitare Petrum dicentem alibi tertio : Domine, tu scis quia diligo te . Etenim quia tertio negauerat, tertio confitetur: sed negauit in nocte, confitetur in die .

91. Hec autem ideo scripta sunt, ut sciamus neminem iactare se debere; nam si Petrus [e 1Kb] lapsus est, quia dixit: Etsi alii scandalizati fuerint in te, ego non  scandalizabor , quis alius iure de se presumat? Denique et Dauid quia dixerat: Ego dixi in mea abundantia, non mouebor in eternum, eam sibi iactantiam obfuisse profitetur, dicens: Auertisti faciem tuam a me, et factus sum conturbatus .

92. Unde te euocem, Petre; ut doceas me quid flens cogitaueris? Unde, inquam, te euocem? De celo, ubi iam choro insertus es angelorum: an etiam de tumulo; quia non putas iniuriam et ibi esse, unde Dominus resurrexit? Doce nos quid tibi profuerint lacryme tue. Sed docuisti illico: nam qui lapsus es, antequam fleres, postquam 1524 fleuisti, [a 1Kb] electus es, ut alios regeres, qui te ipse ante non rexeras.

93. Habebat ergo lacrymas Petrus, pio quas fundebat  affectu: non habebat proditor fletus quibus culpam ablueret, sed tormenta conscientie quibus sacrilegium [b 1Kb] fateretur; ut dum suo reus iudicio damnatur, et spontaneo supplicio facinus expiatur, pietas Domini, qui se ipse nollet ulcisci, et diuinitas probaretur, qui conscientiam mentis inuisibili potestate interrogaret.

94. Peccaui, inquit, quod tradiderim sanguinem iustum . Etsi cassa est penitentia proditoris, quia peccauit in Spiritum sanctum; est tamen nonnullus in scelere pudor culpam agnoscere. Et quamuis ille non absoluitur, Iudeorum tamen impudentia confutatur: quos cum professio redarguat uenditoris, scelerati tamen sibi uindicant iura contractus, et exsortes reatus esse se credunt, dum  dicunt: Quid ad nos? Tu uideris . Amentes plane, qui putent solui se magis auctoris scelere, quam teneri. In pecuniariis causis refuso pretio ius soluitur: hi pretium recipiunt, et sacrilegium persequuntur, ac pertinacibus studiis funestam sibi uindicant sanguinis auctionem, cum refunderet uenditor sacrilegii mercedem.

95. Euidenter itaque dum pretium sanguinis a Iudeorum gazophylaciis separatur, et ager figuli ea qua uenditur Christus, comparatur pecunia ; dum is locus humandis peregrinorum reliquiis dicatur, et prophetie impletur oraculum , et surgentis Ecclesie mysterium reuelatur. Ager enim secundum diuina precepta mundus hic omnis est : figulus autem, ille qui  nos formauit e limo, de quo habes in ueteri Testamento: Quia finxit Deus hominem de limo terre , formandi per naturam, reformandi per gratiam  habens pro suo arbitrio potestatem. Nam etsi propriis uitiis corruamus; per illius tamen misericordiam resumpto mentis spiritu, secundum Hieremie oracula reformamur.

96. Pretium quoque sanguinis est pretium Dominice passionis. Ergo pretio sanguinis emitur mundus a Christo; uenit enim ut saluetur mundus per ipsum : in quo iuxta ut opus auctoris, et ius est. uenit ergo ut consepultos per baptismum, et commortuos Christo ad perpetuitatis gratiam reseruaret. Sed non passim omnibus ad sepeliendum est locus; nam etsi omnes mundus includat, 1525 non omnes reseruat: et si communis habitatio; tamen legitima sepultura est eorum scilicet qui nunc sunt per fidem domestici Dei, sed fuerunt  in lege peregrini. Qui sunt isti nisi de quibus dicitur: Memores estote quod aliquando uos gentes, qui eratis in carne alienati a conuersatione Isrel, et peregrini promissionis Testamentorum ? Sed hi nunc iam non sunt aduene atque peregrini; quoniam ciues sanctorum esse fidei iure meruerunt [c 1Kb] .

97. Sequitur admirabilis locus, quo subeunde equanimiter iniurie moralis infunditur patientia pectoribus humanis. Accusatur Dominus, et tacet : et bene tacet, qui defensione non indiget. Ambiant defendi, qui timent uinci. Non ergo accusationem [d 1Kb] timendo confirmat, sed despicit non refellendo. Quid enim timeret, qui non ambiret salutem? Salus omnium suam prodidit, ut acquirat  omnium. Sed quid de Deo loquar? Susanna tacuit, et uicit; melior enim causa, que non defenditur, et probatur. Et hic Pilatus absoluit: sed absoluit iudicio, crucifixit mysterio. uerum hoc speciale Christi: illud humanum, ut apud iniquos iudices magis uideretur noluisse, quam non potuisse defendi.

98. Cur autem Dominus tacuerit, ipse premisit, dicens: Si uobis dixero, non credetis mihi: si uos interrogauero, non respondebitis mihi . Illud tamen prestantissimum, quod maluit regem se probare, quam dicere; ut condemnandi causam habere non possent, qui quod obiiciunt, hoc fatentur.

99.  Herode autem cupiente aliqua mirabilia eius uidere, ipse tacuit et nichil fecit; quia  nec illius crudelitas merebatur uidere diuina, et Dominus iactantiam declinabat. Et fortasse typice in Herode omnes impii significantur: qui si Legi non  crediderint et prophetis, mirabilia Christi opera in Euangelio quoque uidere non possint.

100.  Ad Herodem mittitur, ad Pilatum remittitur. Et si uterque reum non pronuntiant; aliene tamen crudelitatis studiis obsequuntur. [a 1Kb] Lauit quidem manus Pilatus , sed facta non diluit; iudex enim nec inuidie cedere debuit, nec timori; ut sanguinem innocentis addiceret. Monebat uxor : lucebat in nocte gratia: diuinitas eminebat; nec sic a sacrilega sententia temperauit.

101. Similiter in hoc typum omnium iudicum arbitror esse premissum, qui damnaturi essent eos quos innoxios estimarent. Tolerabiliores tamen gentiles esse quam Iudeos [b 1Kb] coniuncta Pilato persona  demonstrat: et magis eos diuinis ad fidem operibus admoneri. Quales autem illi qui Dominum maiestatis crucifixerunt?

1526 102.  Nec immerito homicide absolutionem petunt, qui flagitabant innocentis exitium. Tales leges iniquitas habet, [c 1Kb] ut oderit innocentiam, scelus diligat. In quo tamen nominis interpretatio speciem dat figure; Barrabas enim patris filius Latine dicitur: illi ergo quibus dicitur: uos ex patre diabolo estis , uero Dei Filio filium patris sui Antichristum prelaturi esse produntur.

 Et indutum illum ueste alba remisit.

103. Non otiosum quod ueste alba induitur ab Herode, immaculate tribuens indicia passionis; quod  agnus Dei sine macula, cum gloria peccata mundi susciperet. In typo etiam Herodis, atque Pilati, qui amici ex inimicis facti sunt per Iesum Christum plebis Isrel populique gentilis figura seruatur, quod per Domini passionem utriusque sit futura concordia: ita tamen ut pius populus nationum capiat uerbum Dei, et ad populum Iudeorum fidei sue deuotione transmittat; ut illi quoque gloria maiestatis sue corpus uestiant Christi, quem ante despexerant.

104. [d 1Kb] Chlamidem autem coccineam induitur a militibus, et purpuream tunicam : in altera designans martyrum palmas, in altera regie potestatis insignia: [e 1Kb] quod caro eius fusum toto orbe  terrarum sanguinem esset susceptura pro nobis, et passio regnum paritura de nobis.

105. [f 1Kb] Corona quoque de spinis capiti eius annexa , quid aliud quam diuini operis munus ostendit, quod de peccatoribus mundi tamquam seculi spinis triumphalis gloria Deo quereretur. [g 1Kb] Nec flagella uacant, quia flagellatus est ipse, ne nos flagellaremur: Homo enim in plaga, et sciens ferre infirmitates, pro nobis dolet , a nobis qui Deum antea fugiebamus flagella detorquens: tam patiens Dominus, ut fugitiuorum uinculis proprias manus, fugitiuorum flagellis suum corpus offerret. [h 1Kb] Detestabili itaque mentis affectu, honoratum tamen Iudei exitum produnt; nam etsi compungentes coronant, illudentes adorant: etsi corde non credunt, quem perimunt, confitentur. Illis defuerunt  boni operis affectus; Deo tamen suus non defuit honor: qui salutatur ut rex, coronatur ut uictor, quasi Deus, et Dominus adoratur.

106. Arundo quoque uel secundum Mattheum comprehenditur manu eius ; ut fragilitas humana iam non sicut arundo moueatur a uento, sed operibus Christi [i 1Kb] corroborata fundetur, et affixo cruci chirographo quod erat contrarium nobis, sententia uetusta cessaret: uel secundum Marcum caput eius percutit , ut solidata diuinitatis attactu nostra conditio nutare non possit.

1527 107.  [i 1Kb] Sed iam tropeum suum uictor attollat. Crux super humeros imponitur ut tropeum, quod siue Simon, siue ipse portauerit; et  Christus in homine, et homo portauit in Christo. Nec discordant euangelistarum sententie, quando concordat mysterium: et bonus ordo nostri profectus est; ut prius crucis sue tropeum ipse erigeret, deinde martyribus traderet erigendum. Non Iudeus est qui crucem portat, sed alienigena, atque peregrinus: nec precedit, sed sequitur, iuxta quod scriptum est: Tolle crucem tuam, et sequere me. Non enim suam, sed nostram crucem Christus ascendit. Nec mors illa diuinitatis fuit, sed quasi hominis; unde et ipse ait: Deus, Deus meus, respice me: quare me dereliquisti ?

108. [k 1Kb] Pulchre ascensurus crucem regalia uestimenta  deposuit; ut scias quasi hominem passum esse, non quasi Deum regem: etsi utrumque Christus, quasi hominem tamen, non quasi Deum cruci esse suffixum. Sed milites non Iudei sciunt quo tempore, qualia uestimenta Christo conueniant. [a 1Kb] Iudicio quasi uictor assistit: ad passionem tamquam reus, humilis uenit.

109. Nunc quoniam tropeum iam uidimus, currum suum triumphator ascendat: nec arborum truncis, aut quadriiugis plaustris manubias de mortali hoste quesitas, sed patibulo triumphali suspendat captiua de seculo spolia. Non hic reuinctis post tergum brachiis gentes, nec excisarum urbium imagines cernimus, oppidorumque captorum simulacra, aut submissa captorum regum colla miramur, quales humanorum  solent species esse triumphorum; nec uictorie terminos regionis fine distinctos: sed ouantes populos nationum, quesitos non ad supplicium, sed ad premium, reges liberis affectibus adorantes, uoluntariis urbes studiis deditas, et in melius reformatas imagines oppidorum, quas non [b 1Kb] fucus expresserit, sed deuotio colorauerit fidei: arma, uictoriarumque iura toto orbe currentia, captiuum principem mundi, et spiritualia nequitie que sunt in celestibus, obedientia uocis humane imperio, subditas dominationes uariarumque uirtutum species, non sericis, sed moribus emicantes. Fulget castitas, fides splendet, et induta mortis exuuiis deuotio fortitudinis iam resurgit. Unus Dei triumphus fecit omnes prope iam [c 1Kb] homines triumphare, crux Domini.

 110. [d 1Kb] Refert ergo considerare qualis ascendit. Nudum uideo: talis ergo ascendat qui seculum uincere parat; ut seculi adiumenta non querat. uictus est Adam qui uestimenta quesiuit: uicit ille qui tegumenta deposuit. Et talis ascendit quales nos auctore Deo, natura formauit: talis in 1528 paradiso primus homo habitauit, talis ad paradisum homo secundus intrauit. Et ut non sibi soli, sed omnibus uinceret, manus extendit, quo omnia traheret ad se; ut nodo mortis exuta, iugo fidei suspensa, celestibus ea que prius erant terrena sociaret.

111.  Scribitur etiam titulus: solet precedere  pompa uictores; at uero currum Domini  triumphalem preibat bona pompa resurgentium defunctorum. Solet etiam titulus subiugatarum gentium numerum designare. Sit in illis triumphis ordine quodam digesta miserabilis deuictarum, pereuntium contumeliosa captiuitas nationum: hic redemptarum gentium uernat gratia: digni tanto triumpho iugales, ut celum, terra, maria, inferna a corruptela mutentur ad gratiam.

112. Scribitur autem [e 1Kb] titulus, et super crucem ponitur, non infra crucem; quia principium super humeros eius. Principium autem quid est, nisi sempiterna uirtus eius, atque diuinitas? Unde et ipse interrogatus quis esset, respondit: Principium, qui et loquor uobis. Legamus hunc titulum:

iehsu, inquit, Nazarenus rex Iudeorum.

 113. Merito supra crucem titulus; quia non humani corporis, sed diuine potestatis est regnum quod habet Christus. Merito supra crucem titulus; quia licet in cruce erat Dominus iehsu, super crucem tamen regis maiestate radiabat. uermis in cruce, scarabeus in cruce: et bonus uermis qui hesit in ligno, bonus scarabeus qui clamauit e ligno. [f 1Kb] Quid clamauit? Domine, ne statuas illis hoc peccatum. Clamauit latroni: Hodie mecum eris in paradiso. Clamauit quasi scarabeus: Deus, Deus meus, quare me dereliquisti? Et bonus scarabeus, qui lutum corporis nostri ante informe ac pigrum uirtutum uersabat uestigiis: bonus scarabeus, qui de stercore erigit pauperem. Erexit Paulum, qui estimatus est ut stercora: erexit et Iob qui sedebat in stercore. Non  mediocris ergo titulus.

114. Ipse autem crucis locus, [g 1Kb] uel in medio, ut conspicuus omnibus: uel supra Ade, ut Hebrei disputant, sepulturam. Congruebat quippe ut ibi uite nostre primitie locarentur, ubi fuerant mortis exordia.

115. [h 1Kb] Diuiduntur uestimenta, aliis aliud sorte defertur; Dei enim spiritus non humana opinione comprehenditur, sed quasi quodam euentu inopinatus illabitur. Et fortasse milites isti quatuor Euangelistarum habebant typum, qui scripserunt titulum, quem omnes legamus. Lego titulum regis Iudeorum,  cum lego: Regnum meum 1529 non est de hoc  mundo . Lego causam Christi super caput eius scriptam, cum Lego: Et Deus erat uerbum ; caput enim Christi Deus est.

116. [a 1Kb] Isti ergo seruabant Iesum et hodie seruant, ne cui forte labatur, ne cui [b 1Kb] de passione descendat, quod petebat populus Iudeorum. Mihi plane Christus in passione moriatur, ut post passionem resurgat. [c 1Kb] Noluit descendere sibi, ut moreretur mihi. Nobis ergo iam Christus seruatur: propter nos diuiduntur uestimenta eius. Non possunt singuli habere omnia, et ideo super tunicam sors agitatur; quia non pro hominis uoluntate diuisio fit Spiritus sancti. Diuisiones enim gratiarum sunt, sed operatus est Spiritus, diuidens singulis prout uult.

117. Intuere nunc Christi uestimenta diuisa. Ubi illa queram? Quere in Mattheo, inuenies penes  ipsum solum chlamidem coccineam : penes Ioannem uestem purpuream : penes Marcum purpuram tantum : penes Lucam uestem albam ; hac enim sola pro sua fuit portione contentus. Quantos itaque Christus sua ueste uestiuit? Puto autem quod non quatuor tantum, sed omnes uestiuit milites, et omnibus abundauit. [d 1Kb] Sed reuertamur ad euangelistas.

118. Mystice itaque iste quatuor partes, non partes uestium, sed qualitates mihi uidentur esse uirtutum. Alius enim de regno sublimius scripsit: alius de hominis institutione diffusius: Lucas nitorem sibi sacerdotalis uestis elegit: Marcus uero uerborum textum non desiderauit: denique Ioannes quasi quasdam intexit sententias, quibus uestiat  fidem nostram. Nonne tibi uidetur intextum illud: In principio erat uerbum, et uerbum erat apud Deum, et Deus erat uerbum: hoc erat in principio apud Deum, et omnia per ipsum facta sunt ? At uero Marcus tamquam purpure fulgore contentus, sine ulla intextione uerborum: Initium, inquit Euangelii Iesu Christi Filii Dei .

119. Ergo uestimenta diuisa sunt Christi, uel gesta, uel gratia; quia tunica non potuit diuidi, [e 1Kb] fides scilicet, quoniam non pro portione singulorum, sed pro iure communis est omnium; quod enim non diuiditur, singulis manet integrum.

120. Et bene Desuper texta; sic enim texitur fides Christi, ut de diuinis ad humana descendat; ex eo quod ante secula [f 1Kb] ex Deo natus, posteriori tempore  susceptionem carnis assumpserit. Significatur  igitur nobis eo quod non debeat fides scindi, sed solida permanere.

 Amen, amen dico tibi: Hodie mecum eris in paradiso.

121. Pulcherrimum [g 1Kb] affectande conuersionis exemplum, quod tam cito latroni uenia relaxatur, 1530 et uberior est gratia quam precatio; semper enim Dominus plus tribuit, quam rogatur. Ille enim rogabat ut memor esset sui Dominus, cum uenisset in regnum suum: Dominus autem ait illi: Amen, amen dico tibi: Hodie mecum eris in paradiso . uita est enim esse cum Christo; ideo ubi Christus, ibi uita, ibi regnum. Cito igitur ignoscit Dominus , quia cito ille conuertitur.

122.  Unde et illud solui uidetur, quia alii duos conuiciantes inducunt latrones, iste unum  conuiciantem, et unum rogantem. Fortasse et iste prius conuiciatus est, sed repente conuersus est. Nec mirum si conuerso culpam ignoscebat, qui insultantibus ueniam relaxabat. Potuit etiam de uno pluraliter dicere, sicut illud est: Astiterunt reges terre, et principes conuenerunt in unum ; solus enim Herodes rex, et princeps Pilatus in apostolorum Actibus conspirasse aduersus Christum Petri uoce produntur . Sic et ad Hebreos habes, in caprinis pellibus ambulabant, secti sunt, et leonum molas obstruxerunt ; cum solus Elias melotidem habuisse, Esaias sectus esse , Daniel a leonibus intactus mansisse doceatur .

123.  Quam exsecrabilis in facto iniquitas  Iudeorum, ut quasi latronem crucifigerent omnium redemptorem! Bonus tamen in mysterio latro, qui insidiatus est diabolo, ut uasa eius auferret. Mystice autem latrones duo duos populos peccatores significant per baptismum crucifigendos esse cum Christo: quorum dissensio diuersitatem pariter credentium signat. Denique unus a sinistris, alter a dextris erat . Increpatio quoque futurum crucis scandalum etiam circa credentes reuelat.

124. [h 1Kb] Et acetum offerebant Iudei . Bene ad consummanda omnia et corruptio sinceritatis hauritur; ut omnia cruci que uitiata fuerant, figerentur. Acetum itaque bibitur, uinum cum felle non bibitur ; non quia fel, sed quia  admixte uino amaritudines recusantur. Nam amaritudines  uite nostre pro corporis utique conditione suscepit. Denique ipse ait: Dederunt in escam meam fel, et in siti mea potauerunt me aceto . Sed sinceritati non debuit amaritudo misceri; ut ostenderetur sine amaritudine immortalitas resurgentium futura: que quoniam immortalitas in uase coacuerat humano, [a 1Kb] separatur in Christo. Ergo acetum bibitur, hoc est, uitium corrupte per Adam immortalitatis aboletur in calamo; ut de corpore absorberetur humano. Nos quoque uitia nostra per incuriam mentis corporisque concreta transfundamus in Christum: transfundamus per baptismum, ut crucifigamur in Christo: transfundamus per penitentiam, ut ab illo nobis uini sanguinisque celestis incorrupta sinceritas refundatur.

125. Denique ubi acetum bibit: Consummata  1531 sunt, inquit, omnia ; eo quod assumpte mortalitatis impletum esset omne mysterium, et exhaustis omnibus uitiis, immortalitatis sola letitia remansisset. Et ideo ait:

 In manus tuas, Domine, commendo spiritum meum.

126. Et bene commendatur spiritus, qui reseruatur; quod enim commendatur, utique non amittitur. Bonum ergo pignus est spiritus, bonum depositum. Unde et illic ait: O Timothee, bonum depositum custodi . Commendatur enim Patri spiritus; et ideo ait: Quoniam non derelinques in inferno animam meam . uide autem magnum mysterium. Nunc commendat in manibus Patris spiritum suum, nunc in Patris gremio sedet;  quia totum alius non capit Christum. Denique: Ego, inquit, in Patre, et Pater in me . Commendatur ergo Patri spiritus. Sed cum sit in superioribus, illuminat et inferna, ut uniuersa redimantur; etenim Christus omnia, et in Christo omnia, licet in singulis Christus operetur . Caro moritur, ut resurgat: spiritus Patri commendatur, ut celestia quoque ab iniquitatis uinculo soluerentur, et pax fieret in celo, quam terrena sequerentur.

 [b 1Kb] Et hoc dicto, tradidit spiritum.

127. Et bene tradidit, qui non inuitus spiritum emisit. Denique Mattheus ait: Emisit spiritum ; quod enim emittitur, uoluntarium est: quod amittitur, necessarium. [c 1Kb] Propterea addidit:  Magna uoce. In quo uel professio gloriosa usque ad mortem se pro nostris descendisse peccatis , uel euidens manifestatio contestantis Dei [d 1Kb] secessionem diuinitatis et corporis. Sic enim habes: Clamauit iehsu uoce magna dicens: Deus, Deus meus, respice in me: quare me dereliquisti ? Clamauit homo diuinitatis separatione moriturus. Nam cum diuinitas mortis libera sit, utique mors esse non poterat, nisi uita discederet; quia uita diuinitas est.

128.  Iam que sequuntur, ostendunt quia propter impietatem hominum finis seculi sit futurus. Itaque significatur per Domini passionem occasura presentia, ut oriantur futura. Tenebre igitur offuse sunt oculis perfidorum, ut fidei [e 1Kb] lumen resurgeret. Sol occidit sacrilegis, uel refugit; ut funesti spectaculum sceleris obumbraret. Petre scisse  sunt , ut per prerupta saxorum ostenderetur futurum, quoniam uerbi uis peccatorum dura penetraret; quo facilius ex cauis petrarum illi uenatores quos Hieremias predixit , Domino uenarentur. Monumentorum autem reseratio  quid aliud, nisi claustris mortis effractis, resurrectionem significat mortuorum, quorum in aspectu fides, in processu typus, quod in sanctam prodeundo ciuitatem, presentium specie declarabant in illa Hierusalem que in celo est, futurum perenne diuersorium resurgentium? 1532 Etiam uelum scinditur, quo uel duorum populorum diuisio, uel mysteriorum Synagoge profanatio declaratur. Scinditur ergo uelum uetus; ut Ecclesia noua fidei sue uela suspendat. Synagoge  uelamen aufertur; ut religionis interna mysteria, reuelato mentis cernamus obtutu. Denique iam etiam centurio Dei Filium quem crucifixerat, confitetur. O duriora saxis pectora Iudeorum! Finduntur petre, sed horum corda obdurantur. Iudex arguit, credit minister, proditor scelus suum morte condemnat, elementa fugiunt, terra concutitur, monumenta reserantur: Iudeorum tamen immobilis duritia manet orbe concusso.

129.  Stabant autem et mulieres hec uidentes: stabat et mater, cum studio pietatis sua pericula posthaberet. Sed et Dominus pendens in cruce, qui sua pericula contemneret, pio matrem commendabat affectu. Quod non otiose Ioannes pluribus prosecutus est ; alii enim mundum  descripsere concussum, celum tenebris obductum, refugisse solem. Addiderunt Mattheus et  Marcus, qui humana [a 1Kb] atque moralia uberius prosecuti sunt: Deus, Deus meus, respice in me : quare me dereliquisti ? ut ad crucem Christi susceptionem peruenisse crederemus conditionis humane. Lucas autem competere euidenter asseruit latroni ueniam sacerdotali intercessione donatam, et Iudeis persequentibus eodem munere indulgentiam postulatam .

130. Ioannes ergo, qui plenius diuina penetrauit mysteria, non immerito laborauit, ut que Deum generauerat, mansisse eam uirginem declaret. Solus ergo me docet, quod alii non docuerunt, quemadmodum in cruce positus appellauerit matrem , pluris putans quod uictor suppliciorum atque penarum, uictor diaboli, pietatis officia  diuidebat, quam quod regnum celeste donabat. Nam si religiosum est quod latroni uenia donatur a Domino, multo religiosius quod mater honoratur, a Filio.

131. Nec preposterum iudicetur, quod prius latronis absolutionem quam matris appellationem scripsi; qui enim uenerat saluos facere peccatores, non absurdum si prius in meis scriptis susceptum munus in redimenda salute peccatoris impleuit. Denique ipse ait: Que est mater mea, et qui sunt fratres mei ? Quia non uenerat uocare iustos, sed peccatores. Sed ibi pro loco; hic et in cruce non immemor matris, appellat eam dicens: Ecce filius tuus; et Ioanni: Ecce mater tua . Testabatur de cruce Christus, et testamentum eius signabat Ioannes, dignus tanto testatore  testis. Bonum testamentum non pecunie, sed uite: quod non atramento scribitur, sed Spiritu Dei uiui: Lingua mea calamus scribe uelociter scribentis .

132. Sed nec Maria minor quam matrem Christi decebat, fugientibus apostolis ante crucem 1533 stabat, et piis spectabat oculis Filii uulnera; quia exspectabat non pignoris mortem, sed mundi salutem. Aut fortasse quia cognouerat per Filii mortem mundi redemptionem, aula regalis putabat se et sua morte publico muneri aliquid additurum. Sed iehsu non egebat adiutore ad omnium redemptionem, qui dixit: Factus sum sicut homo sine adiutorio, inter mortuos liber . Suscepit quidem matris affectum, sed non quesiuit hominis auxilium.  Habemus igitur [b 1Kb] pietatis magistrum: docet lectio  quid maternus debeat affectus imitari, quid sequi reuerentia filiorum; ut ille se offerant in filiorum periculis, illis amplius sollicitudo materna quam sue mortis mestitia sit dolori.

133. Quo loco uberrimum testimonium Marie uirginitatis adhibetur. Neque enim abrogatur uxor marito, cum scriptum sit: Quod Deus coniunxit, homo non separet ; sed que propter mysterium coniugium pretexuit, completis mysteriis iam coniugio non egebat. Aut si moralia sequimur, [c 1Kb] in merore castitas imperatur.

134. Mysticum tamen est quod commendatur Ioanni inter ceteros iuniori: quod non otiosis auribus debemus accipere. Periculosa est enim mulieribus copula adolescentis, et species iuuentutis; ne qua fortasse  curiosa exempli, incuriosa mysterii, que luxuriari in Christo cupiens, Marie speciem pretendat, non imitetur affectum, sicut uulgus nunc male audit mulierum, relicto seniore marito, ut iuniorem sequantur. Discat ergo Ecclesie hic esse mysterium, que populo seniori specie ante copulata, non usu, posteaquam peperit uerbum, et in corporibus ac mentibus hominum per fidem crucis et sepulturam Dominici corporis seminauit, ex precepto Dei societatem populi iunioris elegit.

135. [d 1Kb] Quero etiam cur ante mortem non inueniamus esse percussum, post mortem inueniamus ? Nisi forte ut uoluntarius exitus eius magis quam necessarius fuisse doceatur, et ordinem mysticum nouerimus; quia non ante altaris sacramenta,  quam baptismum: sed baptismum ante, sic poculum. Deinde ut aduertamus quia licet corporis eius fuerit natura mortalis, licet qualitas similis; dissimilis tamen gratia. Nam utique post mortem sanguis in nostris corporibus congelascit: [e 1Kb] ex illo autem incorrupto licet corpore, sed defuncto, omnium uita manabat. Aqua enim et sanguis exiuit : illa que diluat, iste qui redimat. Bibamus ergo pretium nostrum, ut bibendo redimamur.

136.  Quid sibi etiam uult, quod non apostoli, sed Ioseph et Nicodemus [f 1Kb] Christum sepeliunt? Unus iustus et constans, alter in quo dolus non erat ; talis enim Christi est sepultura, que fraudem iniquitatemque non habeat. Obstruitur 1534 igitur tergiuersandi locus, et domestico  Iudei testimonio reuincuntur; nam si apostoli  sepelissent, dicerent utique non sepultum, quem sepultum raptum esse dixerunt.

137. Iustus autem Christi corpus operit sindone, innocens ungit unguento ; namque hec non otiose distincta reperimus; quia iustitia uestit Ecclesiam, innocentia gratiam subministrat. uesti ergo et tu Domini corpus gloria sua, ut et ipse sis iustus: etsi mortuum credis, operi tamen diuinitatis plenitudine sue. Unge illud myrrha et ale, ut bonus odor Christi sis. Bonum linteum misit Ioseph ille uir iustus, et fortasse illud quod Petrus uidit e celo ad se esse demissum, in quo erant genera quadrupedum et ferarum et uoluerum, ad similitudinem gentium figurata . Mystico igitur unguento illo pistico consepelitur Ecclesia, que diuersitatem populorum  fidei sue communione sociauit.

138. De hoc Ioseph in Ioanne solo inuenio quod occultus uenerit ad Pilatum propter metum Iudeorum . Quomodo iustus latebram periculi timore quesiuit? Ego autem puto quod ideo occulte petierit ut corpus impetraret, non ut periculum caueret. Et tamen quid mirum si occultabatur iustus, quando occultabantur et apostoli iustorum magistri? ueni et tu: uel sero, uel nocte, uel quacumque hora ueneris, inuenis Iesum ad suscipiendum paratum, nec minorem serius uenientibus mercedem pia largitate soluentem; nam et qui sexta hora uenit, non est mercede fraudatus: et qui undecima, plenitudinem mercedis accepit . Sed etiam Nicodemus nocte uenit . Nox erat, quia adhuc non erat resurrectio. Denique resurrexit Christus, et  iustus ait: Nox precessit, dies autem appropinquauit .

139. Hunc Ioseph iustum Lucas dixit , Mattheus diuitem . Et merito diues hoc loco dicitur, ubi corpus suscepit Christi; suscipiendo enim diuitem, nesciuit fidei paupertatem. Diues est ergo qui iustus est. Iustus igitur sindone inuoluit : Isrelita uero et diuersos miscet uirtutum odores, et ales mittit quasi libras centum, hoc est, perfecte fidei quantitatem. Et ligauerunt corpus Iesu iuxta [a 1Kb] consuetudinem spiritalium Iudeorum, non utique nodis perfidie, sed fidei ligaturis. Et posuerunt in horto , cui frequenter Ecclesia comparatur, que diuersorum habeat poma meritorum, floresque uirtutum.

 140. Nec otiose alius monumentum nouum dixit, alius monumentum Ioseph . Non habebat igitur Christus tumulum suum; etenim tumulus his paratur qui sub lege sunt mortis:  uictor mortis tumulum suum non habet. Que enim communio tumulo et Deo? Denique Ecclesiastes ait de eo [b 37Kb] qui meditatur in bonis: Et sepultura non est illi . Specialis igitur preter communem 1535 omnium mortem mors Christi est: et ideo non cum aliis sepelitur, sed solus tumulo includitur; omnia enim in similitudinem hominum habuit incarnatio Domini, [c 1Kb] sed similitudo erat cum differentia. Natus est ex uirgine, similitudine generationis, dissimilitudine conceptionis. Curabat egros, sed imperabat. Aqua Ioannes baptizabat, hic spiritu . Et mors ergo Christi communis secundum naturam corporis, specialis secundum uirtutem.

141.  Quis autem est Ioseph, cuius in tumulo ponitur? Utique ille iustus. Bene ergo Christus  [d 1Kb] monumento creditur iusti; ut habeat filius hominis ubi caput suum reclinet, et iustitie habitatione requiescat. Bene autem nouo, secundum litteram quidem, ne alius suscitatus a perfidis diceretur: mystice uere quid possumus intelligere, nisi forte quia legimus: Sepulcrum patens est guttur eorum ? Ergo sepulcrum patens est guttur hominis, in quo perfidia lethalis et mortua uerba conduntur, quod per uetustatem et incursionem aliquam bestiarum fatiscit et soluitur. Est ergo e contrario monumentum in secretis hominum, quod sibi in pectoribus duritie gentilis penetrabili uerbo iustus excidit, fidei atque doctrine operibus perpolitum, ut pretenderet in nationibus uirtus Christi.

142. Cui pulcherrime lapis admotus est , ne pateret; quicumque enim in se bene  humauerit Christum, diligenter custodiat; ne eum perdat, neue perfidie sit ingressus. uides enim quia Petrus et Ioannes priores intrare meruerunt. Denique Ioannes ipse non antequam crederet, introiuit .

143. Et bene in petra excisum dicitur , hoc est in fidei firmamento, de qua ueri Isrelite dulcedinem mellis et oleum spiritale suxerunt. Sepelierunt autem Christum iustus, et qui Deum uidit; non enim sepeliunt Christum, nisi qui [e 1Kb] Deum credunt.

144.  Denique non omnes possunt sepelire Christum: quamuis religiose mulieres a longe stant: sed quia religiose, locum diligenter obseruant; ut unguenta afferant, et superfundant. Sollicite  tamen et a monumento posteriores recedunt, et ad monumentum priores reuertuntur: etsi deest constantia, non deest diligentia. Sexus nutat, deuotio calet.

 145. Denique resurrectionis tempore presto sunt, et [a 1Kb] cum uiri fugarentur, sole tamen ab angelo non timeant admonentur . Petrum euocant studio priores, sed posteriores fiducia. Denique ille sine metu aduenit, et constanter qui posterior uenerat, primus ingreditur, quasi qui claues regni ut aliis aperiret, acceperat.

146. Terre motus autem  fidelibus resurrectio est, impiis metus: his, quia pigrum corpus 1536 mortis sopore se commouet: illis, quia tremore corporis et terrena mobilitate turbati, a resurrectionis fide et credulitate desciscunt.

 Mane autem sabbati uenerunt ualde tempore ad monumentum.

147. Magna oritur hoc loco plerisque dubitatio;  nam etsi non uidentur euangeliste dixisse contraria, tamen diuersa dixerunt. Siquidem hic: Mane ualde tempore; Marcus, ualde mane ; Mattheus, uespere sabbati ; Ioannes, Prima sabbati cum adhuc tenebre essent , mulieres ad monumentum uenisse dixerunt. Deinde hic duos uiros, Marcus unum iuuenem in albis sedentem , Mattheus unum angelum , Ioannes duos angelos in albis sedentes  uisos esse memorauerunt. Postremo quod uix enodabile uideatur, Ioannes scripsit dictum Marie Magdalene: Noli me tangere; nondum enim ascendi ad Patrem meum : Mattheus occurrisse Dominum scripsit Marie Magdalene, et alteri Marie, et illas accessisse, et tenuisse pedes  eius, et adorasse euidentissima descriptione digessit .

148. Quomodo ergo soluendum, nisi quatuor euangelistas de diuersis quatuor putes dixisse temporibus; ut et personas alias mulierum, et alias coniicias uisiones? Denique alie cum unguento prima sabbati ueniunt: alie sine unguento, uespere sabbati. Istarum nomen exprimitur, ille de Galilea secute Dominum designantur.

149. Quo loco ne quem spinose interpretationis in fine offendat asperitas, ubi suauia forte presumpta sunt; estimate iam nos complendi sermonis uela submittere, quoniam ad portum uenimus: et nauis que cursu concito maria transmearit, ubi littori ceperit appropinquare, latentia cautium cursu perstringit  infracto. Ergo ne tamquam inerti gubernatori in arenis littoris mihi hereat sermo, [b 1Kb] tamquam in uada ceca lentandum iter quam precipitandum arbitror; quo minus rimosa nobis patescat oratio.

 150. Primum igitur illud spectandum est, quod scriptum est: uespere autem sabbati, que lucescit in prima sabbati , resurrexisse Dominum. Sic enim habes: quia uespere sabbati uenit Maria Magdalene et altera Maria uidere sepulcrum. Et ecce terre motus factus est magnus. Non enim die sabbati  ; sed post sabbati diem, nocte utique resurrexit. Denique que mane uenerunt, licet ualde tempore, tamen iam Dominum resurrexisse cognouerunt.

151. Sic igitur temperandum est, ut neque mane Dominica, que est prima post sabbatum, neque sabbato resurrectio facta credatur. Nam quomodo triduum compleretur? non ergo uesperascente die, sed  noctis uespere resurrexit. 1537 Denique Grecus sero dixit, hoc est, . Sero autem et horam signat in occasu dici, et cuiusque rei significat tarditatem; quomodo si dicas: Sero mihi suggestum est, id est, tarde. Sero uenit, id est, post prestitutum tempus aduenit: et licet mane [d 1Kb] sequenti die uenerit, sero est tamen, ubi agendi tempus emensum est. Est et sero tempus noctis profundum, ut si dicas: Sero ad lucubrandum surrexit, id est, non uespertino tempore, sed profunda nocte surrexit.

152. Unde et mulieres ad monumentum accedendi habent facultatem, iam utique custodibus quiescentibus: et ipsi custodes terrentur amplius, quod usu uenit somno excitis. Postremo etiam principes sacerdotum congregati cum senioribus nocte id factum  esse confirmant, dicentes custodibus: Dicite, quia discipuli eius nocte uenerunt, et furati sunt eum, nobis dormientibus . Ex tempore enim quod a custodibus compererunt, argumentum fraudis arripiunt. Nam Ioannes mane, cum adhuc tenebre essent. Mariam Magdalenam ad se et ad Petrum uenisse significat, et tamen ignaram facte resurrectionis inducit ; nam utique si aduesperascente die, facta esset, statim potuit innotescere.

153. Mane est, et adhuc Petrus nescit, nescit Ioannes. Numquid patiebatur Dominus diutius torqueri discipulos [e 1Kb] sue mortis incerto, ad quos statim angelus, statim Dominus geste rei nuntias mulieres destinauit? Et ut scias nocte factum, mulieres alie nesciunt, alie sciunt: sciunt que obseruauerunt  noctibus et diebus, nesciunt que recesserunt. Nescit una Maria Magdalene, secundum Ioannem : scit altera Maria Magdalene, secundum Mattheum ; nam eadem et ante  scire, et postea nescire non potuit. Ergo si plures Marie, plures fortasse etiam Magdalene, cum illud persone nomen sit, hoc locorum.

154. Denique alteram esse cognosce. Illa admittitur pedes Domini tenere: tangere Dominum ista prohibetur. Illa angelum uidere meruit, hec primo quando uenit, neminem uidit. Illa discipulis Dominum resurrexisse nuntiauit, ista raptum esse significat. Illa gaudet, hec plorat. Illi in gloria sua iam Christus occurrit, hec adhuc mortuum querit. Illa Dominum uidit et credidit, hec non potuit agnoscere cum uideret. Illa fideli adorabat in spiritu, hec dubio mestificabatur affectu.

155. Merito nimirum prohibetur tangere Dominum; non enim corporali tactu Christum, sed fide  tangimus: Nondum enim, inquit, ascendi ad Patrem meum ; hoc est, nondum tibi ascendi, que uiuentem cum mortuis queris: et ideo ad fortiores mittitur, quorum credere [a 1Kb] discat exemplo, ut illi resurrectionem predicent.

156. Sicut in principio mulier auctor culpe fuit, uir exsecutor erroris: ita nunc que mortem uiro prior gustauerat, resurrectionem prior uidit, culpe ordine, et remedio prior. Et ne perpetui reatus apud uiros opprobrium sustineret: que 1538 culpam uiro transfuderat, transfudit et gratiam, ueterisque lapsus compensat erumnam resurrectionis indicio. Per os mulieris mors ante processerat, per os mulieris uita reparatur.

157. Sed quia constantia ad predicandum necessaria,  inferior sexus ad exsequendum infirmior, uiris euangelizandi mandatur officium. Nam sicut mulierum per Iesum non solum culpa soluitur, sed etiam multiplicatur gratia; ut pluribus suadeat, que unum ante deceperat: ita et uir, qui temere ante crediderat, feneratum munus recuperare debuit; ut qui sibi ipse fuerat ad credendum lubricus, fieret aliis ad predicandum idoneus.

158. Sed aduertamus uerba mandati: Noli me tangere; nondum enim ascendi ad Patrem meum. uade autem ad fratres meos, et dic eis: Ascendo ad Patrem meum, et Patrem uestrum: Deum meum, et Deum uestrum . Quomodo non ascenderas, Domine Iesu? Quemadmodum aberas, qui in manus Patris commendaueras spiritum? Aut quando  abesse potes, qui semper in Patre es, cum Patre semper? Denique ipse dixisti: Si descendero in infernum, ades. Si sumpsero pennas meas ante lucem, et habitem in extremo maris, etenim illo manus tua deducet me . Aut quomodo ascendis, qui ubique semper es?

159. Descendisti quidem Filius hominis, nec Patri, cum descenderes, abfuisti: sed descendisti nobis; ut te oculis ac mentibus uideremus, ut in te crederemus. Ergo et ascendisti nobis; ut et te sequeremur mentibus, quem oculis uidere non possumus.  Ascendisti apostolis, quibus dixisti: Qui me uidet, uidet et Patrem . Denique Ioannes ubi te quereret, sciuit. Apud Patrem quesiuit, et reperit, et ideo ait: Et uerbum erat apud Deum . Ascendisti et Paulo, qui non contentus solus te sequi, nos quoque docuit quemadmodum te sequamur, et ubi te reperire possimus, dicens: Si ergo consurrexistis cum Christo, que sursum sunt, querite ubi Christus est ad dexteram Dei sedens . Et ne oculorum magis hoc quam animorum putaremus officium, addidit: Que sursum sunt sapite, non que super terram .

160. Ergo non supra terram, nec in terra, nec secundum carnem te querere debemus, si uolumus inuenire; nunc enim secundum carnem iam non nouimus Christum. Denique Stephanus non supra terram  quesiuit, qui stantem te ad dexteram Dei uidit: Maria autem quia querebat in terra, tangere non potuit . Stephanus tetigit, quia quesiuit in celo; Stephanus inter Iudeos uidit absentem: Maria inter angelos non uidit presentem. Sed quare non potuerit illa tangere, euangelista ipse nos docuit dicens, quia cum te uideret, nesciebat quia tu es; sic enim habes: Conuersa est retrorsum, et uidit Iesum stantem, et non sciebat quia iehsu est . Merito tangere non potuit, que uidere non potuerat; nam qui uidet tangit.

161. Itaque quid intersit inter illam et hanc Mariam Scriptura distinguit. Illa occurrit, ut 1539 Iesum uideat, hec retrorsum conuertitur: illa salutatur, hec redarguitur. Denique sic habes: Dicit  ei iehsu: Mulier . Que non credit, mulier est, et adhuc corporei sexus appellatione signatur: nam que credit, occurrit in uirum perfectum, in mensuram etatis plenitudinis Christi, carens iam nomine seculi, corporis sexu, lubrico iuuentutis, multiloquio senectutis. Dicit ergo iehsu: Mulier, quid ploras ? Quasi dicat: Non lacrymas nudas Deus, sed fidem exigit. Bone lacryme, si Christum agnoscas. Quem queris ? inquit. Molimina enim Dominus sera condemnat. Sed bene addidit: Quem queris? Non quod iste dubitet quem requirat, sed quia illa quem querat, ignorat; non enim Christum querit, quem putat raptum. Adest Christus, quemadmodum queritur? Nescitur ergo qui queritur, quando non cognoscitur, cum uidetur.

 162. Denique Christum uidebat, et hortulanum putabat; sic enim habes: Illa existimans quia hortulanus esset, dixit ei: Domine, si tu sustulisti eum, dicito mihi ubi posuisti eum, et ego eum tollam . Etsi fide incerta, tamen sermone non lubrica: etsi hortulanum putauit, tamen Dei Filium designauit: etsi adhuc non credit, tamen affectat ut credat; ipse enim corpus tulit, [b 1Kb] qui suscitauit. Ergo ueniabilis error mulieris, que licet dubitare non debuit Christi corpus per gloriam resurrectionis assumptum; doceri tamen gestit a Christo, ei fidem suam deuota promittit; ut et  ipsa illud iam tollat e terris, et ad dexteram Dei querat.

163. Denique post hec uerba non mulier, sed iam Maria uocatur ; aliud est enim commune uulgi nomen, aliud speciale persone Christum sequentis. Et ad discipulos, licet [a 1Kb] nondum arbitra plene fidei, tamen nuntia destinatur. Prohibetur autem tangere, quia nondum inhabitare in Christo corporaliter plenitudinem diuinitatis, sicut Paulus , acceperat; nondum euacuauerat lubricum seculi, carnis ambiguum: nondum uitam uixerat Christi. [b 1Kb] Denique stat, non adorat Dominum, nec pedes tenet, sicut illa Maria: in qua utique non tam obsequium corporale, quam plene fidei designatur affectus; quod Christum et hominem et Deum credat: Deus est enim qui adoratur, homo est qui tenetur  .

164. Non igitur tangi Dominus fastidit a femina, cuius et Maria pedes unxit unguento : nec tactum dedignatur, sed profectum docet; quia non omnes Christum possunt tangere resurgentem, quem tetigerunt in hac uita et corpore commorantem. qui uult Christum tangere, sua membra mortificet, et resurrecturo similis induat uiscera misericordie, et non ambigat renuntiare terrenis.

165. Quid est igitur: Noli me tangere ? Noli [c 1Kb] manum adhibere maioribus: sed uade ad fratres meos, hoc est, ad perfectiores. Quicumque enim fecerit uoluntatem Patris mei qui in celis est, ipse 1540 meus et frater, et soror, et mater est . Quia resurrectio non facile nisi a perfectioribus capi  potest, fundatioribus huius fidei prerogatiua seruatur: Mulieribus autem docere in Ecclesia non permitto, domi uiros suos interrogent . Ad eos ergo mittitur, qui domestici sunt: et accepit prescripta mandata .

166. Nec fugit hoc loco sensisse quosdam ideo Christum noluisse tangi, quia nondum [d 1Kb] receperat typum quem commendauerat Patri, quasi adhuc eum tangere non deberet.

167. Ascendo ad Patrem meum, et Patrem uestrum, Deum meum, et Deum uestrum . Bene distinxit, quia mulieri loquebatur; non enim communis nobis natura cum Christo, nisi conditionis humane. Illi Pater generatione propria, nobis adoptione uoluntaria: illi per naturam, nobis per gratiam:  illi Deus unitate mysterii, nobis potestate celesti.

168. Dicit aliquis: Quomodo ergo Thomas cum adhuc non crederet, tetigit tamen Christum ? Sed ille non de resurrectione Domini, sed de resurrectionis uidetur qualitate dubitasse; et tactu suo  debuit me docere, sicut docuit et Paulus: Oportet enim hoc corruptibile induere incorruptionem, et hoc mortale induere immortalitatem ; ut incredulus credat, et cunctator dubitare non possit: facilius enim credimus quod uidemus. Habuit autem admirandi causam Thomas, cum uideret clausis omnibus per inuia septa corporibus, inoffensa compage, corpus insertum; et ideo mirum quomodo se natura corporea per impenetrabile corpus infuderit, inuisibili aditu, uisibili conspectu: tangi facilis, difficilis estimari.

169.  Denique conturbati discipuli estimabant se spiritum uidere; et ideo Dominus, [e 1Kb] ut speciem nobis resurrectionis ostenderet: Palpate, inquit, et uidete, quia spiritus carnem et ossa non habet, sicut me uidetis habere. Non ergo per incorpoream  naturam, sed per resurrectionis corporee qualitatem imperuia usu, clausa penetrauit. Nam quod tangitur, corpus est: quod palpatur, corpus est: in corpore autem resurgemus: Seminatur enim corpus animale, surgit corpus spiritale ; sed illud subtilius, hoc crassius utpote adhuc terrene labis qualitate concretum.

170. Nam quomodo non corpus, in quo manebant insignia uulnerum, uestigia cicatricum, que Dominus palpanda obtulit? In quo non solum fidem firmat, sed etiam deuotionem acuit; quod uulnera suscepta pro nobis celo inferre maluit, abolere noluit; ut Deo Patri nostre pretia libertatis ostenderet. Talem sibi Pater ad dexteram locat, tropea nostre salutis amplectens: tales illic martyres nobis cicatricis sue  corona monstrabit.

171. Et quoniam sermo huc usque noster euasit, consideremus qua gratia secundum Ioannem crediderint apostoli, qui gauisi sunt : secundum 1541 Lucam quasi increduli redarguantur : ibi Spiritum sanctum acceperint, hic sedere in ciuitate iubeantur, quoadusque induantur uirtute ex alto . Et uidetur mihi ille quasi apostolus maiora et altiora tetigisse, hic sequentia, et humanis proxima: hic historico usus circuitu, ille compendio, quia et de illo dubitari non potest, qui testimonium perhibet de his quibus ipse interfuit , et uerum est testimonium eius. Ab hoc quoque, qui euangelista esse meruit, uel negligentie, uel mendacii suspicionem equum est propulsari.  Et ideo uerum utrumque putamus, non sententiarum uarietate, nec personarum diuersitate distinctum. Nam etsi in primo Lucas eos non credidisse dicat, postea tamen credidisse demonstrat: et si prima consideremus, contraria sunt: si sequentia,  certum est conuenire. Ipsa igitur Scripture uerba consideremus.

172.  Sic ait Ioannes: Et gauisi sunt discipuli, uiso Domino. Dicit ergo his iterum: Pax uobis, sicut misit me Pater, et ego mitto uos. Et cum hoc dixisset, insufflauit his et dixit: Accipite Spiritum sanctum; quorum remiseritis peccata, remittuntur his; et quorum retinueritis, retenta sunt . Lucas autem dicit: Et quomodo cognouerunt eum in fractione panis. Dum autem hec loquuntur, ipse stetit in medio eorum, et dicit eis: Pax uobis, ego sum, nolite timere. Conturbati uero et conterriti estimabant se spiritum uidere. Et possent uideri hic plures fuisse: sed quia et hic sero resurrectionis die  et secundum Ioannem sero die illa, una sabbatorum inducitur apparuisse discipulis, et uulnera obtulisse palpanda ; ne quid ambiguitatis afferret, putauimus diligentius requirendum.

173. uidetur enim separatim se istis undecim demonstrasse, sicut se [b 2Kb] Ammaoni et Cleophe seorsum iam uespere demonstrauerat: et quemadmodum isti duo, ita etiam uidentur illi undecim ad confirmandos reliquos conuenire potuisse. Denique et conturbati sunt, ut habes secundum Lucam; et ideo aperuit eis sensum, ut intelligerent ea que scripta sunt. Hunc autem latius, illum succinctius scripsisse non dubium  est. Quomodo enim soli Cephe uisum dicerent, si ab omnibus erat uisus? Sed sicut ex mulieribus Marie, et alii Marie Magdalene; ita ex uiris Petro uisus est primo mane. Et Paulus sic ait: Tradidi enim uobis imprimis, quia Christus mortuus est secundum Scripturas, et quia sepultus est, et quia resurrexit tertia die secundum Scripturas, et uisus est Cephe . Et ideo Marcus specialiter inducit iuuenem mandantem ut Petro et discipulis dicerent mulieres, quia surrexit Dominus .

1542 174. Petrus ergo uidit solus Dominum; deuotio enim parata semper et prompta credebat, et ideo studebat frequentiora fidei signa colligere. Alibi cum Ioanne, alibi solus, ubique tamen impiger currit, ubique aut solus, aut primus: non contentus  uidisse que uiderat, repetit intuenda, et querendi Domini amore succensus, non satiatur uidendo.  uidet eum solus, uidet cum undecim, uidet cum septuaginta, uidet et quando Thomas credidit, uidet cum piscaretur: sed non uidisse contentus, impatiens desiderii, negligens captionis, immemor periculi, non tamen immemor reuerentie; ubi Dominum uidit in littore, ueste se texit, serum estimans si cum ceteris nauigio perueniret. Sic cum in undis Dominus ambularet, super undas maris nature sue oblitus occurrit : sic cum a Iudeis Dominus teneretur, aduersum turbas gladium solus exeruit : sic et nunc cum Dominus stetisset in littore periculoso, compendio religiosum maturauit obsequium .

175. Non est igitur dubium credidisse Petrum, et credidisse quia dilexit, dilexisse quia credidit. Unde  et contristatur quia et tertio interrogatur: Amas me ? Is enim interrogatur, de quo dubitatur. sed Dominus non dubitat, qui interrogat, non ut disceret, sed ut doceret quem eleuandus in celum, amoris sui nobis uelut uicarium relinquebat. Sic enim habes: Simon Ioannis, diligis me? Utique tu scis, Domine, quia amo te. Dicit ei iehsu: Pasce agnos meos . Bene conscius sui non ad tempus assumptum, sed iamdudum Deo cognitum Petrus testificatur affectum. Quis est enim alius, qui de se hoc facile profiteri possit? Et ideo quia solus profitetur ex omnibus, omnibus antefertur; maior enim omnibus caritas.

176. Illud quoque diligentius intuendum, cur cum Dominus dixerit: Diligis me? ille responderit: Tu  scis, Domine, quia amo te. In quo uidetur mihi dilectio habere animi caritatem, amor quemdam estum conceptum corporis ac mentis ardore, et Petrum opinor non solum animi, sed etiam corporis sui circa Dei cultum signare flagrantiam. Denique tertio Dominus non iam, Diligis me? sed, Amas me? interrogauit : et iam non agnos, ut primo, quodam lacte uescendos, nec ouiculas ut secundo, sed oues pascere iubetur, perfectiores ut perfectior gubernaret.

177. Et ideo quasi perfecto in omnibus, quem caro iam reuocare non posset a gloria passionis, corona decernitur: Cum esses, inquit, iunior cingebas te, et ambulabas ubi uolebas: cum autem senueris, extendes manus tuas, et alius te precinget, et ducet  quo tu non uis . Bona senectus, non uite longeuitate imbecilla ad usum, sed maturitate uirtutis  ad martyrium preparata: que lasciuiam 1543 corporalium reprimat uoluptatum, nec indulgeat cupiditatibus, dulcia queque declinet, speciosa non appetat; caro enim concupiscit aduersum spiritum, et transuersarios tramites gradiendi qua uelit diuersarum sibi inuenit uoluptatum . Bona uero mentis senectus, que non id quod suaue corpori, sed quod menti utile putat, elegit: non uoluptario corporis [a 1Kb] rapitur appetitu, sed repugnandi moderamine quasi inuita reuocatur.

178. Ergo et Petrus etsi paratus erat animo subire martyrium , tamen ubi periculum aduenit, constantiam mentis inflexit; capit enim nos suauitate sui, celestis usus muneris. Nam quis martyrium e nobis non eligeret, si libenter mori posset?  Ergo et Petrus uidetur nolle, sed parat uincere. Et quid mirum si Petrus nolit, cum Dominus dicat: Pater, si fieri potest, transfer a me calicem hunc; uerumtamen non mea uoluntas, sed tua fiat ? Denique post tentationem presumptionis sue Petrus iam non audet uoluntatis perseuerantiam polliceri: sed quasi ad solatium sui, consortium querit alterius.

179.  Tot igitur adducti uirtutis exemplis Petrum credimus non potuisse dubitare. Ioannem quoque credidisse manifestum est , cum Saluatorem uideret: qui iam tunc credidit, posteaquam uacuum corporis uidit sepulcrum. Cur ergo Lucas inducit plures fuisse turbatos? Primo omnium, quia paucorum opinionem sententia maioris partis includit: deinde quia etsi Petrus de resurrectione  crediderat, turbari tamen potuit, cum uideret quod se Dominus cum corpore in ea que uestibulis obseratis, [b 1Kb] et constructis erant septa parietibus, improuisus infunderet. Lucas ergo historice singula prosecutus est: ille finem spectauit, hic seriem. Nam utique dicendo: Tunc aperuit illis sensum, ut intelliligerent ea que scripta sunt, etiam ipse discipulos credidisse profitetur.

180.  Spiritum autem sanctum uel illis undecim quasi perfectioribus insufflauit, et reliquis postea tribuendum esse promittit : uel iisdem ibi insufflauit, hic spopondit. Nec uidetur esse contrarium, cum diuisiones sint gratiarum: Alii enim datur sermo sapientie, alii autem sermo scientie secundum eumdem Spiritum, alii fides in eodem Spiritu,  alii gratia curationum in uno Spiritu, alii operatio uirtutum, alii prophetia, alii discretio spirituum, alii genera linguarum, alii interpretatio sermonum . Ergo aliam insufflauit ibi operationem, hic aliam pollicetur; ibi enim remittendorum gratia tributa est peccatorum, quod esse uidetur augustius: et ideo insufflatur a Christo, 1544  ut credas Spiritum Christi, et credas de Deo Spiritum; Deus enim solus peccata dimittit. Lucas autem linguarum gratiam describit effusam. Denique ibi habes: Accipite Spiritum sanctum: quorum remiseritis peccata, remissa erunt . At uero in Actibus apostolorum sic habes: Et repleti sunt omnes Spiritu sancto, et ceperunt loqui uariis linguis, quomodo Spiritus sanctus dabat eloqui illis .

181. Diuersitas autem uisionum, frequentiam famulantium significat angelorum , iuxta quod Dominus ipse promiserat dicens: Et uidebitis angelos descendentes et ascendentes ad Filium hominis . Atque utinam cum Euangelii fine noster quoque sermo claudatur!

182. Cur secundum Mattheum et Marcum mandat  discipulis: Precedam uos in Galileam , ibi me uidebitis : secundum Lucam uero et Ioannem etiam intra conclaue obtulit se uidendum ? Et quidem quod se uidendum frequenter obtulerit , et plusquam quingentis fratribus, et Petro, et Iacobo, etiam Apostolico probauimus testimonio . Et Lucas in Actibus apostolorum docuit quod discipulis manifestauerit se uiuere post passionem suam, in multis argumentis apparens his, et disputans de regno Dei . Ergo quia sepius et diuersis apparuit, cum in Galilea quando sit uisus, nequaquam prescriptum ac definitum tempus Scriptura designauerit: in Hierusalem quando se obtulerit, et diem et horam expresserit; timidiores intra conclauia reuisuntur,  fortiores ad montem conuenerunt.

183. Denique intra conclaue, ostiis clausis, inducit Ioannes discipulos congregatos propter metum Iudeorum : quos non undecim Lucas, sed plures scripsit fuisse : istos autem Mattheus undecim solos in Galilea conuenisse non siluit. Denique sic habes: Undecim autem discipuli abierunt in Galileam, in montem ubi constituerat illis iehsu, et uidentes eum adorauerunt: quidam autem dubitauerunt . Quibus docendi et baptizandi tribuit potestatem. Undecim quoque discumbentibus discipulis et Marcus in fine apparuisse scribit , quando similiter predicandi his per totum orbem mandat officium.

184. Unde hoc conuenientius arbitror, quod Dominus  quidem mandauerit discipulis ut in Galilea se uiderent: sed illis metu [c 1Kb] intra conclaue residentibus, primo se obtulisse, postea uero confirmatis animis, undecim illos Galileam petisse. uel certe  nichil obstat si dicamus pauciores intra conclaue, in monte complures fuisse.



COMMENTARIUS IN CANTICA CANTICORUM E SCRIPTIS SANCTI AMBROSII A GUILLELMO, QUONDAM ABBATE SANCTI THEODERICI, POSTEA MONACHO SIGNIACENSI, COLLECTUS.





LECTORI.

Nostri quidem consilii fuerat hoc uolumine non alia opera exhibere, quam que ad ueteris nouique Testamenti expositionem pertinerent, et que constaret ab Ambrosio, si tantum alteram Dauid Apologiam excipias, esse conscripta. uerum cum tractatuum supposititiorum quos ad calcem sequentis uoluminis edere constituimus, numerum expendentes, ne idem molis equo maioris futurum esset, uereremur, huic primo supplementum aliquod putauimus adiiciendum. Cum autem ex legitimis Doctoris nostri lucubrationibus nulla occurreret que uel satis cum superiorum argumento congrueret, uel inducende inter utrumque uolumen equalitati satis esset; nichil commodius uisum est, quam ut commentationem hanc subiiceremus. Ea sane medie cuiusdam inter uera et notha B. Ambrosii opera conditionis est, nec ab eo prorsus aliena, cum eiusdem uerbis constet ac sententiis: nec rursus omnino ipsi propria, cum ab alio fuerit concinnata. Certum quippe est Ambrosium numquam ex proposito scripsisse in Cantica canticorum, sed cum eo libro tantopere ipsum delectatum esse appareret, ut illius illustrandi nullam in uariis suis scriptis pretermiserit occasionem, hoc in mentem induxit quibusdam operum Ambrosianorum studiosis, ut illic sparsa atque disiecta colligentes, ex eisdem inter se in centonis morem assutis unum commentarii corpus conficerent. Inde est quod anno 1558 Louanii prodiit Expositio in Cantica canticorum a Costerio reg. Can. excerpta: cuius diligentiam tametsi predicet Gillotius, eum tamen omnia commutasse; multa ademisse, plura de suo addidisse testificatur. Decennio post idem Gillotius in calce operum S. Ambrosii cura sua recognitorum aliam Cantici canticorum uulgauit Expositionem que ab Ant. Monchiaceno Demochare, doctore Sorbonico, excerpta, et in unum corpus collecta memoratur. uerumtamen ueri multo uidetur similius eam collectionem a Demochare tantum auctam atque interpolatam fuisse; quandoquidem non modo in collegii Nauarrici manuscripto annorum circ. 400, et in codice cenobii uindocinensis ante annos 600 exarato eadem licet breuior continetur: sed etiam habetur in exemplari ann. ut minimum 800, et a Floro diacono Lugdunensi, qui circ. an. 855 uiuebat, in commentario in Epistolas S. Pauli nondum edito citata reperitur. Hos autem duos codices Petrus Franc. Chifletius penes se, dum in uiuis ageret, asseruabat. Tertiam porro super eadem materia commentationem numquam antea prelo subiectam damus, quam etsi multis in bibliothecis suppresso auctoris nomine reperiamus manu exaratam, attamen constat ab altero collectam non esse, quam a Guillelmo, prius abbate S. Theoderici, postea Signiacensi monacho. Id quidem ex eo ipso licet intelligere, dum lucubrationes suas in prefatione tractatus De uita solitaria ad fratres de monte Dei recensens, ita loquitur: Excerpsi enim ex libris S. Ambrosii quidquid in eis disseruit super Cantica canticorum, opus grande et inclytum. Quod sane de Chifletiano commentario intelligi neutiquam potest, cum Guillelmus ille tantum an. circiter 1142 floruerit. Sed argumentum decretorium illud est, quod nempe eiusdem Guillelmi codex autographus, inscripto ipsius nomine, exstet Signiaci; unde nobis apographum R. P. Casimirus Oudin. Can. Ord. Premonst. e congr. reformata, uir ad bene de omnibus merendum natus, manu propria descripsit. Huius autem collectionis in memorato Signiacensi codice hic titulus est: Excerpta de libris beati Ambrosii super Cantica canticorum.





[COMMENTARIUS IN CANTICA CANTICORUM.*]



PROLOGUS.


 1545 I. Osculetur me osculo oris sui : non hic feditatis incentiua, sed castitatis celebrantur mysteria; ubi spiritualiter agitur et affectuali quadam contemplatione de nuptiis et coniunctione Christi et Ecclesie, increati spiritus et creati, carnis et spiritus. [a 1Kb] Circumcidamus ergo cor nostrum: nichil uile, nichil corporeum queramus; uile autem omne terrenum. Nihil ergo terrenum, nichil carnale, nichil seculare, nichil corporeum, nichil leue atque mutabile in his eloquiis constituamus celestibus: Eloquia enim Domini eloquia casta; ut in his celestium mysteriorum immaculata et pudica sinceritas 1546 spiritali interpretatione resplendeat. Non adulterina quadam opinione misceamus terrena diuinis, et illud inuiolabile sacramentum prophetice uisionis aut perennis oraculi, nature nostre estimatione uiolemus: siue enim de osculis, siue de talibus, totum decet, quidquid defertur religioni; ut  nullum obsequium quod proficiat ad cultum et obseruantiam Christi erubescamus: sicut in illa saltatione Dauid ante arcam; non enim illa deliciarum comes fuit atque luxurie saltatio, sed quod unusquisque corpus attollat impigrum, nec humi pigra iacere membra, uel tardis sinat torpere uestigiis. Hoc enim nos magisterium non inuenimus, sed accepimus; sic instituit ordinem mystici carminis, doctrina celestis.

1547 2. [b 1Kb] Osculetur me ab osculis oris sui; quia bona ubera tua super uinum, et odor unguentorum tuorum super omnia aromata. Unguentum exinanitum est nomen tuum . Totus iste deliciarum locus ludum sonat, plausum excitat, amorem prouocat. Ideo, inquit, adolescentule dilexerunt te, et attraxerunt te; retro odorem unguentorum tuorum curramus. Induxit me rex in tabernaculum suum . Ab osculis cepit ut ad tabernaculum perueniret, atque illa impatiens dominici laboris exercitateque uirtutis,  agitur ut aperiat manu claustra, in agrum exeat, in castellis maneat; in principio tamen retro odorem currit unguenti, cum in tabernaculum uenerit, unguentum mutatura castellis. Denique quo euadat, uide.

3. Si murus, inquit, est, edificemus super eum turres argenteas . Que ludebat osculis, iam turres erigit, ut pretiosis sanctorum turrita fastigiis, non solum hostiles frustretur incursus, uerum etiam bonorum propugnacula struat tuta meritorum. Etiam in his coniugiis temporalibus nubenti prius plauditur, quam imperatur; ne ante dura offendant imperia, quam blanditiis amor fotus inolescat. Bucula plausus cuiusdam sonitum discit amare, ceruicis ne recuset iugum; denique prius assuescitur uerbo 1548 lasciuie, quam uerbere discipline. Ast ubi colla  subdiderit iugo, et habena constringit, et stimulus urget, et compares trahunt, et iugalis inuitat. Sic etiam uirgo nostra debuit prius amore pio cudere; aurea thori celestis fulcra mirari, et in ipso uestibulo  nuptiarum et postes frondium sertis cernere coronatos, et chori strepentis interius haurire delicias; ne se prius dominico iugo timefacta subduceret, quam uocata inclinaret. Oportet enim ut gradus quosdam profectuum et ordinem nouerimus, quid prius, quid consequens esse debeat: nam scire quid facias, et ordinem nescire faciendi, non est perfecte cognitionis, offendunt enim plerumque prepostera. Itaque quia quot homines, tot sententie, si quid defecatum est in sermone nostro, omnes legant: si quid decoctum, maturiores probent: si quid modestum, pectoribus inhereat, genas pingat: si quid florulentum, etas florulenta non improbet. Debuimus sponse excitare amorem; scriptum est enim: Diliges Dominum Deum tuum :  debuimus in nuptiis crines sponse calamistris quibusdam orationis ornare; scriptum est enim: Plaude manu, et percute pede : debuimus perpetuos spargere thalamos rosis.



INCIPIT TEXTUS.



CAPUT PRIMUM.


1547 1. [a 1Kb] Ante uita quam doctrina querenda est; uita enim bona et sine doctrina habet gratiam, doctrina sine uita integritatem non habet, In maleuolam etenim animam non cadit sapientia : ideoque ait: Querent me mali, et non inuenient : quia improbitate cecatur mentis oculus, et caligante sibi iniquitate mysteria profunda inuenire non potest. Primum ergo exercenda est  uite militia, corrigendi mores. Cum hec instituerimus ad cursum debitum, ut sit offensionis correctio, puritatis gratia: tunc ad studia percipiende cognitionis ueniamus suo ordine et uia. Prima igitur sunt moralia, secunda mystica: in illis uita, in his cognitio; ita ut si perfectionem requiras, nec uita sine cognitione, nec cognitio sine uita sit, utrumque astipuletur alteri. Quam institutionem secutus Salomon librum de Prouerbiis scripsit, quo moralem locum uberius expressit, naturalem in Ecclesiaste, mysticum in Canticis canticorum: quamquam si diligenter discutias, et in Prouerbiis mystica pleraque reperias, et in Canticis moralium suauitatem. Nam utique mysticum est: Sapientia edificauit sibi domum, et subdidit columnas septem, interfecit hostias  suas, etc. . Hoc quippe in Canticis lucet mysticum quod morale, in quo blanditiarum suauitas et affectus amantis exprimitur.

2.  Osculetur me ab osculo oris sui; quoniam optima ubera tua super uinum, et odor unguentorum tuorum super omnia aromata. Constitue ergo uirginem desponsatam multo tempore, et iusto feruentem amore, que multa preclara opera dilecti, probabilium testium assertione cognouerit, desideriis suspensis dilatam frequenter, iam non ferentem moras, que omnia fecisset ut sponsum  deret: aliquando uotis potitam suis, ad improuisum sponsi aduentum gaudio turbatam, non querere primordia salutationis, non uerborum uices, sed statim quod desiderasset exigere. Ita ergo et sancta Ecclesia que in primordiis mundi desponsata in paradiso, prefigurata in diluuio, annuntiata per Legem, uocata per prophetas, cum diu redemptionem hominum, Euangelii decorem, dilecti exspectasset aduentum; impatiens more, in oscula ruit dicens: Osculetur me ab osculo oris sui; et delectata osculis,  adiicit: quoniam optima ubera tua super uinum.

3. Et ut moralius dicamus, intelligo mihi carnem illam que madefacta fuerat in Adam serpentis ueneno, que criminum marcebat fetore, que procedebat in filiabus Sion alta ceruice et nutibus oculorum, et itinere pedum trahens tunicas, et pedibus suis ludens, crinium cincinnis et compositis uultibus atque redimiculis, et omni affectata decore plus dedecens, eamdem tamen plurimis 1548 edoctam oraculis, quod uenturus esset qui serpentis illecebris exclusis, Spiritus sancti infunderet gratiam; ut omnis caro uideret salutare Dei, omnis caro ad Deum ueniret, marcuisse desiderio: sed metuentem ne ut impatiens, ut lasciua, ut luxuriosa, ut querula, sicut ante fuerat displiceret,  quamuis longiore quam ferre iam poterat, morantis aduentus Dominici exspectatione quateretur: non murmurantem tamen nec transgredientem, sed leuantem in omni loco puras manus, sine ira et disceptatione, in habitu ornato cum uerecundia et sobrietate, ornantem se non in tortis crinibus aut auro aut margaritis aut ueste pretiosa, sed his que castitatis et bone conuersationis decerent gratiam, orare dicentem: Osculetur me ab osculo oris sui; quoniam optima ubera tua super uinum. Iam uolebat adherere Christo caro, iam festinabat innubere;  ut esset unus spiritus, et fieret caro Christi que erat ante meretricis. Osculetur, inquit, me: osculatur nos Dei uerbum, quando sensum nostrum spiritus cognitionis illuminat.

4. [a 1Kb] Igitur uel Ecclesia est iamdiu promisso sibi per prophetas Dominico aduentu per tempora multa suspensa, uel anima que eleuans se a corpore abdicatis luxuria atque deliciis, uoluptatibusque carnalibus, exuta quoque sollicitudine secularium uanitatum, iamdudum infusionem sibi diuine presentie et gratiam uerbi salutaris exoptet, commacerari eam quod sero ueniat, et affligitur; ideo quasi uulnerata caritatis, cum moras eius ferre non possit, conuersa ad Patrem, rogare ut mittat sibi Deus uerbum, et causam qua sit ita impatiens declarare dicentem: Osculetur me ab osculis oris sui.

5. Non unum osculum querit, sed plura oscula, ut desiderium suum possit explere; que enim diligit,  non est unius osculi parcitate contenta, sed plurima exigit, plura uindicat, et ita se amplius dilecto commendare consueuit. Denique illa in Euangelio sic probata est, Quia non cessauit, inquit Dominus, osculari pedes meos, et ideo remissa sunt ei peccata multa, quia dilexit multum . Ergo et hec anima oscula uerbi multa desiderat, ut illuminetur diuine cognitionis lumine; hoc est enim osculum uerbi, lumen scilicet cognitionis sacre. Osculatur enim nos Deus uerbum, quando cor nostrum et ipsum principale hominis Spiritus diuine cognitionis illuminat; quo anima donata caritatis pignore nuptiali, leta atque ouans dicit: Os meum aperui et eduxi spiritum . Osculum est enim quo inuicem amantes  sibi adherent, et uelut gratie interioris suauitate potiuntur. Per hoc osculum adheret anima Dei uerbo, quod sibi spiritus transfunditur osculantis: sicut etiam hi qui se osculantur, non sunt labiorum prelibatione contenti, sed spiritum suum sibi inuicem uidentur infundere.

1549 6. [b 1Kb] Osculetur me ab osculis oris sui. uis ad Christum aptare? Nihil gratius. uis ad animam tuam? Nihil iucundius. Osculetur me, uidet te mundum esse ab omni peccato, quia delicta de terra sunt; ideo te sacramentis celestibus dignum iudicat, et ideo inuitat ad celeste conuiuium; ut Osculetur te ab osculis oris sui. Tamen propter sequentia, anima tua, uel humana conditio, uel Ecclesia uidit se ab omnibus mundatam esse peccatis, dignam que ad altare Dei  possit accedere. Quid est enim altare, nisi forma corporis Christi? uidit sacramenta mirabilia, et ait: Osculetur me ab osculis oris sui; hoc est, osculum mihi Christus infigat. Quare? quia:

7. Meliora ubera tua super uinum, hoc est, meliores sensus, meliora tua sacramenta super uinum, super illud uinum quod etsi suauitatem habet, letitiam  habet, gratiam habet: tamen in illo letitia secularis, in te autem iucunditas spiritalis est. Iam tunc ergo Salomon inducebat nuptias uel Christi et Ecclesie, uel spiritus et carnis et anime. [c 1Kb] Et tamquam despiciens omnes iucunditates et delectationes suas, celestibus cupieos inherere mandatis, ait: quoniam optima precepta testamentorum tuorum super omnem appetentiam carnis, et seculi uoluptatem; meminerat enim se in Eua ante sic lapsam, dum uoluptatem corporis prefert mandatis celestibus. [d 1Kb] Ostendens itaque non solam speciem uerbi, et uultum quemdam, sed omnia interiora eius diligere, adiungit ad osculorum gratiam: Quia bona, inquit, ubera tua super uinum, et odor unguentorum tuorum super omnia aromata. Illa osculum poposcit, Deus uerbum se ei totus infudit, et nudauit ei ubera sua, hoc est, dogmata sua et interioris sapientie disciplinas, et unguentorum suorum dulci odore fragrauit:  quibus capta dicit uberiorem esse iucunditatem diuine cognitionis, quam letitiam omnis corporee uoluptatis.

8. [e 1Kb] Unguentum exinanitum uel oleum effusum nomen tuum; hoc est, totus immundis impuritatibus diuersorum facinorum fetebat hic mundus, nunc spirat ubique suauitas pudicitie, unguentum fidei, flos integritatis. [f 1Kb] Aspirat etiam in uerbo odor gratie et remissio peccatorum, que in totum diffusa mundum, omnia tamquam exinanito repleuit unguento, quia per uniuersos grauis illuuies detersa uitiorum est. [g 1Kb] Hoc unguentum exinanitum est supra Iudeos, et collectum est agentibus: exinanitum in Iudea, et redoluit in omnibus terris. Hoc unguento uncta est Maria, et uirgo concepit, uirgo peperit bonum odorem Dei Filium: hoc unguentum effusum est super  aquas, et sanctificauit aquas: hoc unguento uncti sunt tres pueri, et humorem his flamma rorauit; hoc unguento Daniel unctus est, et leonum ora molliuit, feritatemque permulsit. Fluit hoc unguentum quotidie, et numquam deficit. Accipe uas tuum, uirgo, et accede, ut possis hoc unguento repleri: accipe unguentum estimatum trecentis denariis, sed gratis datum, non uenditum, ut omnes haberent gratis. uirgo, ungere; noli contristari sicut Iudas, quia hoc unguentum effunditur, sed consepeli in te Christum: claude sane uas tuum, ne unguentum effluat: claude integritatis claue, loquendi uerecundia, abstinentia gloriandi; hoc que habet unguentum, Christum recipit: Unguentum exinanitum nomen tuum.

 9.  [h 1Kb] Propterea adolescentule dilexerunt te. Que sunt iste adolescentule, nisi anime singulorum, que deposuerunt istius corporis senectutem, renouate per Spiritum sanctum? [i 1Kb] Unguentum effusum nomen tuum, cuius uirtute sermonis nichil potest esse prestantius. Nam sicut inclusum in uase aliquo unguentum cohibet odorem suum, qui odor quamdiu uasis illius angustiis cercetur, etsi ad plures non  potest peruenire, tamen uim suam seruat: cum uero de uase illo quo claudebatur unguentum fuerit effusum, longe lateque diffusum dicitur: ita et Christi nomen ante eius aduentum in Isrel populo, quasi in uase aliquo Iudeorum mentibus claudebatur: Notus enim in Iudea Deus, in Isrel magnum nomen eius. . Hoc itaque nomen quod uasa Iudeorum angustiis suis cercitum continebant. Magnum quidem et tunc nomen, cum infirmorum atque paucorum hereret angustiis, sed magnitudinem sui nondum per corda gentium et in fines totius orbis effuderat: 1550 postquam uero per omnem mundum suo illuxit aduentu, per omnem utique creaturam diuinum illud suum nomen extendit, non repletum accessione aliqua, plenitudo enim nescit augmentum; sed replens uacua, ut esset admirabile nomen eius in  uniuersa terra. Huius igitur effusio nominis abundantem quamdam exuberantiam gratiarum, bonorumque celestium significat ubertatem, ex abundanti enim superfluit quidquid effunditur. [a 1Kb] Ideo adolescentule dilexerunt te. Bona, inquit, prudentia, sed dulcis misericordia; illam enim pauci assequuntur, hec ad omnes peruenit: propter hanc, inquit, indulgentiam tuam diligunt te anime renouate spiritu.

10.  [b 1Kb] Attrahe nos post te, curremus in odorem unguentorum tuorum. Osculata iam anima sancta uerbum Dei, modum non capit, nec expletur dicens: Suauis es, Domine, et in iucunditate tua doce me iustificationes tuas . Osculata Dei uerbum concupiscit super omnem decorem, diligit super omnem letitiam, delectatur super omnia  aromata, cupit frequenter uidere, sepe intendere, cupit attrahi ut sequi possit: Unguentum, inquit, exinanitum nomen tuum, propterea te diligimus adolescentule; propterea certamus, sed comprehendere non possumus: attrahe nos, ut possimus currere; ut odore unguentorum tuorum accipiamus uirtutem sequendi. Festinat etiam interna mysteria uidere, ipsam requiem uerbi, ipsam boni illius summi habitationem, et lucem eius et claritatem in illo sinu ac recessu patrio; festinat audire sermones eius, et cum audierit super omnem suauitatem accipit.

11. Doceat te propheta qui gustauit, et ait: Quam dulcia faucibus meis uerba tua, super mel et fauum ori meo ! Quid enim aliud desiderat  anima, que semel uerbi suauitatem gustauerit, que semel claritatem eius uiderit? Moyses in monte positus quadraginta diebus Legem accipiens, cibum corporis non requirebat: Elias ad illam festinans requiem, rogabat ut acciperetur anima sua a se: Petrus aspiciens et ipse in monte Dominice resurrectionis gloriam, nolebat descendere, dicens: Domine, bonum est nos hic esse . Quanta igitur illa diuine substantie gloria, quanta uerbi dona, in que concupiscunt et angeli prospicere!

12. Anima igitur que illud uidet, corpus hoc non requirit, minimamque familiaritatem cum eo esse  debere intelligit, renuntiat seculo, abducit se a uinculis carnis, et exuit omnibus uoluptatum istarum nexibus. Denique Stephanus Iesum uidebat, et lapidari non formidabat; immo cum lapidaretur, non pro se, sed pro illis a quibus perimebatur, rogabat. Paulus quoque raptus usque ad tertium celum, cum corpore esset uel sine corpore nesciebat, raptus, inquam, in paradisum, usum proprii iam non sentiebat corporis, et audiens uerba Dei, quomodo ad corporis infirmitates descenderet, erubescebat. Itaque sciens quid uidisset in paradiso, uel quid audisset, clamabat dicens: Quid adhuc uelut uiuentes de hoc mundo decernitis? Ne tetigeritis, ne attaminaueritis, ne gustaueritis, que sunt omnia ad corruptelam ipso usu . uolebat enim nos in figura esse istius mundi, non possessione atque usu,  ut ita utamur hoc mundo tamquam non utamur, tamquam pretereuntes, non tamquam residentes; ambulantes tamquam in imagine seculi, non in cupiditate, ut uelocissima disputatione ipsam imaginem huius mundi transeamus. Denique ipse fide ambulans, non specie, peregrinabatur a corpore, aderat Deo: et cum esset in terris, non in terrenis, sed in celestibus conuersabatur. Ergo anima nostra que Deo uult appropinquare, eleuet se a corpore, semper illi summo bono adhereat, illi bono quod est diuinum, quod est semper, et quod erat ab initio, et quod erat apud Deum , hoc est, Dei uerbum: ipsum est illud diuinum, In quo uiuimus, et sumus, et mouemur .

13. Curremus in odorem unguentorum tuorum. Hunc  odorem fragrat anima que Christo aperire incipit, ut accipiat primum odorem Dominice sepulture, et credat, quia caro eius non uidit corruptionem, nec odore aliquo mortis emarcuit: sed eterni illius floris et semper uirentis odore condita surrexit. Quomodo enim poterat uel in carne marcescere, cuius nomen Unguentum exinanitum 1551 est? Exinaniuit se ut spiraret tibi; semper hoc unguentum erat, sed erat apud Patrem, erat in Patre, olebat tantum angelis et archangelis, tamquam intra uas celi. Aperuit os Pater dicens: Ecce posui te in testamentum generis mei, in lucem gentium; ut sis in salutem usque ad extremum terre . Descendit Filius, repleta sunt omnia nouo odore uerbi, eructauit cor Patris uerbum bonum, fragrauit Filius, Spiritus  sanctus exhalauit, atque per omnium corda diffudit: Diffusa est enim caritas Dei in cordibus nostris per Spiritum sanctum . Ipse Dei Filius in corpore tamquam in uase odorem primo cohibebat suum, opperiens tempus sicut ait: Dominus dat mihi linguam eruditionis, ut sciam quando oporteat dicere sermonem. uenit hora, aperuit os, exiuit unguentum, quando uirtus exibat de eo. [c 1Kb] Et ideo ista festinat ad uerbum, et rogat ut attrahatur, ne forte derelinquatur; quia currit Dei uerbum, et non est alligatum. Denique Exsultat tamquam gigas ad currendum  uiam . Et quia Egressus eius summo celo, et occursus eius usque ad summum eius , uidens se imparem tante uelocitati, dicit: Attrahe nos.

14. Bona anima que non pro se sola, sed pro omnibus rogat: Attrahe, inquam, nos; habemus enim cupiditatem sequendi, quam unguentorum tuorum inspirat gratia: sed quia cursus tuos equare non possumus, Attrahe nos; ut auxilio tuo fulte, uestigiis tuis possimus insistere. Si enim tu attraxeris, curremus et nos, et spiritalia uelocitatis flabra capiemus. Deponitur enim sarcina quibus manus tua fulcro est: et oleum tuum infunditur, quo curatus est ille qui a latronibus uulneratus est.

15. At ne impudens tibi uideatur quod ait: Attrahe nos, audi dicentem: uenite ad me, omnes qui  laboratis, et onerati estis, et ego uos reficiam . uides quod libenter nos attrahit, ne remaneamus sequentes: sed qui uult attrahi, currat ut comprehendat, et currat posteriora obliuiscens, et ea que sunt priora appetens, sic enim poterit Christum comprehendere; unde et Apostolus ait: Sic currite ut comprehendatis. uult et ista ad brauium peruenire, que desiderat comprehendere. Prudenter ergo rogat ut attrabatur, quia non omnes sequi possunt. Denique Petro dicenti: Quo uadis? respondit uerbum Dei: Non potes me sequi modo, sequeris autem postea . Claues ei commiserat regni celorum, et in sequendo se imparem iudicauit. Hanc tamen animam non distulit, quia non presumebat, sed rogabat. Denique,

 16.  [a 1Kb] Introduxit me in cubiculum suum. Beata anima que uerbi ingreditur penetralia, namque ea insurgens de corpore, ab omnibus fit remotior; atque illud quod est supra semetipsum, diuinum illud si quomodo assequi possit, scrutatur et querit: quod cum potuerit comprehendere, ea que sunt intelligibilia supergressa, in illo confirmatur, atque eo pascitur. Talis erat Paulus qui sciebat se raptum in paradisum, sed siue extra corpus siue in corpore nesciebat. Assurrexerat enim anima eius de corpore, et se a uisceribus et uinculis carnis abduxerat atque leuauerat, factusque a semetipso alienus, intra semetipsum tenuit uerba ineffabilia que audiuit et uulgare non potuit, que aduertit ea homini loqui non licere. Anima ergo bona contemnit uisibilia  et sensibilia, nec consistit in eis, nec in respiciendis his immoratur et residet: sed ascendit ad illa eterna et inuisibilia et plena miraculis, puro sensu se pie mentis attollens. Etenim perfectioni studens, solum illud bonum diuinitatis intendit, nec aliud quidquam requirendum putat, quia tenet quod summum est.

17. [b 1Kb] Introduxit me rex in cubiculum suum. Simplex est osculum, sed negotiosum cubiculi secretum; hoc enim loco mysteria plenius cognoscere se uelle testatur, ut ingrediatur penetralia mysteriorum celestium,  et aperiantur sibi thesauri sapientie et scientie in Christo absconditi: quod ut possit, fortasse illud ait quod supra: Osculetur me ab osculis oris sui. Significat Spiritus sancti superuenientis gratiam, sicut Angelus ad Mariam dixit: Spiritus sanctus superueniet in te, et uirtus Altissimi obumbrabit tibi . Quando autem introduxit eam rex in cubiculum suum, passionis tempus, lateris compunctio declarat, sanguinis effusio, sepulture unguentum, resurrectionis 1552 mysterium; ut osculum quasi sponsa acceperit: in cubiculum autem Christi sit introducta Ecclesia, non iam quasi tantummodo desponsata, sed etiam quasi nupta: nec solum thalamum sit ingressa, sed etiam legitime claues copule consecuta sit. Ideoque quasi in thalamo sita ait: Colligatio gutte frater meus mihi, inter  media ubera mea requiescit .

18. Quod si cubiculum querimus, ipse nos edocet qui ait: tu autem cum orabis, intra in cubiculum tuum, et clauso ostio, ora Patrem tuum in abscondito . Cubiculum Ecclesie corpus est Christi. Introduxit eam rex in omnia interiora mysteria, dedit ei claues ut aperiret sibi thesauros scientie, sacramentorum clausas ante fores panderet, cognosceret quiescentis gratiam, defuncti somnum, uirtutem resurgentis. In illo cubiculo iustitias Domini Iesu nupta reperit. Que sunt ille iustitie? Utique sacramenta baptismatis, sicut legimus, quia cum uenienti ad baptismum diceret Ioannes: Ego a te debeo baptizari, et tu uenis ad me; respondit iehsu: Sine modo, sic enim decet nos implere omnem  iustitiam . In illo cubiculo iustificationes Domini discit, consilium Dei cognouit, quo nichil potest esse sublimius; hoc est enim diuinum, in quo fit remissio peccatorum.

19. [c 1Kb] Hec a Domino querit discere, que homines docere non poterant, nisi antea Deus docuisset: que posteaquam a Christo didicerunt apostoli, Ecclesia dicit: Introduxit me rex in cubiculum suum, hoc est, in illud secretum, in quo sunt omnes thesauri scientie et cognitionis sue. Ideoque tibi dicitur: Cum oras, intra in cubiculum tuum . quod significat mentis animeque secretum. In hoc cubiculo iustitiarum sponsa se poposcit induci, cum post odorem unguenti excurrerit, quod semper fluit, et numquam deficit.

 20. [d 1Kb] Introduxit me rex in cubiculum suum, Grecus in promptuarium suum et in cellarium suum habet: ubi bona libamina, ubi boni odores, mella suauia, ubi fructus diuersi, ubi epule uarie sunt, ut plurimis epulis tuum prandium condiatur. Denique in illud diuini illius sponsi introducta secretum:

21. [e 1Kb] Exsultemus, inquit, et letemur in te; diligamus ubera tua super uinum; non enim in diuitiis et auri argentique thesauris, non in possessionum fructibus, non in potestatibus, non in conuiuiis, sed in solo Deo exsultat, dicens ad eum: [f 1Kb] Diligamus  ubera tua super uinum. Sic tamen bibebat, ut non absorberetur a uino, sed gratia eius letitiam cordis hauriret, non corporis ebrietate titubaret. Denique bibens hoc uinum, aperuit oculos suos, et uidit uiam rectam, reliquit tortuosas uias dicens: Aequitas dilexit te, hoc est, non flexuosa itinera te sequuntur: sed solus ad te potest iustitie trames peruenire, qui enim diligit iustitiam non se auertit a Christo. Quomodo enim arbitrum iustitie, remuneratoremque meritorum innocens metuat conscientia? [a 1Kb] Eadem tamen anima cognoscens corporis societate se fuscatam, dicit ad alias animas, uel ad alias celestes et appositas sacro mysterio potestates: Nolite aspicere me, quoniam obfuscata sum, quia non est intuitus me sol.

22.  [b 1Kb] Fusca sum et decora, filie Hierusalem.  Constitue Dominum Iesum recumbentem in conuiuio, reclinantem se Ioannem supra pectus eius, mirantes alios quod seruus supra Dominum reclinaret, quod caro illa peccatrix supra templum uerbi recumberet, quod anima illa carnis uinculis innexa aulam diuine plenitudinis scrutaretur. Hec ergo mirantibus aliis, respondit anima Ioannis: Fusca sum et decora, filie Ierusalem; fusca per culpam, decora per gratiam. Dicit et caro, fusca sum et decora; fusca puluere seculari, quem certando collegit, decora oculo spiritali, quo mundi huius puluerem squaloremque detersit: fusca per uitium, sed decora iam per lauacrum, quod abluit omne delictum: fusca sum quia peccaui, decora quia iam me diligit Christus; quam relegauerat enim in Eua, recipit in  uirgine, suscipit ex Maria.

23. Dicit etiam Synagoga, cuius mysteria hoc loco plerisque uidentur exprimi; que cum se reiici uideret propter totius plebis impietatem; solabatur se tamen, 1553 quia ipsum Christum de populo suo non tantum, sed et Petrum, Ioannem, Iacobum Christo adherentes uidebat, quia habebat eloquia sibi credita. Et ideo dicebat: Fusca sum et decora, filie Hierusalem: fusca per incredulitatem, decora per legem: fusca per lapsum, decora quia dilexit me sol, et prior facta sum congregatio Dei. Nolite me refugere quia fusca sum; ideo fusca sum quia sol me reliquit iustitie, qui ante illuminare consueuerat. Amisi colorem uultus mei, obtusa facta est acies oculorum meorum quibus ante solem uidebam:  in tenebris ambulo, que diem Christi nescio. Nolite tamen despicere me, quoniam qui reliquit, potest rursum aspicere. Misereri iterum solet, congregare dispersos, desertos requirere, colligere destitutos. Omnes tribus Isrel, conuenite, aspicite me decoram ante delicta; nolite aspicere me, quoniam obfuscata sum; hoc est, non hoc solum aspiciatis quia obfuscata sum; non est intuitus me sol, et ideo obfuscata sum. Sed lucet sol super iustos et iniustos, super iustos pro gratia, super iniustos pro  misericordia; illis mercedem meritorum tribuens, istis peccata dimittens. Et gentibus non lucebat ante, nunc lucet, nunc illis oritur qui oriebatur mihi; qui illis remisit, remittet et mihi. Nolite arbitrari quoniam obfuscata sum, quod penitus reliquerit me sol, et iam non intueatur, non requirat egram. Dissimulauit a me, quia non seruaui mandata eius: reconciliabitur cum uiderit meorum penitentiam delictorum. Non uidit me sol, quia non recepi aduenientem, non aperui fenestras, ut uite lumen intraret: cum aperuero, illuminabit oculos meos, qui uenit ut totum mundum illuminaret, et uideant etiam non uidentes.

24. uel dicit Ecclesia de gentibus: Nolite aspicere me quoniam fusca sum, quia non respexit me sol; eo quod uelut pruinis hiemalibus geluque constricta  gentilis erroris, congregationem gentium sol iustitie diu indignam estimauerit, quam serena uultus sui luce lustraret. Nonne tibi uidebatur hiberni rigor temporis, quando notus erat in Iudea tantummodo Deus? Nunc autem plenitudo lucis fulget estiue, quando omnia et in omnibus Christus. Nonne terra Domini et plenitudo eius ? Et uere orbis terrarum in Ecclesia, quia non Iudeus tantummodo aut Grecus, non Barbarus aut Scytha, non seruus aut liber: sed omnes in Christo unum sumus . Sol omnibus fulget, dies omnibus lucet. [c 1Kb] Nigra sum, et decora. Premisit nigram, ut augeret decorem: non dixit: Nigra sum decora, ne quod nigrum est decorum estimaretur: sed ait: Nigra sum superiore peccato, sed decora  confessione peccati, et correctionis studio, atque amore uirtutis. Quamuis ergo Et syllaba ut grammatici appellant coniunctiua sit, habet tamen distinctionem, qua confusio distinguitur ac separatur; ut si dicas Ambrosium Bassum intus esse, unus putatur: sin autem asseras Ambrosium et Bassum intus esse, duo utique intelliguntur.

25. [d 1Kb] Sicut tabernacula Cedar, sicut pelles Salomonis; tentoria enim de exuuiis fiunt mortuorum animalium. Igitur que hoc dicebat, mortua erat peccato, et uiuebat Deo: et nos igitur peccato moriamur; ut Deo uiuamus. Repleti spiritus, iucunditate et suauitate letitie, erimus exuuie spirituales, carentes infirmitate corporea, et integro mentis sinu infusam nobis diuinorum mysteriorum gratiam  reseruantes. Tabernacula autem Cedar, pellesue Salomonis corpus hoc dici liquet ex pluribus locis: tamen etiam inde intellige, quod Adam et Eua ubi imaginem deposuere celestis quam ante portabant, imaginem terreni hominis induentes, tunicas dicti sunt uestiti esse pelliceas; corporales enim eos fecerat de spiritualibus culpa commissa.

26. Nec illud absurdum ad intelligendum, quod ita se dicit sponsa factam sicut pelles solis adustas ardoribus; eo quod in asperitate licet tribulationum  posita, mortificauerit tamen corpus suum, ne sentire possit illam asperitatem: sicut enim ardorem solis non sentit pellis tabernaculi, eo quod pellis sit animalis mortui; ita hec mortua peccato, ardorem peccati sentire non poterat: uel quia non frangebatur necessitatibus, uel quia corpus 1554 afflictionis sumus, et mortem Domini Iesu semper in corpore nostro circumferre debemus.

27.  [a 1Kb] Filii matris mee pugnauerunt aduersum me; hoc est, impugnauerunt me corporis passiones, carnis illecebre decolorauerunt: ideo sol iustitie mihi non refulsit, quia uiduata presidio deuotionem meam et obseruantiam plenam seruare non potui, hoc est enim, uineam meam non custodiui, quia spinas et non uuam attuli, id est faciens peccata pro fructibus. Et cum de uerbo loquitur,  irradiante sibi uerbi splendore, conuersa ad ipsum dicit:

28.  Ubi pascis, ubi manes in meridiano? Recte dicit, ubi pascis, quia regale est Dei uerbum: ubi manes, quia morale: in meridiano, quia mysticum: siquidem meridie Ioseph cum fratribus suis in conuiuio constitutus futurorum mysteria temporum reuelabat. Sed etiam Dauid dicit: Reuela ad Dominum uitam tuam et spera in eum, et ipse faciet, et educet sicut lumen iustitiam tuam, et iudicium tuum sicut meridiem . Et ipse Paulus circumfulsisse sibi lumen meridie asseruit, quando a persecutione est conuersus ad gratiam.

29. Queritur ergo quod derelicta sit, quod destituta sit pauper ex diuite; abundabat enim munere  gratiarum: sed egere cepit, ubi diuine presentie sibi copia denegata est. Et ideo uel quasi mercenaria haberi postulat, que ante sibi pretiosioris copule gratiam uindicabat.

30. [b 1Kb] Posuerunt me custodem in uineis, uineam meam non custodiui . Putant aliqui hoc de illis dici qui Synagogam ad legis precepta constringunt, ut legem custodiat, uineam suam tueatur, quam custodire non potuit. Denique custodiebat ut faceret uuas, fecit autem spinas. Que sit igitur uinea, uenit Dauid testificare nobis dicens: uineam de Aegypto transtulisti, et eiecisti gentes, et plantasti eam . Possunt et apostoli esse filii matris eius, qui uere impugnauerunt Synagogam dicentes: Ecce conuertimur ad gentes: et nationibus uerbum  Dei seminare ceperunt. Possunt et prophete intelligi qui monendo denuntiandoque ut uineam suam custodiret Synagoga, nichil profecerunt; fecit enim spinas improbitatis, que uirtutis uberes fructus deferre debuerat: et ideo confitetur quod populum suum custodire non potuit meritoque sero querit tenere, quem cum teneret, amisit: multo dissimilior eius que dicit: Inueni quem diligit anima mea, tenui eum, et non relinquam eum . Denique illa inuitat in hortum suum sponsum; hec ubi pascat requirens, dicit ad ipsum:

 31. Annuntia mihi quem dilexit anima mea. Cur quem dilexit anima mea, dicis, et non quem diligit? Cur dimisisti quem tenebas? Dilexisti patrum fide, amisisti incredulitate: tenebas caritatis uinculis, amisisti longo fune perfidie. Ideo nescis ubi pascat, ubi maneat; nam si scires, non quereres. Dicis enim: Ubi pascis, ubi manes in meridie? Meridiem nosti esse Ecclesiam que teneat Christum, et tu eum in noctibus queris. Dic, inquit, mihi, Christe, responde uel propter id quia ante carus fuisti atque dilectus mihi; etsi ergo tante prerogatiuam caritatis amisi, ut tamen quasi pius, responde mihi, Ubi pascis, ubi manes? Reliquisti me, abiisti ad gentes, recessisti longe a me, et illis propior factus es a quibus longe eras. Sed factus es prope, quia sanguine tuo crediderunt. A me recessisti, quia ego crucem non suscepi  ut mundi redemptionem, sed ut noxii damnanationem. Qui autem receperunt sicut salutis auctorem, in meridie sunt; illis luces, illis refulges, illis calet gratia tua sicut meridies. Mihi matutinus eras, cum adhuc crederem, sed non credebam plene, quia non sum inuenta in meridie, sicut Ioseph cum fratribus suis qui tenebant meridiem: illis meridies factus es, qui pascuntur in diuitiis tuis, et in te sperant. Ideo ut dixit Dauid: Deduces eorum iustitiam tamquam lumen, et iudicium eorum tamquam meridiem .

32. Queris ergo tamquam aliena que proxima eras, tamquam pauper que diues fuisti: uis sequi que precedebas, atque utinam uel sequaris quos precedere debuisti! Mercenaria esse desideras que  ante mercenarios colligebas; mercenarie itaque uox ista dicentis est: Ne 1555 forte fiam circumamicta super greges sodalium tuorum. Que proselytos ex gentibus ante suscipiebas, nunc ipsa in nationibus uis pro proselytis suscipi, et tamquam aduena congregari. Respondit uerbum Dei anime desideranti:

33.  [c 1Kb] Nisi cognoscas te decora inter mulieres. Nosce teipsum, homo, tue anime dicitur, nisi cognoueris te formosam in mulieribus. Cognosce te, anima, quia non de terra, non de luto es, quia insufflauit in te Deus, et fecit in animam uiuentem. Opus es magnificum, Dei inspiratione formatum: Attende tibi, ut Lex dicit, id est anime tue: secularia te et mundana non teneant, terrestria non  morentur. Ad illum tota intentione festina, ex cuius inspiratione consistis: Grande, inquit, homo, et pretiosum uir misericors: uirum fidelem opus est inuenire . Disce, homo, ubi grandis, atque pretiosus sis. uilem te terra demonstrat, sed gloriosum uirtus facit, fides rarum, imago pretiosum. Ubi namque quidquam tam pretiosum, quam imago est Dei? que tibi primo fidem debet infundere, ut in corde tuo refulgeat quedam auctoris effigies; ne qui mentem tuam interrogat, non agnoscat auctorem. An quidquam tam pretiosum, quam humilitas;  ut naturam corporis animeque perspiciens, altero te subiicias, altero recognoscas. Prona in uitium carnis illecebra misericordiam suadet; quia quod alteri contuleris, tibi soluis: quidquid a te procedit, in te recurrit, et quidquid feceris, tibi soluis: et quidquid profueris, tibi proficit. uiuacis anime uigor, sensus rationis et capax intellectus atque iudicii, ut digna domus tanto habitatore uideatur, non amittat sue prerogatiuam nature. [a 1Kb] Nisi cognoscas te, decora inter mulieres. Que quereris quod derelicta sis, nisi te cognoscas, nisi peniteat te lapsus tui, nisi intentionem deuotionis approbes, nisi fides tua et sinceritas augeatur, querela nichil proderit. Aut sic, nisi cognoscas te quia decora es, nisi pulchritudinem nature tue serues, et corporis te illecebre non demergant,  nec impedimenta detineant, nichil tibi creature melioris nobilitas suffragabitur.

34. Cognosce igitur te et nature tue decorem, et exi quasi exuta uinculis pedum, et nudo exerta uestigio, ut carnalia integumenta non sentias: uestigium mentis tue corporalia uincla non implicent, ut pes tuus speciosus appareat. Tales enim sunt, qui ad regnum celorum annuntiandum eliguntur a Domino, de quibus dictum est: Quam speciosi pedes euangelizantium pacem . Talis Moyses cui dicitur: Solue calceamentum pedum tuorum ; ut qui uocaturus populum ad Dei regnum procederet, prius carnis abiiciens exuuias, nudo spiritu uestigioque mentis incederet; hoc est ergo quod ait: Exi tu in calceamentis gregum, et pasce  hedos tuos in tabernaculis pastorum.

35. Per greges regnum intelligimus, eo quod potestatis sit gregibus presidere. Presidet autem unusquisque sibi quadam potestate regali, si cerceat in se corporis luxus, et seruituti redigat carnem suam; ideoque dictum est: Regnum Dei intra uos est. Unde pulchre ait ad animam: Exi, id est, exi a seruitio, exi a carnis imperio atque dominatu, et exi non in carne sed in spiritu, exi ad regimen potestatis. Ideoque addidit: Pasce hedos tuos, hoc est, rege ea que in sinistra tua sunt; nam si non regantur, facile labuntur. Cerce petulantiam, lasciuiam tui corporis et luxuriam irrationabilem, edoma leues motus: pasce eos non in corporeis tabernaculis, sed in tabernaculis pastorum qui regere gregem norunt; sunt enim amabilia tabernacula Isrel, sicut nemora obumbrantia super flumen, in quibus anima tamquam  in procinctu bellico sita bonam exercet militiam, incursus explorat hostiles.

36. [b 1Kb] Nisi noscas te, decora inter mulieres. Quid est se noscere, nisi ut sciat unusquisque hominem se ad imaginem et similitudinem Dei factum, rationis capacem, qui terram suam excolere tamquam bonus agricola debeat aratro quodam et falce sapientie; ut uel dura findantur, uel luxuriantia recidantur, qui interiorem sui portionem animi imperio debeat gubernare.  Unde etiam in Lege scriptum est: Attende tibi, ne fiat uerbum absconditum in corde tuo : tibi, inquit, attende, non utique 1556 dicit pecunie tue, non possessionibus tuis, non uiribus corporis, sed animo tuo ac menti tue, unde omnia consilia, facta, cogitationesque manant. Tibi ergo attende ibi, ubi potiorem esse te nosti. Nosce teipsum, quod Apollini Pythio assignant gentiles uiri, quasi ipse auctor fuerit huius sententie; cum de nostro usurpatum ad sua transferant, et longe anterior Moyses fuerit qui scripsit librum Deuteronomii, quam philosophi qui ista finxerunt.

37. Unde et Salomon oraculum diuinum secutus, scripsit in Canticis canticorum; Nisi scias te, decora inter mulieres; hoc est, nisi cognoscas te mortalem  rationalem, et cito tua peccata fatearis, cito dicas iniquitates tuas ut iustificeris, nisi conuertaris, et prior accuses delicta tua, uenit dies mortis et iam nullum conuersionis remedium est; preueniris dum cogitas. Accende facem tuam, priusquam sponsi tibi ianua claudatur, qui exspectare diu non solet negligentes. Nisi scias te, inquit, decora inter mulieres; et dicas: Fusca sum et decora: fusca sum, quia peccaui, decora, quia diligor, quia genus sum Abrahe, electum genus, dilectum Deo; nichil tibi proderit patrum gratia: Potens enim Deus est de lapidibus istis suscitare filios Abrahe . Et alibi in Euangelio legisti, quia Abrahe filiam ligauit diabolus nequitie sue uinculis, quam Dominus soluit in die sabbati. Nisi ergo scias te, nichil  tibi proderit. Etsi dicas, Abrahe sum filia que non credis, que errorem non corrigis; Abraham quidem saluatur, sed te nobilitas generis non iuuabit, nisi fides saluauerit. Non te decipiat data patribus repromissio, non suscipio personam hominis, non suscipio prerogatiuam generis; nisi uidero congruentem generi morum nobilitatem, ut fiat iusti generis electio.

38. Quod si scias te, et cognoscas quia peccato obnoxia es, exeundum in calcaneis gregum est tibi. Exi ergo nuda pede, et pasce hedos tuos in tabernaculis pastorum. Qui sine peccato est, agnos pascit, oues pascit: que autem peccato obnoxia est, pascat hedos qui a sinistris sunt; non enim potest esse in dextera pastoris boni. Sequatur magis dicentem Petro: ueni retro me, Satana . Sequendo Petrus meruit in dextera collocari; ideoque  ei dicitur: Pasce agniculos meos . Sed quo exeat audi: Ad tabernacula, inquit, pastorum, hoc est, ad gentes, ad dispersionem. Ideoque dixit: Percutiam pastorem, et dispergentur oues gregis ; ut repleatur totus orbis terrarum grege Christi, significans tunc fore saluam Synagogam, cum se huic dispersioni et ipsa sociauerit, que repleuit hunc mundum; tabernacula enim pastorum sunt regna terre.

 39.  [a 1Kb] Eque mee in curribus Pharaonis assimilaui te, proxima mea. In quo dum uelocium equorum cursui similitudo Ecclesie comparari uidetur, estimatur diues eius gratia. Non igitur unam equam diuitis regis intelligas, sed absoluto pro equitatu, ut sepe diximus, qualis ouis illius est, pro grege ouium. Pharao igitur ut potentissimus rex et prediues habebat equos potentes; unde et Scriptura dicit: Currus Pharaonis , quasi potentissimum genus ad bellorum usum, et subsidium preliandi: denique his curribus Pharao fugientes Hebreos facile comprehendit. Sicut ergo equi iuncti facile trahunt currum, et patienter suscipiunt iugum, et portant cum gratia, et iugi illius susceptione mansuescunt: sic et congregatio nationum  gentilibus indomita moribus se ante iactabat. Ubi uero suscepit iugum dicentis: Tollite iugum meum super uos, quia leue est; et onus meum, quia suaue est ; et cepit sponsa Christi concordia et mansuetudine populorum esse sublimis, et toto circumferri orbe, tamquam currus equis uelocibus supra mundum rapta ascendit ad sponsum.

40. Habet enim equos suos Christus, de quibus dicit propheta: Immisisti in mare equos tuos, turbantes aquas multas ; eo quod gentium populos qui mouentur ut aque multe, et excitantur in fluctus aquarum, euangelizando commouerint apostoli, ut assurgentes a terrenis idolorum ceremoniis, in Christum crederent. Et supra ait: Ascendisti  in equos tuos, equitatus tuus sanitas. O bonorum equorum duo decaiugum mirabile, quibus frena pacis, 1557 habene sunt caritatis: constricti inter se concordie uinculis, et iugo fidei subiecti, quatuor rotis Euangelii mysterium totius orbis finibus inuehentes, bonum aurigam portantes Dei uerbum: cuius flagello fugate sunt illecebre seculares, exterminatus mundi istius princeps, iustorum cursus impletus est. O rationabilium equorum grande certamen! o mirandum mysterium! Rota intra rotam currebat, et non impediebatur, nouum Testamentum in ueteri Testamento, intra illud currebat per quod annuntiabatur. In quatuor partes ibant, rote, et non reuertebantur retrorsum; quia spiritus uite erat in his, qui currebat in quatuor partes  totius mundi: et sine offensione currebat, quia bona equorum uita quadrabat. Currebant igitur equi, quia non dormiebat qui ascenderat equos.

41. Animarum igitur nostrarum auriga iehsu; qui nos quoque uult ascendere equos nostros, id est, corpora nostra; et uigilare semper ne dicatur nobis: Dormitauerunt qui ascenderunt equos . Transeundum est hoc mare impigre, uix transitur a uigilantibus. Si quis autem dormierit, transire non poterit, sed demergitur, ut Aegyptius cuius et anima et corpus interiit. Equum enim et ascensorem proiecit  in mare , qui non sequebantur legem, sed per sequebantur.

42. Eque mee in curribus Pharaonis assimilaui te. [b 1Kb] uirtutis labor querit uictoriam, ut non possit eque illi que Salomonis est comparari, uelox ad currendum, habilis ad partum; quoniam fecunditas anime desideratur et queritur. Hec ergo equa pretiosa est, et currus Pharaonis ueloces. Sed hoc loco de anima dicendum suscepimus, huius eque que similis estimatur huic anime, hoc est, prophetice uel apostolice uirtutis: quod in eorum annumeretur grege, qui fecunditate predicationis sue totius orbis terrarum spatia repleuerunt. Et quamuis in corpore constituti, nulla tamen cursus spiritalis sensere dispendia. Ideoque laudatur quod celesti sibi illuminante  precepto, iam speciosa, iam pulchra sit que uultu preferat castitatis decorem, et redimicula ceruicis tollat, in qua sunt patientie et humilitatis insignia. Atque idcirco sponsam suam collaudans dicebat:

43.  [c 1Kb] Quam speciose facte sunt gene tue sicut turturis, ceruix tua sicut redimicula. uultus liberior est, ubi est caritatis conscientia; et portare iugum Christi suaue est, si ornamenta putes ceruicis tue esse, non onera. Attolle ergo oculos semper ad Dominum tuum, et quere Deum, ut inuenias. Erige ceruicem, redimicula non uincula geris: mutaque animalia redimiculis gaudent, et phalerari sibi magis, quam nodari uidentur. Gene sicut turturis, perferant insignia uerecundie: Redimicula ceruicis libertatis attollant fiduciam; leue est enim iugum  Christi, et ideo ceruix eo non premitur, sed leuatur.

44.  Similitudines, inquit, auri faciemus tibi, ex distinctionibus argenti, quoad usque rex erit in declinatione sua. Ex iis enim qui ex Lege sunt et prophetis, mediocriter ante crediderant gloriam Domini Iesu, et hereditas eius diffusa per populos, quo frequentius examinata, hoc amplius est probata. Crebre enim persecutiones Ecclesie iustorum nobis titulos, martyrii uictorias ediderunt. Itaque sicut aurum bonum, ira Ecclesia cum utitur, detrimenta non sentit, sed magis fulgor eius augetur, donec Christus ueniat in regnum suum, et reclinet caput suum in Ecclesie fide. Qui cum uenisset ad oues perditas domus Isrel, non habebat ubi caput suum reclinaret: nunc autem iam redolet fides, ideoque  dicit Ecclesia: Nardus mea dedit odorem suum; et dicit cum presumptione exspectans retributionem. Fragrat unguentum gratie, in quo uirgo generauit, et Dominus iehsu sacramentum incarnationis assumpsit.

45.  Colligatio gutte frater meus mihi, in medio uberum meorum manebit, siue commorabitur. Prius quidem dixerat, quod nardus sua dedisset ei odorem sponsi; et quia per unguentum quo unxerat, odoris eius fragrantiam recepisset: nunc autem ait: Frater meus mihi guttam redolet, et hanc non diffusam neque ut libet dispersam, sed  colligatam et constrictam, quo scilicet odor ipsius suauitatis densior reddatur et uehementior. Et hic, inquit, 1558 cum talis sit, in medio uberum meorum commoratur et commanet, et requiem ac mansionem suam facit in loco pectoris mei. [a 1Kb] Colligatio, inquit, gutte consobrinus meus, botrus cypri frater meus mihi, inter media ubera mea requiescet. Corpus enim suscipiens Dominus iehsu, caritatis se uinculis illigauit, et non solum se membris nostris et passionibus naturalibus, sed etiam cruci iunxit; ideoque sicut botrus in Ecclesie fide, et morali requiescit gratia.

46. Nardus cypri consobrinus meus in uineis Engaddi. Si locum querimus regionis cuiusdam que in Iudea est, locus sic dicitur in quo opobalsamum gignitur: si interpretationem, tentatio Latine significatur.  In illis uero uineis lignum est, quod si quis compungat, unguentum emittit, hic fructus est ligni. Si non incidatur lignum, non ita fragrat et redolet, cum autem compunctum fuerit artificis manu, tunc lacrymam distillat. Sicut et Christus in illo tentationis ligno crucifixus, illacrymabat populum, ut peccata nostra dilueret, et de uisceribus misericordie sue fundebat unguentum dicens: Pater, dimitte illis, quia nesciunt quid faciunt . Tunc ergo in ligno compunctus lancea, exiuit de eo sanguis et aqua, omni unguento suauior, accepta Deo hostia, per totum mundum odorem sanctificationis effundens. Et quasi balsamum ex arbore, sic uirtus exibat e corpore, unde ait: Sentio uirtutem de me exiisse  . Inde opobalsamum expressius dicitur, eo quod compunctione ligni balsamum per cauernam punctionis erumpit.

47. Compunctus igitur iehsu, odorem remissionis peccatorum et redemptionis effudit. Nam et constrictus erat, cum uerbum esset homo factus: et pauper factus est, cum diues esset; ut nos illius inopia ditaremur: potens erat, et despiciendum se prebuit, ita ut Herodes sperneret eum et illuderet ei: terram mouebat, et herebat in ligno: celum obducebat tenebris, et mundum crucifigebat, et crucifixus erat: inclinabat caput, et exibat uerbum: exinanitus erat, et replebat omnia: descendit Deus, ascendit homo: uerbum caro factum est, ut caro sibi uerbi solium in Dei dextera uindicaret: uulnus erat et  fluebat unguentum: scarabeus audiebatur, et Deus agnoscebatur. Respondit et Christus.

48.  Ecce bona es, proxima mea, ecce es bona: oculi tui columbe. Quoniam cognouerat Ecclesia mysterium, et pro totius mundi redemptione crucifixum Dominum Iesum predicabat, meretur audire: Ecce es bona, que me bonum dicis; Ecce es bona, que uidisti glorie mee decorem, et ipsa speciosa es et decora. Quid est autem dicere Christum: Bona es, uel decora es, nisi illud Euangelium: Constans esto, filia, remissa sunt tibi peccata tua ? Ergo cui Christus peccata donauit,  recte dicit: Retribue seruo tuo, ut uiuam, et custodiam mandata tua . Non habet in retributione quid desperet; quia Dominus iehsu uenit mundum saluare, non perdere. Ideo immemor est iniurie, memor gratie, sicut in prophetico libro testificatur ipse dicens: Ego sum, ego sum qui deleo iniquitates tuas, et memor non ero: tu autem memor esto et iudicemur, dic tu prius iniquitates tuas ut iustificeris . Quicumque ergo dicit iniquitates suas Deo, iustificatur: et quicumque iustificatur, retributionem non timet, sed exposcit: qui retributionem non timet, uiuit.

49.  [b 1Kb] Ecce, inquit, formosus consobrinus meus, et quidem pulcher. Acclinatio nostra opaca, trabes domorum nostrarum cedri, lacunaria nostra  cupressi. Laudat sponsi decorem Ecclesia, quem plus unusquisque tacito laudat affectu, et fidus mysteriorum interpres tacendo plus predicat. Nam que arcana diuulgat, imminuit Christi decorem; ideo nemo mittat margaritas suas porcis, ne conculcari faciat ornamenta pretiosa. Non ergo in tabernaculo loquacis et garruli; quia multiloquio peccatum admittitur: sed in uiri serii, qui sit parcus alloquii, nec sermonis intemperans, et uerborum sobrietate temulentiam loquacitatis euitans, caput suum Christus reclinat.

50. Et merito opacam significat reclinationem; quia in Ecclesia constitutos uirtus obumbrat Altissimi. Hac umbra Dauid protegi postulabat, ne eum per diem sol ureret, uel luna per noctem . Hanc umbram spiritualis ministrat 1559 gratia, torrida seculi huius et mundi estiua fugientibus. Opaca igitur acclinatio Christi et Ecclesie, quibus Dei Patris eterna illa requies aspirat. In hac ergo requiescamus umbra, peccatorum nostrorum estibus fatigati si quos adussit libido, hos Domini crux refrigeret, in qua se reclinauit, ut nostra debita susciperet. Si quos culpa lassauit, hos iehsu gremio excipiat suo, et molli foueat amplexu; unde audeo dicere, quod caro Christi acclinatio est Ecclesie.

51. Trabes domorum nostrarum cedri. Cedri specie, maiorum qui iusti fuerunt, gloria designatur. Iustus enim ut palma florebit, et sicut cedrus que in Libano est, multiplicabitur ; sicut enim cedrus  non putrescit, ita nec maiorum gloria ulla uetustate corrumpitur.

52. Lacunaria nostra cupressi. Genus hoc arboris numquam amittit uiriditatem suam, hieme iuxta atque estate comam pascit, nec diuerso colore mutatur. Solam hanc arborem uentus numquam suo honore despoliat, sola numquam ueteri exuitur amictu, aut nouo flore uestitur. Sic apostolica quoque gratia nescit defectum, sed uetustate sui floret. Anima ergo corrumpi nescit, que florentibus membris uiget, semper iustitie ceterarumque uirtutum culmina patienti  magnanimitate sustentat; et ideo non defluit, neque deficit; quia nichil in ea rimosum est ac remissum, nichil mobile, nichil lubricum, nichil quod uitio sermonis ex ea possit effundi. Sequitur Ecclesia uel fidelis anima, animam dico, ideo quia nichil tam est homo, quam anima.



CAPUT SECUNDUM.

1.  [a 1Kb] Ego flos campi, et lilium conuallium, sicut lilium in medio spinarum; in totam enim terram fides populi credentis exiuit, et in spatioso posuit pedes suos Christus; et ideo pulchre ait florem se esse campi. Flos erat etiam Paulus qui dicebat: Bonus odor Christi sumus Deo . Et uere flos, qui poterat noua et uetera de sui cordis proferre thesauro. [b 1Kb] Ego flos campi. Et bene flos est  Ecclesia que fructum annuntiat, hoc est, Dominum Iesum Christum, de quo dictum est Marie: Benedicta tu inter mulieres, et benedictus fructus uentris tui .

2. Alio quoque sensu florem tibi demonstro carpendum, illum utique qui dixit: Ego flos campi, et lilium conuallium. Plerique comparationem hanc secundum naturam floris, et usum putant propositi germinis aptiorem; eo quod lilia nullius annui usus cultum requirant, nec sicut erga prouentum fructuum ceterorum, ita etiam erga generationem istius floris, sollicitis in orbem redeat labor actus agricolis; quibuslibet enim siccitatibus agri, omne illud quod alitur in florem quadam uirtute genitali ex sese, atque in se succi semper uirentis animatur; ita ut cum  foliorum puberum caulem uideas aruisse, floris tamen natura uirescat; absconditur enim uiriditas, non amittitur. Ast ubi uernis fuerit prouocata blanditiis, indumentum germinis, comam floris, liliiue resumit ornatus.

3. Illud etiam delectat aduertere, quia non in asperitatibus montium incultisque siluarum lilia, sed in hortorum amenitate generantur. Sunt enim horti quidam diuersarum pomiferi uirtutum, iuxta quod scriptum est: Hortus conclusus, etc. , eo quod ubi integritas, ubi castitas, ubi religio, ubi fida silentia secretorum; ibi claritas angelorum est, ibi confessorum uiole, lilia uirginum, rose martyrum sunt. Bene lilium Christus est, quia ubi martyrum sanguis, ibi Christus qui est flos sublimis,  immaculatus, innoxius, in quo non spinarum offendat asperitas, sed gratia circumfusa clarebat. Sunt enim spine rosarum, que sunt tormenta martyrum; non habet spinas inoffensa diuinitas, que tormenta non sensit.

4. [c 1Kb] Tamquam lilium in medio spinarum. Quod est euidentis indicii spiritalium nequitiarum sentibus uirtutem obsideri, unde fructum nemo referat, nisi qui cautus accedat. Sume igitur alas uirgo, sed spiritus: ut superuoles uitia, si contingere cupis Christum,  Qui in altis habitat, et humilia respicit . Et species eius sicut cedrus Libani, que comam nubibus, radicem terris inserit; principium enim eius de celo, posteriora eius in terris, 1560 fructus celo proximos ediderunt. Scrutare diligentius tam bonum florem, necubi eum in pectoris tui conualle reperias; humilibus enim frequenter inhalatur. Amat generari in hortis, in quibus cum Susanna dum deambularet, inuenit: mori potius quam uiolari parata.

5. [d 1Kb] Aliter, Ego flos campi, et lilium conuallium, tamquam lilium in medio spinarum. Ecce alium locum in quo solet Dominus conuersari, immo non in uno, sed in pluribus: Ego, inquit, flos campi; quia patentem simplicitatem pure mentis frequentat.  Et lilium conuallium; flos enim humilitatis est Christus, non luxurie, non uoluptatum atque lasciuie, sed flos simplicitatis, flos humilitatis. [e 1Kb] Flos odorem suum et succisus reseruat, et contritus accumulat, nec auulsus amittit; ita et Dominus iehsu in illo patibulo crucis nec contritus emarcuit, nec auulsus euanuit, et illa lancee punctione succisus, sacro speciosior fusi cruoris colore uernauit, mori ipse nescius, et mortuis eterne uite munus exhalans.

6.  [f 1Kb] Tamquam lilium in medio spinarum, nonne inter asperitates laborum contritionesque animorum boni flos odoris assurgit; quia contrito corde Deus placatur. Hoc est desertum, filie, quod ducit ad regnum, hoc est etiam desertum, quod  floret ut lilium, iuxta illud quod scriptum est: Letare, sterilis, et exsulta, desertum, et floreat ut lilium . In hoc deserto, filie, arbor illa bona fructifera que bonos fructus facit, incipit brachia factorum suorum diffundere, uerticem diuinitatis attollere, iuxta quam nostre ligna silue frutescant; quia sicut arbor mali inter ligna silue, ita frater meus in medio filiorum; ut uidens hoc Ecclesia, et fidei nostre iam leta successu, dicat: In umbra eius concupiui et sedi, et fructus eius dulcis in faucibus meis.

7.  [g 1Kb] Nota quod sepe in hoc Canticorum libro Salomon triplicem illam sapientiam euidenter expressit, moralem scilicet, naturalem, et mysticam, sicut in Prouerbiis dixerat; ut tripliciter  sibi scriberet, qui sapientiam eius uellet audire. Ait ergo in Canticis sponsa de sponso: Ecce pulcher es, consobrinus meus, ecce pulcher es et decorus; acclinatio nostra opaca, trabes domorum nostrarum cedri, lacunaria nostra cupressi . Possumus hoc de moralibus accipere; ubi enim requiescit Christus et Ecclesia, nisi in operibus sue plebis? Denique ubi impudicitia, ubi superbia, ubi iniquitas erat, ibi ait Dominus iehsu: Filius autem hominis non habet ubi caput suum reclinet . De naturalibus  autem quid accipiamus? In umbra, inquit, eius concupiui et sedi, et fructus eius dulcis in faucibus meis; qui enim terrena supergreditur, et cui mundana moriuntur  omnia que sunt sub sole, refugit et contemnit. De mysticis quoque ait: Introducite me in domum uini, constituite in me caritatem. Etenim sicut uineam suam uitis, ita Dominus iehsu populum suum quasi uitis eterna quibusdam brachiis caritatis amplectitur.

8. Considera singula; in moralibus flos est inter spinas lilium, sicut ipse ait: Ego flos campi, et lilium conuallium . In moralibus ergo flos est, sicut in naturalibus sol iustitie, qui oriens et resurgens illuminat, occidens obumbrat. Caue ne tibi occidat, quia scriptum est: Sol non occidat super  iracundiam uestram . In mysticis caritas est, quia plenitudo legis est Christus. Et ideo Ecclesia que diligit Christum, uulnerata est caritate.

9. [a 1Kb] Pulchre etiam lilium dicitur Ecclesia; sicut enim lilium fulget, ita etiam splendent opera sanctorum. Pulcherrime etiam dictum est: Lilium conuallium; quia in humilibus magis elucet gratia. Sed hoc lilium in medio spinarum, hoc est, inter Iudeos et hereticos, hoc est inter sollicitudines huius seculi, que mentem hominis animumque compungunt. Possumus etiam aliter accipere, quia sicut lilium inter spinas eminet, ita super omnes conuentus Ecclesia Dei refulget.

10. Refert etiam considerare, quod hoc lilium  splendore circumfusum sit, intus autem quod habet, rubeum sit, boni et ipsum odoris; eo quod caro Christi uelut morali diuinitatis claritudine circumsepta, celestis habuerit protectionem gratie. Denique in posterioribus ait: Fraternus meus candidus, et rubeus : candidus claritate 1561 diuina, rubeus specie coloris humani, quem sacramento incarnationis assumpsit. Meritoque et ipsum quod est rubrum, bene olet, quia caro Christi sine peccato est, quam perfidi contrectantes, manus suas inquinauerunt: sancti uenerantes, pietatis odore fragrarunt.

11. Accepit hunc odorem Dominus iehsu fragrantis Ecclesie sue, et ait: Ecce proxima mea bona. Et Ecclesia dicit ad Christum: Ecce es bonus fraternus meus, ecce es bonus, tamquam malum in lignis silue.  Pulcherrima collatio! Quid enim pulchrius aptiusque dici queat, quam ut sponsum arbori mali comparet? Huiusmodi enim pomum odorem gratum habet, ut ceterorum pomorum fragrantiam uincat. Et Christus affixus ad lignum, sicut malum pendens in arbore, bonum odorem mundane fundebat redemptionis, que peccati grauem detersit fetorem, et unguentum potus uitalis effudit.

12. Tamquam malum, inquit, in lignis silue, ita consobrinus meus in medio filiorum; eo quod super  prophetas et apostolos, intima corda hominum, uerborum suauitate mulcebat. Sed non solum odor, uerum etiam cibus suauis in malo est: ergo cibus suauis est Christus.

13. In umbra eius concupiui, et sedi; legem enim acceperat, hanc sequebatur, hanc currebat uiam: in lege itaque requiescens, in umbra Christi requiescebat. Bona umbra, que nos ab iniquitatis sole defendit! Cui autem dubium quod lex Dei umbra sit Christi? Quid est lex diei festi, neomenie, sabbatorum, nisi umbra futurorum? Qui dies secundum legem Moysi: Ut uideam sex dies, et iterum septimum diem, et sic perpetua secula? Quis mensis secundum legem Moysi, ut sciens mensem, sciam primam mensis neomeniam, et uere sancta in neomeniis offerenda? Quis secundum legem Moysi annus,  sex illis diebus constans de quibus ait: Sex annis seruiet Hebreus, et septimo anno liberabitur ; ut inueniantur sex anni quibus aliquis operatur terram, septimo autem anno remittit illam proselytis, et pauperibus, et bestiis terre? Quis septimus annus, quo concedantur omnia debita Hebreis?

14. In hac umbra requiescebat Patrum fides, prophetarum sancta deuotio. Dic ergo congregatio religiosa uel sancta anima: In umbra eius concupiui, et sedi. Umbra est iubileus annus: quis enim eius mystica uidet, ut facie ad faciem cognoscat que anno quingentesimo complenda Lege prescripta sunt? Umbra sunt dies festi secundum Legem a primo mense decima die mensis, usque ad quartam decimam,  et inde usque ad uigesimam primam mensis. Que umbra est celebritas illa inter primum et septimum mensem in tempore illo anonymo? Umbra est sanctificata libertas in sabbato. Umbra est dies festus septimi mensis neomenie, et memoriale tubarum, septimi mensis dies decimus, dies propitiationis. uides quia monas et decas, duo festi dies. Item quintus decimus dies, dies Tabernaculorum per octo dies: in umbra hec omnia. In umbra prima dies uocata, et octaua dies uocata in umbra, que scenopegiis prescripta secundum Legem.

15. Constitue mihi aliquos ex circumcisione credentes, in Lege doctos, obseruantie sollicite uiros, et nunc Euangelii agnitione illuminatos, spiritali saginatos gratia, dicit in his Ecclesia que uidet Christum,  que sponsum recipit, que cibo eius pascitur: In umbra eius concupiui, et sedi, et fructus eius dulcis in faucibus meis. Quis fructus eius dulcis, nisi predicatio Dominice passionis? ut ipse ait: Ecce hereditas Domini, filii merces fructus uentris . Quis enim dulcior fructus potest esse in faucibus nostris, quam remissio peccatorum?

16. [b 1Kb] Et fructus eius dulcis gutluri meo. Est spirituale manna, hoc est, pluuia spiritalis sapientie, que ingeniosis et querentibus de celo infunditur,  et irrorat mentes piorum, et obdulcat fauces eorum: qui igitur intellexerit infusionem diuine sapientie, delectatur nec alium cibum querit, nec in solo pane uiuit, sed in omni uerbo Dei. Qui curiosior fuerit, querit quid sit illud quod melle dulcius sit: respondet illi minister Dei: Hic est panis quem dedit uobis Dominus manducare. Quid sit iste panis, audi: uerbum, inquit, quod ordinauit Deus. 1562 Hec ergo ordinatio Dei, hec alimonia alit animam sapientis, et illuminat atque obdulcat, resplendens ueritatis corusco, et mulcens tamquam fauo quodam, ita diuersarum uirtutum suauitate, et sermone sapientie. Faui enim mellis sermones sunt boni, sicut scriptum est in Prouerbiis. Ergo ubi gustauit fructum suauitatis, impatiens ad perfectiora festinat, dicens:

 17.  [a 1Kb] Introducite me in domum uini, constituite in me dilectionem, confirmate me in unguentis, stipate me in malis; quia uulnerate dilectionis ego sum. Leua eius sub capite meo, et dextera eius complectetur me. Adiuraui uos, filie Hierusalem, in uirtutibus et fortitudinibus agri, si suscitaueritis et resuscitaueritis dilectionem, usquequo uoluerit. Merito querit eum, merito desiderat; quia bene omnia in hoc cursu atque itinere disposuit imperator noster. Primum omnium fidei fundamento tabernaculum hoc confirmandum putauit. Deinde si qua est nobis aspera atque arida et prerupta mansio, Imperator tamen iste turbata discernit, arida irrigat, deserta fecundat. Si quid amaritudinis, si quid tentationis, si quid infirmitatis est, ductor noster et amara temperat,  et sollicita mitigat; dura dissoluit et in ualida confirmat.

18. Sicubi uult requiescere rex terre exercitum suum, non ignobilem uicum non commeatibus indigentem, non arenosa et nuda gignentium: sed urbem edificiis nobilem, refectam et uberem copiarum, aut agrum amenum, aut uirentem pascuis, aut nemorosa et campestria statiuis opportuna decernit. Ergo si reges terre norunt commoda prouidere sequentibus se, quanto magis Deus qui bonus est, nouit quemadmodum profutura disponat diligentibus se? Ac primum si incognitum carpendum est iter, duces eliguntur uiarum, qui precurrant agmini, sed hoc imperatores isti iniuriosum sibi arbitrantur: Deus autem preibat, cum Hebrei facerent iter, denique in columna nubis loquebatur ad eos. Et ut scias  quia preibat, Deus, inquit, preibat illos: interdiu quidem in columna nubis ostendens illis uiam; noctu autem in columna ignis, et non deficiebat columna nubis interdiu . Hanc precedentem nobis columnam sequens Ecclesia, non deficientem ne ipsa deficeret, umbra eius refrigerabatur; et ideo dicit: In umbra eius concupiui, et sedi, et dulcis eius fructus in faucibus meis ; quia a Domino pascebatur, et deducta in locum pascuorum et aquam refectionis.

 19. Introducite me in domum uini. De copiis preparatis, querit progredi ad aliam mansionem in qua mysteriorum gratiam et letitie capiat suauitatem. Hinc quoque promouens uerum iter, ait: Ordinate in me dilectionem. Bona statiua, ubi plenitudo est caritatis. [b 1Kb] Charitas non potest esse sine fide; tres enim uelut uades sunt Ecclesie, spes, fides, caritas, cum spes precesserit, fides fundata fuerit, ordinatur caritas, Ecclesia copulatur.

20. [c 1Kb] Confirmate me, inquit, in unguentis, stipate me in malis. Habes alias mansiones, ad quas Ecclesia cum delectatione succedit. Iste mansiones sunt crucis Christi et sepulture, in quibus uulnerata est Ecclesia, sed uulnere caritatis; uulnus enim est quod Christus excepit, sed unguentum est quod effudit.  Pomum est quod pependit, hoc pomum gustauit Ecclesia, et ait: Et fructus eius dulcis in faucibus meis. Et ut scias quia pomum est Dominus, legisti supra: Tamquam malum in lignis silue, ita consobrinus meus. Nos quoque uulnus fatemur, cum predicamus Christum crucifixum, sed bonus odor sumus Deo; quia crux Christi Iudeis scandalum, Grecis stultitia, nobis autem uirtus Dei atque sapientia est. Hoc uulnere Ecclesia uulneratur, cum Saluatoris sui predicat mortem, sed hoc uulnus est caritatis. Denique qui non credit, negat: qui diligit, confitetur. Manicheus negat, Christianus fatetur; et ideo scriptum est: Utiliora uulnera amici, quam uoluntaria oscula inimici . Pulchre ergo dicit Ecclesia: Quia uulnerata caritate  ego sum.

21. Nudemus membra nostra bono uulneri, nudemus sagitte electe: sagitta hec Christus est qui dicit: Posuit me sicut sagittam electam ; bonum est ergo hac uulnerari sagitta, non mediocris mansionis iste processus, non omnes possunt dicere, quia uulnerati sunt dilectione. 1563 Dicebant apostoli, cum pro Christo lapidarentur et Christum predicarent: dicebat Paulus cum ter uirgis cederetur, et die ac nocte Christum adorandum gentibus disputaret: dicunt hoc martyres, qui uulnerantur pro Christo; et quia uulnerari pro eius meruerunt nomine, plus diligunt. Ad hanc ergo ueniens mansionem Ecclesia, ad hunc processum, ut pro Christo filios suos offerat, ut excipiat uulnera  caritatis, quasi bona fidei alimenta reperiens, pietatis fructus gustauit ipsa, et hortari ceteros cepit, dicens: Gustate et uidete quoniam suauis est Dominus. Et addidit Ecclesia dicere:

22. [d 1Kb] Leua eius sub capite meo, et dextera eius complectetur me. Et iste mansiones sunt uia regali incedentis Ecclesia; Multe enim sunt mansiones apud Patrem meum . Testificatur Dominus iehsu: Et ecce uenio, et accerso uos . Bona mansio sapientie, et siue in leua eius, siue in dextera, bona mansio; quia uia regalis est. Ideoque  sapientes nuntii dicunt: uia regali ibimus, non diuertemus in dextera, neque in sinistra, quoadusque transeamus terminos tuos . Hoc dixerunt missi a Moyse nuntii ad regem Edom, hoc est terrenum; quia terrena omnia siue in dextera, siue in sinistra, mala sunt. Mala mansio insipientia, mala mansio intemperantia; et ideo pertransit has mansiones Hebreus: non diuertit ad eas, sed pertransit; ut perueniat ad sinistram sapientie et dexteram, et in ipsis maneat, ubi diuitie simplicitatis, ubi gloria, ubi longitudo uite est. Longitudo enim uite in dextera eius, ut ait Salomon: In sinistra autem eius diuitie et gloria : in dextera uita est, in sinistra requies. Utinam super sinistram eius requiescam, nec queram ceruicalia! ue enim his qui  assuunt ceruicalia, Ezechiel dicit . Has mansiones preparat Ecclesie sue bonus ductor, et per uias sapientie dirigit iter eius. Denique laudat sapiens uias eius: uie eius uie bone, et omnes semite eius in pace .

23. [a 1Kb] Leua eius sub caput meum, et dextera illius complectetur me. Hec loquitur sponsa de Christo, anima de uerbo Dei: Christus autem idem est uerbum Dei atque sapientia. Beata ergo anima quam complectitur sapientia. Magna est sapientie manus, magna dextera, totam complectitur animam; tota enim munita est, que desponsata uerbo Dei est. Plenitudo enim sapientie, timere Deum: que ergo Deum timet anima, pleno se munit ipsa presidio. Mittit sapientia leuam suam sub collum eius,  dexteram autem in complexum eius. Utrumque quidem brachium eius ad utilia extenditur; habent tamen propria sua singule manus sapientie: In dextera longitudo uite est, in sinistra autem diuitie et gloria. Bonis utique manus utroque dotata est dotibus; in eo tamen habent uarietatem sui muneris, quod et presentia et futura tempora comprehendunt; ut leua presentium remuneratrix, dextera futurorum sit.

24. Possumus hoc etiam de prophetia sancti patriarche Isrel cognoscere, nam cum dexteram suam posuisset super Ephrem, sinistram autem super Manassen, et conuertere eas Ioseph etatis consideratione uoluisset; ut dexteram patris super caput Manasse senioris filii collocaret, noluit, et dixit: Scio, fili, et hic erit in populum, et hic exaltabitur,  sed frater iunior maior erit illo . In quo maior? in eo utique quia benedictione prelatus est, dicentibus posteris Ephrem: Faciat uos Deus sicut fecit Ephrem et Manassen : uel quia semen eius multitudo gentium, que in hoc seculo laborem elegit, credens in Dominum Iesum, ut consolationem habeat futurorum. Manasse autem semen est populus obliuionis, qui proprium oblitus auctorem, exaltatus ad tempus in hoc seculo est, daturus in reliquum penas graues; quia Deum suum et Dominum denegauit.

 25. Hoc eo diximus, ut probaremus ea esse potiora que futura sunt. Denique leua sapientie sub sponse capite est, dextera autem superior, que totam complectitur sponsam. Itaque illa quasi fulcrum est quietis presentis, quo anima innixa requiescit. Habet ubi reclinet caput suum, quia leua sapientie diuitie sunt et gloria. Per id tempus hec mulcent, et ex parte solatio sunt, et ideo; Filius hominis non habebat ubi caput 1564 suum reclinaret ; quia cum diues esset, pauper factus est . Nec gloriam aliquam istius seculi requirebat; quia uenerat non ut in portione, sed ut uniuerso humano generi subueniret, dicens: Mihi indignamini quia totum hominem sanum feci in sabbato ; hoc est totum, non ut facultatum  collatione ditaret, non ut honorum insignibus, non ut glorie secularis cumularet augmento; hec enim non habent beatitudinis et gratie plenitudinem: sed totum, hoc est, quod longitudinem uite complecteretur eterne. Neque enim communis uite similis uita in dextera est sapientie, sed longitudo uite est, ut qui accipit uitam a sapientia, non exiguitatem uite, sed perpetuitatem et eternitatis longitudinem adipiscatur.

26. Bonus amictus eternitas uite. [b 1Kb] Itaque sponsa malorum granatorum, hoc est, diuersorum et innumerabilium fructuum, et precipue fidei odoribus, gratie, sapientie et glorie, uiteque eterne subnixa diuitiis que sunt circa sinistram et dexteram sponsi, per animas sanctas laudantium congregationum plausibus  excitat Christum, dicens:

27. [c 1Kb] Adiuraui uos, filie Hierusalem, in uirtutibus e fortitudinibus agri, si suscitaueritis, et resuscitaueritis dilectionem usquequo uoluerit. Ager ille quem benedixit Dominus, non iste terrenus aut horridus siluis, aut confragosus torrentibus, aut inutilis uitibus, aut infecunda glarea saxosus, aut hiulcus, et aridus siccitate, aut sanguine madidus, aut sentibus incultus et spinis, sed ille ager de quo Dominus ait: Et species agri mecum est . In hoc agro uua illa reperitur que expressa sanguinem fudit, et mundum diluit: in hoc agro est ficus illa sub qua sancti requiescent, spiritalis gratie suauitate recreati: in hoc agro est oliua illa fructifera, dominice fluens pacis unguentum: in hoc agro florent  malogranata, que plurimos fructus uno fidei munimine tegunt, et quodam fouent caritatis amplexu.

28. [d 1Kb] Quia igitur sapientia et honesta claritas ita perfecta sunt, si habeant caritatem (plenitudo enim legis  suscitari et resuscitari uult caritatem, suscitari in ueteri Testamento, resuscitari in nouo. Charitas Deus est, ut legimus, caritas Christus est . Suscitatur tamquam leo, et catulus leonis; ut Iude ascendat ex germine : resuscitatur ut  dormiens, ut recumbens; quia non humana, sed sua et Patris maiestate suscitatus est a mortuis. Unde ait Scriptura: Quis suscitabit illum? Non enim poterat illum aut angelus aut Potestas suscitare aliena, cum ipse alios suscitaret. Ergo cum hic dicit: Si suscitaueritis et resuscitaueritis dilectionem, usquequo uoluerit; de iis dicit, qui resurrectionem eius congrue possunt predicare, ut audientibus ardorem fidei et deuotionis accendant: uel suscitatur Christus in his qui primum accedunt, resuscitatur in his qui postquam accesserint, dormierunt. Dormit ergo Christus negligentibus, suscitatur in sanctis.

29. [a 1Kb] Hanc itaque caritatem suscitat et resuscitat, donec uocem eius accipiat, et presentiam eius accersat: quia quesitus non solum uenit, sed etiam  saliens uenit. Sed iam sponsus aderat, ut probaret illud quod adhuc loquentibus nobis dicit: Adsum. [b 1Kb] Adest, quia suscitatus a filiabus Iude, quasi resuscitatus a filiabus Hierusalem. Audit Ecclesia sonum uocis eius et dicit:

30.  uox consobrini mei, ecce hic aduenit saliens super montes, transiliens super colles. Manipularis est hic liber multas habens personas nobiles, uelut manipulus triumphalis, multosque actus significans, quos intelligere magis quam expressos tenere possumus. Nam quasi aduenientem sponsum audierit cum aliquibus pariter uiantibus collonquentem, dicit sponsa: uox consobrini mei. Dum loquitur cum filiabus Hierusalem, et rogat ut excitent, et resuscitent sponsum; subito tamquam de longinquo  misse uocis sonum sentiens, dicit: uox consobrini mei, annuntians quem nuntiari sibi ante querebat. Quem cupiebat ab aliis suscitari, sua prece resuscitatum, a Patre uenire iam credens, leta dicit: uox consobrini mei. Bene addidit, consobrini mei; ut non alie, sed consobrina sola sibi eius uindicaret aduentum.

1565 31. Ecce, inquit, iste aduenit, adhuc ego eum quero, et ille iam uenit: adhuc ego suffragia capto ut ueniat, et ille iam proximus est: ego suscitari mihi caritatem cupio, ego me uulneratam caritatis puto, et ad me plus ipsa caritas festinat: ego dixi, ueni; salit ille et transilit: ego rogo eum uenire cum gratia, iste gratiarum operatur augmenta; et dum uenit, incrementa gratie secum uehit,  et ueniendo acquirit, quia studet etiam ipse sue placere dilecte. Salit super excelsa, ut ascendat ad sponsam; sponse enim thalamus tribunal est Christi. Salit super Adam, transilit super Synagogam; salit super Gentes, transilit super Iudeos.

32. uideamus salientem Salit de celo in uirginem, de utero in presepe, de Iordane in crucem, de cruce in tumulum, in celum de sepulcro. Proba mihi Dauid salientem, proba currentem; tu enim dixisti: Exsultauit ut gigas ad currendam uiam, a summo celo egressio eius; et occursus eius usque ad summum eius, nec est qui se abscondat a calore eius . Et nunc salit, et nunc currit, de  corde Patris super sanctos suos, de Oriente super Occidentem, de Septentrione super Meridiem. Iste est qui ascendit super Occasum, ipse super celos celorum ad Orientem, ipse ascendit super montes, ipse super colles.

33. Utinam ego miser dicam, dicat anima mea: Ecce iste aduenit, et aduenit non super terrena, non super ualles, sed aduenit: Saliens super montes; Deus enim Deus montium est, non uallium: ubi ergo salit, super montes salit. Si sis mons, salit super te, salit super Isaiam, salit super Hieremiam, salit super Petrum, Ioannem, Iacobum. Montes in circuitu eius : si non potest esse mons et non preuales, esto uel collis, ut super te Christus ascendat: et si transilit, ut te transitus eius custodiat.

 34. Diximus de Christo et Ecclesia, dicamus de anima et uerbo. Anima iusti sponsa est uerbi, hec si desideret, si cupiat, si oret et oret assidue, et oret sine ulla disceptatione, et tota intendat in uerbum: subito uocem sibi uidetur eius audire quem non uidet, et in timore sensus odorem diuinitatis eius agnoscit, quod patiuntur plerumque qui bene credunt. Replentur subito nares anime spiritali gratia, et sentit sibi presentie eius flatum aspirare quem querit, et dicit: Ecce iste ipse est quem requiro, ipse quem desidero.

35. Nonne cum aliquid de Scripturis cogitamus, et explanationem eius inuenire non possumus; dum dubitamus, dum querimus, subito nobis quasi super montes, id est, altissima dogmata uidetur, ascendere.  Deinde quasi super colles apparens nobis, illuminat mentem, ut infundat sensibus, quod inuenire posse difficile uidebatur: ergo quasi ex absente fit presens uerbum in cordibus nostris. Et rursus cum aliquid nobis subobscurum est, tamquam subducitur uerbum, et tamquam absentis aduentum desideramus; et iterum apparet, ostendit se nobis tamquam presens sit nobis in iis que requirimus cognoscendis.

36. Salit ergo in uniuscuiusque corde frequenter, transilit et exit et reuertitur: si sequaris, si requiras, si tibi fidelium grata disputatione doctorum uerbum quod exierat atque transierat, postules resuscitari. Sicut illa que quesiuit et inuenit, que dixit: Frater meus transiuit, anima mea exiuit in uerbo eius . Ergo etsi super montes salit, sequere: etsi  super colles, sequere. Reperiuntur enim in montibus et in collibus uenatores Domini, qui inuestigant eos qui capiuntur ad uitam; sic enim dixit per Hieremiam Deus: Ecce mitto multos piscatores et multos uenatores, et uenabuntur eos super omnem montem et super omnem collem . Ibi ergo populus Dei queratur et inueniatur in Petri et in Pauli doctrina, gratia, disciplina; ut non in conualle sint, ubi fletus, sed in montibus a quibus unumquemque Christus illuminat, et cum Petrum legimus, Christus illuminat: et cum Paulum legimus, Christus illuminat. Curauit Paulus, Christus illuminauit; quoniam inuocato Domini Iesu nomine, resurrexit, cuius sanatus  est munere. Suscitauit mortuam Petrus, Christus illuminauit; et ideo ait: Illuminans tu mirabiliter a montibus eternis .

37. Nos igitur qui montes esse non possumus, stemus 1566 in montibus uel in collibus; ut cum miserit piscatores suos Dominus et uenatores, ut uenentur eos qui supra omnem montem sunt, uel super omnem collem, id est, in legis et prophetarum preceptis; et noui et ueteris Testamenti cognitione omnem habentes conuersationem, inueniant nos paratos, et uelut bonas colligant spicas, opportuno missi messores tempore; quia si quis extra montem aut collem fuerit repertus, colligi uelut bona spica non poterit ab his, qui ut comparationis faciamus alterius mentionem, triticum a paleis  separare mittentur. Plurimarum igitur operationum solertes ministros Dominus habet, iidem piscatores, iidem etiam uenatores sunt, atque messores. Si in tempore messis quo diriguntur isti metere, maturus exspectes, salientem in montibus poteris intueri, et uidebis Dominum Iesum similem capreolo aut hinnulo ceruorum super montes Bethel. Salit enim super Ecclesiam que est domus panis, eo quod fidelium corda confirmet; unde et sponsa de eo dicit:

38.  Similis est consobrinus meus capree aut hinnulo ceruorum, super montes Bethel; salit enim super Ecclesiam, que est domus Dei, eo quod fidelium corda confirmet. Merito sicut capreola, quia capra in altis pascitur. Dorcas dicitur a uidendo,  dorcadion enim uisus acutioris est. Quid hoc aptius Christo, qui Patrem uidit quem nemo uidit: aut si quis uidit in Christo, ipse filius reuelauit? Merito sicut hinnulus ceruorum, hinnulus quasi filius, cui paterne inoleuerit uis nature; ut eum occulta non lateant, serpentes fugiant, uenena non ledant. Denique eductus de latibulis suis serpens qui educebatur ex homine, dicebat: Quid uenisti ante tempus torquere nos . Spectemus ergo salientem hunc hinniculum, ut non possimus timere serpentem.

39. [a 1Kb] En ipse stat post parietem nostrum, respiciens per fenestras, prospiciens per retia. uenit ergo et primo post parietem est, ut inimicitias anime et corporis soluat, sublato pariete qui impedimentum  concordie uidebatur afferre. Deinde prospicit per fenestras: que sint fenestre, audi Prophetam dicentem: Fenestre aperte sunt e celo . Prophetas itaque significat, per quos Dominus genus respexit humanum, priusquam in terras ipse descenderet. Et hodie si qua eum anima multum requirat, multum merebitur misericordie; quoniam qui multum requirit, multum debetur ei. Si qua ergo anima eum studiosius querat, longe audit uocem eius: et quamuis ab aliis requirat, pre ipsis a quibus querit, audit uocem eius. uidet eum salientem ad se uenire, id est, properantem atque currentem  et transilientem eos, qui infirmo corde uirtutem eius capere non possunt: deinde prospicientem per enigmata prophetarum, legendo eos, et tenendo eorum sermones; uidet enim prospicientem, sed quasi per fenestram, non quasi adhuc presentem. uidet eminentem super retia. Quid est hoc? Nisi forte quia illa retia nobis sunt, non illi retia sunt, eo quod illa anima adhuc intra sensibilia et mundana sit, que mentem hominis capere et quodam sinu proprio consueuerunt inuoluere.

40. En ipse stat post parietem nostrum, respiciens per fenestras, prospiciens per retia. [b 1Kb] uiderat enim Ecclesia uel anima iusti salientem sicut hinniculum super montes, et repente primum aspiciens post parietem domus sue, prospicientem per fenestras,  eminentem per retia, exsultat et gaudet, quia etiam ipsa amatur a Sponso. Qui tamquam et ipse uulneratur caritatis decore, dilecte cum primum abesset, ad oscula rogatus adfuerit (rogatur enim cum dicitur , deinde preces blanditiasque sponse non spreuerit, dilecta sibi ubera prebentis; atque in interiora domus eam benignus induxerit: deinde tamquam lasciuienti ludens amore, quia uellet pertentare sensus amantis, sepe egressus ut quereretur a Sponsa, sepe regressus ut inuitaretur ad oscula, astiterit post parietem, prospexerit per fenestras, eminens super retia; ut non totus abesset, nec quasi totus intraret, et ipse ad se sponsam uocaret; ut ueniendi ad se inuicem fierent gratiora commercia, amoremque  mutuis adolerent sermonibus.

1567 41.  Exsurge, inquit, ueni, proxima mea, formosa mea, columba mea; et tu si habeas fundatum parietem, non illum medium qui domus unius separet membra, sed edificatum supra fundamentum apostolorum et prophetarum, ut compaginata eius structura crescat in templum, nec disterminet eius interna, sed muniat. Si habeas ergo in te edificationem Dei, et ad Orientem pateant semper fenestre tue, uenit uerbum, Stat post parietem tuum ; oculi enim Domini super iustos ; prospicit per fenestras tuas .

42. Que sunt fenestre iste? Legimus fenestras de quibus dicit Hieremias: Intrauit mors per fenestras  , per quas intrauit auaritia, intrauit libido. Oculus tuus fenestra est. Si uideris mulierem ad concupiscendum eam, intrauit mors per oculum tuum: si uideris possessionem uidue, uel thesauros minoris, et tuas excitaueris cupiditates, Intrauit mors per fenestram. Sicut ergo per hec intrat mors, intrat et uita: si decorem puelle aspiciens sacre, uenereris Dominum Iesum, quod in teneros annos uenerit etas senectutis, uita immaculata, et ipse filiam tuam offeras; ut pio consecretur uelamine: si possessionem minoris non tamquam sollicitus inuasor aspicias, sed quasi parens sedulus religioso tuearis  affectu: per has fenestras prospicit Christus, ut uocet sponsam.

43. Eminens super retia: bene eminens; quia solus est quem retia non inuoluerint peccatorum. Omnes intra retia eramus, immo adhuc intra retia sumus; quia nemo sine peccato nisi solus iehsu, quem non cognoscentem peccatum, peccatum pro nobis fecit Pater, etenim tradidit eum laqueis, tradidit eum retibus: mittens eum non in peccato in quo erant omnes homines, sed in similitudinem carnis peccati, ut de peccato damnaret peccatum in carne. Peccatum erat caro, secundum illud quia hereditario erat damnata maledicto, peccatum erat illecebra et ministra peccati. uenit Dominus iehsu, et in carne peccato obnoxia militiam uirtutis exercuit: facta sunt membra  nostra iam non arma libidinis, sed arma uirtutis; namque ubi erant incentiua libidinis, ibi nunc sunt domicilia castitatis. Hic ergo uenit ad laqueos, sed uoluntarius: uenit ad retia, sed securus. Plena erant omnia retibus, referta laqueis, audi dicentem: In uia hac quam ambulabam, absconderunt superbi laqueum mihi . Et in libro sapientie Sirach moneris ut cognoscas quia in medio laqueorum ambulas . Quot uitia, tot retia: quot peccata, tot laquei.

44. Hereditarii iam te nexus tenebant, uenit ad laqueos iehsu, ut Adam solueret: uenit liberare quod perierat. Omnes retibus tenebamur, nullus alium eruere poterat, cum se ipsum non posset eruere. Talis ergo necessarius fuit, quem uincula generationis  humane delictis obnoxia non tenerent, non cepisset auaritia, non ligasset dolus. Is solus erat iehsu, qui cum huius carnis se circumdedisset uinculis, captus non erat, non erat alligatus: sed dirumpens ea atque dissoluens, ad se magis uocauit Ecclesiam, Prospiciens per laqueos, eminens super retia; ut et ipsa disceret uinculis non teneri. Denique eo usque non longe a uinculis fuit, ut pro nobis subiret et mortem, sed tamen non seruus mortis effectus, sed liber inter mortuos; liber enim erat qui soluende mortis potestatem habebat. Denique ipse te doceat qui ait: Soluite templum hoc, et in triduo resuscitabo illud . Audiamus itaque quid dicat:

45. . Exsurge, ueni proxima mea; hoc est, surge a mortuis, exsurge a uinculis, quibus  circumdata tenebaris. Exsurge, quia ego resurrexi tibi: solue uincula iniquitatis, quia ego iam solui tibi: ueni, quia iam retia soluta sunt, uirgo peperit, puer natus ex uirgine est, nichil debet muliebri hereditati, quasi filius mulieris non tenetur: cerne medium parietem macerie iam solutum, qui interiorum affectuum concordiam diuidebat, et in diuersum excitabat dissensiones corporalium passionum. ueni ergo secura, cupio uidere faciem tuam, et audire uocem tuam: ueni, ut iam me per retia non uideas, sed facie ad faciem uultibus amatoris dilecta potiaris.

46. Et hic ista ethice decursa sint. Mystica autem  illa si possimus, uel linea intueamur extrema. Sedebat intra domum Sponsa deuota Domino, intra parietem Legis et 1568 prophetarum, spiritalium lapidum exedificatione fundatum, qui claudebat atque uallabat domum regiam, plenam iucunditatis atque letitie. Mirabatur thesauros regios, et intuebatur sollicite, cupiens sapientiam que has sibi diuitias demonstraret, adsciscere. In secreto erat, sed secreti ipsius interpretem requirebat. uenit Dominus iehsu saliens super montes. Nobis sero uidebatur uenire, sed ille properabat. Saliebat denique et transiliebat, ut Iudeorum corporalia et saxosa dogmata transiliret. Astitit post parietem domus que erat in ueteri Testamento, prospiciens per Legis fenestram, et prophetarum cauernas.

 47. Nondum erant domus illius aperta uestibula, nondum claues sapientie portarum claustra patefecerant, quibus Legis claudebantur interna; de superiore tamen, hoc est, spiritali parte prospectans Ecclesiam uocat, ut per Legem et prophetas, Euangelii uertice sublimis assurgens, retia Iudaice interpretationis, et nodos intrepido calcet uestigio. Ideoque Proxima uocatur, ut adhereat Christo, mundana non querat: ideo Formosa, ut speciosos euangelizantium pedes perferat: ideo Columba, ut spiritalia petat, terrestria derelinquat.

48. Ecce, inquit, hiems preteriit, imber abiit, discessit sibi, flores uisi sunt in terra, tempus secandi aduenit. Ante aduentum Christi hiems erat: uenit Christus, fecit estatem. Tunc omnia erant florum  indiga, nuda uirtutum: passus est Christus, et omnia ceperunt noue gratie fecundari germinibus. Imber abiit luxurie profluentis, et nubila tetris orta flagitiis estiua iam pure conscientie serenitate laxantur. Ideo non euadunt quorum fuga in hieme fit; quia non sequuntur Domini passionem, non tollunt crucem suam, et Christum sequuntur.

49. Imber impedit flores: at nunc flores uidentur in terra. Boni flores apostoli, qui diuersorum scriptorum suorum atque operum fuderunt odorem. Tempus secandi aduenit, quando matura in horreis frumenta conduntur; et qui metit, mercedem accipit. uox turturis audita est, quia inuenit sibi nidum; Ecclesia enim domus est castitatis. Ficus que propter infecunditatem iubebatur excidi, fructus  ferre iam cepit. uinea translata ex Aegypto, iam non maceriis destructa depositis, incursatur a bestiis; nec informis sentibus, sed odora iam floribus.

50. [a 1Kb] Exsurge, inquit, ueni, proxima mea, formosa mea, columba mea, perfecta mea; proxima utique fidei desiderio, formosa decore uirtutis, columba gratia spirituali; penne enim columbe deargentate eternam illam significant potestatem, et columbe uolatus Spiritus sancti presentiam declarauit. uocat igitur ad se eam Christus ut ueniat, quoniam spiritualibus iam pretiis dotata ueniebat. Quia ecce, inquit, hiems preteriit, imber abiit, discesit  sibi, flores uisi in terra. uidete quemadmodum sancta inuitetur Ecclesia. Hiems, inquit, discessit sibi, ne hiemem nuda formidet, hiemem non temporis, sed infirmitatis, que agrum anime fecundum omni flore dispoliat. Est enim hiems non terreni solis, est hiems mentis, quando animo frigus illabitur, quando uapor animi uanescit, quando soluitur uigor sensus, quando nimius humor exundat, et mentem grauat, quando interior caligat aspectus. Et ideo ait Dominus: uidete ne fiat fuga uestra hieme uel sabbato ; bonum enim ut tunc dies iudicii uel mortis adueniat, cum uiget animi blanda temperies, cum celeste mysterium serena luce resplendet, cum cor nostrum ardet in nobis. Tunc enim Christus est presens, sicut testatur  in Euangelio Ammaon et Cleophas dicentes: Nonne cor nostrum ardens erat in nobis in uia, cum aperuisset in nobis Scripturas . uiget autem animus, quando etiam flos uidetur in terris. Quis est iste flos boni odoris, nisi ille qui dixit: Ego flos campi et lilium conuallium : de quo et in Esaia scriptum est: Exiet uirga de radice Iesse, et uirga ex radice ascendet, et flos ex uirga exiet . Radix utique familia Iudeorum est, uirga Maria, flos Marie Christus: qui quando nostra resplendet in terra, et in agro anime redolet, uel in Ecclesia sua uernat, nec frigus possumus timere, nec pluuiam uereri, sed exspectare iudicii diem. Et ideo Ecclesia ut hunc florem uideret, omni studio festinabat, sicut ipsa in posterioribus 1569  testatur dicens: In cubili noctibus quesiui quem diligit anima mea .

50. [a 1Kb] Ficus protulit grossos suos. Apta Synagoge arboris istius comparatio est, quia sicut arbor ista foliis redundans fluentibus, spem possessoris sui cassa speratorum prouentuum exspectatione destituit: ita etiam in Synagoga, dum doctores eius operibus infecundi, uerbis tantum uelut foliis redundantibus gloriantur, inanis umbra Legis exsuperat; spes autem falsi exspectata prouentus, populi uota credentis illudit.

51. Est etiam in natura arboris quo magis credas Synagoge speciem comparatione huius expressam. Etenim si diligenter inquiras, discretam ab usu arborum ceterarum consuetudinem nature huius inuenies;  namque alie florem ferunt antequam fructum, pomaque uentura prenuntio sui flore designant: hec sola ab initio poma germinat pro floribus: in aliis flos decutitur et poma nascuntur; in hac poma decidunt, ut poma succedant. Ergo priora illa cassa fructuum, uice floris emergunt: ita precoci quodam nascendi usu, que ordinem nature nesciunt, beneficium nature seruare non possunt. Etenim qua se medio trudere de cortice gemma consueuit, ea minutissima queque huius generis poma prorumpunt: de quibus legimus in Canticis  canticorum: Ficus protulit grossos suos. Itaque ceteris albentibus primo uere uirgultis, sola ficus proprio nescit flore canescere; eo forte quod nullus sit istis maturior usus in pomis. Namque succedentibus aliis que quasi degenerantia despuuntur, et arenti infirma radice, renouatis quibus sit succus utilior, exuuntur. Manent tamen aliqua perrara, nec decidunt, quibus hic prouentus arriserit, ut de medio duarum uirgarum clauiculo breui erumpente promergant, quo geminis tecta presidiis, tamquam nature parentis gremio, succi fotu plenioris inolescant. Ea clementioris aure prouocata temperie: et prolixioribus adulta temporibus, ubi siluestrem animum succi prioris exuerint, specie ceteris et maturitatis gratia preferuntur.

 52. Specta nunc cultus et animos Iudeorum, qui quasi primi fructus male feracis Synagoge, quasi labentis similitudine corruerunt, ut mansura supra euum nostri generis poma succederent. Etenim primus Synagoge populus, quasi radice operum infirmus arenti, ubertatem sapientie naturalis haurire non potuit. Et ideo uelut inutilis decidit fructus, ut quasi ex iisdem clauiculis arboris fructuose, de pinguedine religionis antique nouus Ecclesie populus emergeret. Ergo ille qui erat, esse desiuit, ut iste inciperet qui non erat: primi tamen ex Isrel, quos nature ualidioris ramus extulerat, sub umbra Legis et crucis, in utriusque sinu succo gemino colorati, grossi maturescentis exemplo, pulcherrimorum gratia fructuum ceteris prestiterunt, quibus  dicitur: Sedebitis super duodecim thronos, iudicantes duodecim tribus Isrel .

53. [b 1Kb] uinee florentes dederunt odorem suum . Bene per uineam Ecclesia designatur; ut enim uitis maritatur arboribus, ita corpus anime, anima quoque corpori coniungitur: ut uinea dum ligatur, erigitur, et recisa non minuitur, sed augetur; ita plebs sancta dum ligatur, exuitur: dum humiliatur, attollitur: dum reciditur, coronatur. Quin etiam ut tener surculus, ueteri abscissus ab arbore, in alterius fetu radicis inseritur: ita populus hic sanctus surculi ueteris cicatricibus enodatis, in nouo illo crucis signo tamquam gremio pie parentis fotus inolescit: Spiritusque sanctus in hoc carcereum corpus infusus, uelut in altas demissus  terrarum scrobes, aque salutaris irriguo diluit quidquid est fetidum, membrorumque nostrorum habitus in celestem erigit disciplinam.

54. Hanc uineam diligens agricola fodere, rigare, contendere consueuit, eruderatisque terrene molis aggeribus, opera corporis nostri nunc sole torrere, nunc imbre perfundere, stipare agrum solitus, ne sentibus gemma ledatur, ne luxuriet umbra foliorum, uerborumque infructuosa iactantia uirtutibus obumbrando, maturitatem naturalis indolis impediat.

 55.  [a 1Kb] Et ueni, inquit, columba mea, in tegimento petre, iuxta premunitionem; hoc est, ueni iuxta Euangelium: propugnacula fidei tue, gesta sunt Christi: muri tui subsidia, 1570 uerba sunt Domini: passio Dominici corporis, tua uirtus est.

56. Ostende mihi faciem tuam, et insinua uocem tuam; quia uox tua suauis est, et facies tua decora. Suauis est uox tua; quia ore fit confessio ad salutem: et decora facies; quia que non erubescit auctorem, non confunditur redemptore. Ostendit ergo faciem suam, signaculum crucis preferens: et insinuat uocem suam, auctoritatem predicationis assumens. Integimento enim corporis Christi, quo redemptus est a peccato, munimentum gratie spiritalis inuenit; ut salutaria sibi et sentiat et loquatur. Suauis  ergo uox, que in diuinis testimoniis loquebatur: Decora facies, que in conspectu regum non confundebatur.

57. [b 1Kb] Exsurge, inquit, ueni, proxima mea; id est, exsurge a delectationibus mundi, exsurge a terrenis, et ueni ad me, que adhuc laboras, et onerata es, que sollicita es que sunt mundi: ueni supra mundum, ueni ad me, quia ego uici mundum: ueni prope me, iam pulchra eterne uite decore, iam columba, id est, mitis atque mansueta, iam tota plena gratie spiritalis. Iure ergo iam retia timere non debet, cum is uocet ad se animam, qui tentamentis et retibus mundi non potuit capi. Nam cum homines in medio laqueorum ambulemus, per appetentiam esce retibus simul et laqueis obnoxii  sumus. Ille in corpore positus retia non timebat, sed eminebat super retia, id est, supra tentamenta mundi et corporis passiones; immo et alios eminere faciebat.

58. Exsurge, ueni, proxima mea, noli timere retia, iam preteriit hiems. uenit pascha, uenit indulgentia, uenit remissio peccatorum, cessauit tentatio, imber abiit, procella abiit et quassatio. Ante aduentum Christi hiems erat, post aduentum Christi flores sunt, unde ait: Flores uisi sunt in terra. Ubi ante spine, ibi nunc flores; Tempus, inquit, secandi aduenit. Ubi ante desertum, ibi messis est. uox turturis audita est in terra nostra: bene addidit propheta nostra, quasi admirans, quod ubi ante impudicitia, ibi castitas. Ficus protulit grossos suos.  Que quasi infructuosa iubebatur abscindi, hec fructus afferre iam cepit. Sed quid dubitas, quia grossos dixit? Priores discutit, ut posteriores meliores afferat: sicut Synagoge fructus abiicitur, renouatur autem Ecclesie.

59. Et quamuis plena tranquillitas sit, et adoleuerint mysteria, iterum tamen dicit: Exsurge secura in tegimento petre, id est, tuta presidio passionis mee et fidei munimento. Suxerunt enim mel de petra et oleum de firma petra. Hoc integimento anime piorum indute, iam nude non sunt, et hec illis est  premunitio. Ideoque et huic anime ait: Et ueni, tu columba mea, in tegimento petre iuxta premunitionem: ostende mihi faciem tuam, et insinua uocem tuam. Hortatur ad confidentiam, ut non erubescat crucem Christi, nec eius signaculum. Hortatur ad confessionem, uult omnes insidias dimoueri; ut bonus fidei odor spiret, ut dies fulgeat, ut aduerse noctis umbra non noceat; quoniam qui iuxta Christum est, dicit: Nox precessit, dies autem appropinquauit . Est et umbra secularium que preterit, et dies celestium Christus, qui sanctis suis lucet.

60.  [c 1Kb] Prendite nobis uulpes pusillas exterminantes uineas, ut uinee nostre floreant. Scriptura eum hominem dicit, qui est ad imaginem et similitudinem  Dei: peccantem autem non hominem, sed aut serpentem, aut equum adhinnientem feminis, aut uulpeculam, aut iumentum uocare consueuit. De quorum uno ait Dominus: Ite, dicite uulpi illi , hoc est, de Herode. Et alibi cum se fraudulenter interrogari aduerteret, dixit: uulpes foueas habent, et uolucres celi nidos, ubi requiescant ; eo quod fraudulenter in terrestrium passionum quibusdam latibulis demorentur.

61. Unde etiam Samson binas uulpes sibi nexuit, ad quarum caudas alligauit faces, et dimisit eas per messes Allophylorum : per hanc figuram significans quod improbi ac fraudulenti homines, et maxime heretici, liberam linguam habeant ad latrandum: sed exitus impeditos, aut litigiosa principia,  finem uero fraudis sue incendio deputatum. Ideoque et trecentas uulpes dimisit, eo quod perfidi crucis quidem predicatione se commendare desiderant: sed mysterium eius tenere non possunt, qui hac 1571 predicatione composita, et falsa atque simulata, urere magis fructus conantur alienos: cum utique uera crux Domini non exurat aliena merita, sed fecundet.

62. Meritoque scriptum est: Prendite nobis uulpes pusillas, exterminantes uineas, ut uinee nostre floreant. Quo ostenditur quod uel Dominus iehsu uel Ecclesia fraudulentorum dolos uineis suis exterminandos esse precipiat; ne pusillulis uineis noceant, quia adultis iam uitibus nocere non possunt. Hereticus enim imperfectum tentare potest, non potest supplantare  perfectum.

63.  [d 1Kb] Frater meus mihi, et ego illi. uox ista est uirginis; nam immaculatum corpus a uirili permixtione seruare, et palmam castimonie, limoso in corpore usque ad angelorum conuersationem, custodia integritatis euehere, utilitas priuata, laus est publica. Quam rarus in terris, qui hoc potest dicere, quam alienus a uitiis, quam segregatus ab omni labe peccati, qui nichil habeat cum seculo commune, dicens: Dilectus meus mihi et ego illi, in medio uberum meorum commorabitur. [e 1Kb] Scilicet nichil  mundi huius sibi uindicet, cui non sit corporalium possessio cupiditatum, quem non inflammet libido, non stimulet auaritia, non lasciuia effeminet, non luxuria decoloret, non sternat ambitio, non maceret inuidia, non aliqua negotiorum secularium cura sollicitet: uerus minister altaris, Deo natus, non sibi; Leui enim, ut habet interpretatio, significat: Ipse mihi assumptus; significat: Et ipse meus; significat et tantum: Assumptus; significat: Et assumptus mihi.

64. Ipse idem, et mihi Leui et Deo est. Quomodo idem et mihi sacerdos et Deo est. Et mihi aduocatus et Domini deprecator est: pro me offerens sacrificium, et idem se offerens Domino. Denique et alibi Leui interpretatione dicitur, Pro me; etenim si a me nominetur Leui, Leui pro me est: si pro me offerat,  pro me est: si pro me interueniat, pro me est: sin autem uocetur a Domino, ipse mihi dicitur: hoc est, non alii tributarius, non decimarius, non de possessione munificus. Ipse mihi, hoc est, tamquam abundans pro suis omnibus. Non ab hoc decimas quero, non fructus, non dona, non munera; ipse mihi pro munere est, ipse est pro tributo. Non in possessione sua munificus mihi, sed ipse mihi possessio, ipse meus fructus, ipse meus sensus. Assumptus a me, uel assumptus mihi, non potest hoc sine diuina esse gratia. Sicut enim possessio non potest mea esse, nisi emero eam: sic non potest esse Leui, nisi fuerit assumptus a Domino, cum enim assumptus fuerit, recte dicitur, ipse meus. Denique cum Moysi dictum esset, ut populo Iudeorum per tribus singulas diuideret  incolatus, et distribueret singulis tribubus portionem: tribum Leuiticam excepit Deus dicens filiis Leui: Non erit ei portio, neque sors in medio fratrum suorum; quia Dominus Deus pars eorum est : et alibi: Ego Dominus portio eorum .

65. Negatur his terrena diuisio, ut ipsi dum secularem sibi non uindicant portionem, fiant celestis possessio: uel hoc solum nouerint possidere, hoc est, fidei et deuotionis obsequium, multo ditiores quam qui possessionum suarum spatia ampla diffundunt. Quantumlibet enim fines suos extendant, et terra deficit, et mare includit insanas cupiditates, et pendunt tributa maiora quam fructus sunt. At uero iste nichil possidens, nulli nisi Deo militat, supra terram  eius est portio, non cum terra deficit, non mari clauditur. Cuius portio Deus est, totius possessor est nature. Pro agris igitur ipse sibi satis est, habens bonum fructum, qui numquam possit perire. Pro domibus satis est sibi, ut sit habitatio Domini, et templum Dei, quo nichil potest esse pretiosius. Quid enim pretiosius Deo? Aut quid deest huic uiro qui potest dicere: Non contingat mihi gloriari nisi in cruce Domini nostri Iesu Christi, per quem mihi mundus crucifixus est, et ego mundo ?

66. Non potest in hoc princeps mundi huius sibi  consortium uindicare, in quo nichil suum inuenit. Ideoque Dominus qui uenit docere, ut fieret nobis Deus portio, ait: uenit enim huius mundi princeps, et in me inuenit nichil . Meritoque imitatores sui esse uolens, ait: Nolite possidere aurum, neque argentum, neque pecuniam . Unde Petrus ostendens in Deo portionem sibi esse, non in seculo, ait: Argentum et aurum non habeo, sed quod habeo, 1572 hoc tibi do: in nomine Iesu Christi Nazareni surge, et ambula ; hoc est, hec est portio mea, portio mea Christus est: In nomine igitur Christi Iesu surge, et ambula . Hoc est, in portione mea diues sum, in portione mea potens sum. Merito tales presumo fructus istius portionis, ut salus et uita donetur; quia hoc est istius patrimonium portionis quam elegi mihi: Dilectus meus  mihi, et ego illi.

67. Qui pascitur inter lilia. Lilium castitatem significat. Scit itaque bonus pastor, ubi pascat gregem suum, que pabula ouibus suis expediant. [a 1Kb] Que sunt pascua nostra, hoc est, fidelium, nisi Christus? In cuius pascuis se locatum Propheta letatus est, dicens: In loco pascue, ibi me collocauit ; ibi enim nos pascit et reficit. Bona pascua, sacramenta diuina sunt. Carpis illic nouum florem, qui bonum odorem dedit resurrectionis: carpis lilium, in quo sit splendor eternitatis: carpis rosam, hoc est, Dominici corporis sanguinem. Bona etiam pascua, libri sunt Scripturarum celestium, in quibus quotidiana lectione pascimur, in quibus recreamur ac reficimur; cum ea que scripta sunt degustamus,  uel summo ore libata frequentius ruminamus. His pascuis grex Domini saginatur. Bona etiam Christi pascua montes conuallium; nam et in his pascit Christus sicut capreolus aut hinnulus ceruorum, hoc est, in splendoribus sanctorum.

68.  [b 1Kb] Donec aspiret dies, et inclinentur umbre. Zacheus in arborem sycomori ascendit, ut Christum uideret: nobis quoque expandit manus suas iehsu, ut totum mundum obumbraret. Quomodo non sumus in umbra, qui crucis eius protegimur uelamento? Quomodo non sumus in umbra, quos crucifixus a malignitate seculi et corporis ardore defendit? An nescimus, quoniam uerbum Dei ueniens in hunc mundum, non sicut uerbum aduenit. Quale erat in principio, quale erat apud Deum: sed semetipsum  exinaniuit, formam serui accipiens . uenit in nube leui, et cum esset uirtus Altissimi, obumbrauit Marie; ut transfiguraret corpus humilitatis nostre, conforme fieri corpori glorie sue. Sicut ille ergo formam mutauit, cum ex uirgine nasceretur: ita et nobis sermones Dei transfigurari uidentur, cum leguntur in Euangelio, cum species eorum uidetur in Scripturis quasi per speculum; quia tota ueritas hic non potest comprehendi, cum autem uenerit quod perfectum est, non iam per discussionem, non per speciem ut transfigurati, sed integra atque expressa ueritate resplendent.

 69. [a 1Kb] Flectat ergo animam iugo uerbi, et habenis suis regat, ut uoluntate Dei abducatur a uitiis, et uite odorem capiat eterne; non enim hec uita perfecta est, sed hec uita in umbra. Ideo ut homo Christus iehsu ex uirgine nasceretur, obumbrauit uirtus Altissimi matrem futuram; quia in umbra descendit, ab umbra incipiens operari salutem hominis, et consummaturus claritate solis eterni. Umbra est ergo uita hec. Festina ad solem, ut te defendat ab umbre huius frigore, et calorem tibi perfundat estiuum. Et ideo suadet orandum, ne fiat fuga nostra hieme aut sabbato, non tempus diemque significans, sed frigere nos meritis prohibens, et bonorum operum esse ieiunos.



CAPUT TERTIUM.

 1.  [b 1Kb] In cubili meo, in nocte quesiui quem dilexit anima mea: quesiui eum et non inueni. Exsurgam itaque, et queram in ciuitate, in foro, in plateis, quem dilexit anima mea. Acceperat iam hec anima bona pignora caritatis, sed quia semper solliciti esse debemus, semper intenti, et quia uerbum Dei sicut capreola exsilit, aut sicut hinnulus ceruorum; semper uigilet anima, et pretendat eum quem querit, et quem tenere desiderat. Ideo quasi sublapsum sibi deplorans, In cubili, inquit, meo, in noctibus quesiui quem dilexit anima mea. Qui bene querit, in cubili querat, in noctibus querat: nec dies feriatus, neque noctes sint: nullum tempus uacet a pietatis officio; etsi non inuenerit primo, perseueret in requirendo. Ideoque dicit:

 2.  Exsurgam itaque, et queram in ciuitate, in foro, in plateis. Et fortasse ideo non inuenit adhuc, quia in foro quesiuit, ubi lites sunt: in plateis, ubi nundine rerum 1573 uenalium; non enim Christus pecunia comparatur. [c 1Kb] Nullum tempus predicandi uacuum sinat sancta deuotio preterire. Si studentes doctrinis secularibus perparum somno indulgent; quanto magis qui Deum cupiunt cognoscere, non debent somno corporis impediri, nisi quantum nature satis est? Dauid per singulas nocctes lectum suum lacrymis diluebat, surgebat etiam noctis medio, ut Domino confiteretur: et tu totam noctem sopori existimas deputandam? Tunc magis tibi orandus est Dominus, tunc presidia postulanda, culpa cauenda, quando uidetur habere secretum.  Tunc maxime quando tenebre in circuitu meo, et parietes me operiunt, considerandum quod Deus omnia intuetur abscondita. Ne dixeris ergo circumfusus tenebris, quis me uidet? Et quem uereor septus parietibus et inclusus? Quia uultus Domini super facientes mala . Denique si arbitrum non uides, te ipsum non uides? Tue conscientie testimonium non uereris? Nescis illam caliginem noctis non opertorium, sed incentiuum esse peccati? Cum somno et cibo feruent corpora, tunc etiam mentis uigor sopore laxatur, somno resoluitur. Tunc  irrepit impuri libido concubitus, tunc perturbatur cor squalore immunditie, non uidetur castitas, puritas non consideratur, pudicitie gloria non recensetur.

3. Nox erat, quando Iudas prodidit, quando Petrus negauit. Illo igitur precipue tempore iustificationes Dei animo retexende sunt, relegenda mandata hortatoria: illa de castitate precepta non absint, ut his occupata mens, flagrantiam libidinis, carnis restinguat ardorem. Tene illud animo: Lauabo per singulas noctes lectum meum . Quis enim stupris deditus, flagitiis inuolutus, lauat per singulas noctes lectum suum? Nescit flere, qui flenda committit; et cum sit ipse lacrymabilis, non habet pene lacrymas sue. At ille qui castigat corpus suum, et sui sollicitus gubernator est, atque ingemiscens et  dolens lapsus superioris offensam, querit quomodo abluat eam fletibus penitentie, hic lauat per singulas noctes lectum suum. Non dormiamus igitur totis noctibus, sed maximam partem earum lectioni et orationibus deputemus. Audi Ecclesie uocem querentis etiam in noctibus Christum: In cubili, inquit, meo in noctibus quesiui quem dilexit anima mea.

4. Accipe secundum litteram, quia quesiuit in noctibus orando, deprecando, etiam lacrymis deplorando. Quesiuit in noctibus; quia Posuit tenebras latibulum suum , ut querere eum sollicitius disceremus. Quesiuit igitur in prophetis Ecclesia ex gentibus congregata, et ideo credidit. Denique aduentus Dominici testimonia de prophetis, Euangeliste Paulusque posuerunt, unde scriptum  est: Quia nox nocti indicat scientiam . Quesiuit in noctibus, in persecutionibus et aduersis, in tribulationibus et doloribus duris. Nox est omnibus, quibus non est perfecta securitas; unde ait Dominus: ueniet nox quando nemo potest operari. Cum in hoc mundo sum, lux huius mundi sum . Non ergo operemur in tenebris; si enim lucent opera nostra, non operamur in tenebris, sed in lumine.

5. Dies est quibus adest Christus, nox est quibus se denegat. Non magnum tibi si tunc Domino gratias agas, quando in prosperis et secundis es: sed si tunc adhereas Christo, quando te persecutor exagitat, quando aliqua procella perturbat. Amisisti filium? In illo dolore, in illa nocte, in illa destitutione, memento Domini Dei tui; ne quasi non exauditus,  ingratus sis, et in tua preuariceris erumna. Pulsus es in exsilium? Memento Domini Dei tui, ne patrie interdicte caritatem Deo preferas. Alicuius diuitis oppressus potentia, amisisti proprias facultates, indiges sumptu? Memento Domini Dei tui, ne nox te egestatis abducat a deuotionis affectu. Hoc est enim mandatum Legis, ut in nocte magis queras, quando magis exaudiaris a Domino, et possis dicere: In tribulatione inuocaui Dominum, et exaudiuit me in latitudine Dominus .

6. Sed nec querere perfunctorie abundat ad gratiam,  sed ut insistas et intendas muneri. Denique ista uel Ecclesia uel anima, que requisiuit in cubili, quesiuit in noctibus, primo non inuenit; quia fortasse in cubili quesiuit. 1574 Sed postea quam surrexit, et abiit in ciuitatem (uide ne in illam ciuitatem in qua Dominus celebraturus pascha, discipulos destinauit dicens  postea quam in foro, ut dixi, quesiuit, ubi oleum uenditur, quod exspectantes Sponsum emere consuerunt; ubi ius, ubi leges. Si enim lex spiritualis, et forum utique spirituale, ubi disputant periti legis eterne. Quod forum non litibus tumultuosum est, sed Christi tribunalibus gloriosum. Ubi quesiuit, inquam? In foro, et post quesiuit in plateis, de quibus hi qui ad patrisfamilias Euangelici prandium  conuenirent, colligebantur: qui uocati excusandum se ab huiusmodi epulis non putarunt. Postea quam in foro, inquam, et plateis quesiuit, incidit in eos qui circumeunt ciuitatem, et tunc demum potuit inuenire quod quereret; fortasse quod in tribulatione et metu posita magis inueniat gratiam. Denique posterius ait:

7.  Inuenerunt me qui circumeunt ciuitatem, tulerunt mihi pallium. Habuit ergo certamen: sed qua ratione hic ei non tulerint pallium, hereo reperire; nisi forte quia ibi interrogasse se dixit: Num quem dilexit anima mea, uidistis? Que Christum loquebatur, nex exuta est pallio, et quem querebat, inuenit. Disce quemadmodum queratur Christus: ab his utique qui non perfunctorie querunt, sed uiolenter  retinent, sicut ista que ait: Tenui eum nec dimittam, cum fide inuenit, meditatione constrinxit.

8. Si bonos custodes accipimus, utique angeli sunt. Qui uero angelos transiuit. uerbum inuenit; ideoque non multum interualli fuit, cum transiuit ab his, et inuenit Iesum. Quomodo ergo infra tulerunt pallium, nisi forte quia processu offense fidei, Ecclesia dum nudatur, a Domino plus amatur, exspolians se ueterem hominem ut nouum induat, quem non operiunt peccata, sed mentis secreta clarificant, aut quia amictum sapientie secularis ad Christum uentura deposuit? et non exutus est pallio, postea quam cepit esse perfectior.

9. Simus ergo memores iustificationum celestium; ut dum eas secreta mentis uoce cantamus, memores  simus in nocte nominis Domini, et dicamus ut scriptum est: Hec facta est mihi, quia iustificationes tuas exquisiui ; hoc est, hec memoria facta est mihi, ut memor essem et in nocte nominis tui, non ebrietate sopitus, non epulis resolutus in somnum, non curis secularibus occupatus, ne obliuia mihi tue uenerationis irreperent: sed quotidiana meditatione membra castigans, et intentionem mentis exercens; ut assiduitate fiat nobis cursus iste solemnis, ut Dominum Iesum etiam in noctibus toto ueneremur affectu.

10. [a 1Kb] In cubiculo meo, in noctibus quesiui quem  dilexit anima mea. Possumus et sic intelligere. In cubili querit Christum, qui querit eum cum tranquillitate, cum pace. In noctibus querit, quoniam per parabolas loquebatur; Posuit enim tenebras latibulum suum, et nox nocti indicat scientiam . Deinde, quoniam que dicimus in corde nostro, ea nos compungere debent in cubilibus.

11. Sed tamen nec sic inuenit, et ideo dicit: Exsurgam, id est, erigam et attollam intentionem meam, ut queram impigre, queram sollicite: introibo in ciuitatem. Est et anima que dicit: Ego ciuitas munita, ego ciuitas obsessa . Est ciuitas munita per Christum, est ciuitas illa Hierusalem in celo, in qua abundant diuine legis interpretes et disciplinarum periti, per quos uerbum Dei queritur.  Queram, inquit, in foro illius ciuitatis, in illo foro ubi tractant iura consulti, ubi oleum uenditur, quod Euangelice uirgines emunt, ut semper faces sue luceant, nec eas fumus iniquitatis exstinguat. Queram, inquit, in plateis in quibus superfluunt aque de illis fontibus prorumpentes, de quibus Salomon dicit esse potandum.

12. Inuenerunt me, inquit, custodes qui circumeunt ciuitatem. Dum querit igitur Christum; inuenit custodes qui in ministerio sunt; ab his requirit: Num quem diligit anima mea uidistis? Sed anima que Deum querit, etiam custodes transit. Sunt enim mysteria que etiam angeli concupiscunt uidere, unde Petrus ait: Nuntiata sunt, inquit, uobis per eos quibus euangelizauerunt, Spiritu 1575 sancto misso de celo,  in quem concupiscunt angeli prospicere .

13.  Quam modicum cum transiui ab eis, inueni eum, tenui eum, et non dimisi eum. Ergo qui transierit custodes, uerbum inuenit. Transiuit Ioannes, qui uerbum apud Patrem inuenit. Multi quoque alii sunt qui in otio querunt Christum, et non inueniunt: et querunt eum in persecutionibus, et inueniunt. Et ideo quasi post tentationes, quia in periculis fidelium suorum adest: Quam modicum, inquit, cum transiui ab eis, inueni eum, et tenui eum, et non dimisi eum. Omnis enim qui querit, inuenit; et qui inuenerit, adherere debet, ne possit amittere.

14. Et quoniam per Euangelium in terris uidemus celestia mysteria figurata, ueniamus ad Magdalenam,  ueniamus ad alteram Mariam. Consideremus quemadmodum Christum in cubili corporis sui, in quo defunctus iacebat, in noctibus quesiuerint, quando dixit illis angelus: Iesum qui crucifixus est queritis: non est hic, surrexit enim: quid igitur queritis uiuentem cum mortuis ? Quid queritis in sepulcro eum, qui iam in celo sit? Quid queritis in uinculis sepulture, uniuersorum uincula soluentem? Non sepulcrum huic sedes, sed celum est; ideo dixit una ex his: Quesiui eum, et non inueni . Tamen dum uadunt apostolis renuntiare, misertus querentes, occurrit eis iehsu dicens:  Auete. Ille autem accesserunt, et tenuerunt pedes eius, et adorauerunt eum.

15. Tenetur ergo iehsu, et delectatur sic teneri, quia fide tenetur. Denique delectauit eum et illa mulier, que tetigit eum, et curata est a sanguinis fluxu, de qua dixit: Tetigit me aliquis; nam sentio uirtutem de me exisse . Tange ergo, et fide tene eum, et constringe fideliter pedes eius; ut uirtus de eo exeat, ut sanet animam tuam. Et si dicat: Noli me tangere; tu tene. Nondum enim ascendi ad Patrem meum, dixit . Semel dixit: Noli me tangere, quando resurrexit: aut forte illi dixit, que putabat furto esse sublatum, et non uirtute propria resuscitatum. Denique in alio libro habes, quia tenentibus pedes et adorantibus dixit: Nolite  timere .

16. Tene ergo et tu, anima, sicut tenebat et Maria, et dic: Tenui eum, et non dimittam: cui dicebant ambe, tenemus te. uade ad patrem, sed non derelinquas me, ne iterum labar; et cum Maria non errante, sed arborem uite tenente, tecum rape tuis pedibus inherentem. Tecum ascendam, noli me dimittere, ne iterum serpens uenena sua fundat, ne iterum queat femineum mordere uestigium, ut supplantet Adam. Dicat ergo anima tua: Teneo te, et inducam te in domum matris mee, et in secretum eius que concepit me ; ut cognoscam mysteria tua, ut hauriam sacramenta tua.

17. [a 1Kb] Tenui eum, nec relinquam eum, donec introducam eum in domum matris mee, et in cubiculum eius  que me concepit. Que est domus matris mee et cubiculum eius, nisi internum tue secretumque nature? Hanc domum serua, huius domus mundato penetralia, ut cum immaculata domus fuerit, nec ullius adulterine conscientie sordibus inquinata, spiritalis domus in sacerdotium sanctum lapide angulari coagmentata consurgat, et Spiritus sanctus habitet in ea. Que sic Christum requirit, que sic Christum obsecrat, non relinquitur ab eo: immo etiam frequenter reuisitur.

18. [b 1Kb] uel domus matris, fortasse domus est, in qua prefulget moralium disciplina: secretum autem illud est, in quo sunt altiora mysteria, in quibus diuine gratie mella redolent. An non omni melle dulcior peccatorum remissio? Nonne omni floregratior resurrectio mortuorum? [c 1Kb] Suscipe igitur Euam, non  iam ficulnee foliis coopertam, sed sancto amictam Spiritu, et noua gratia gloriosam; quia iam non tamquam nudata absconditur, sed tamquam circumdata uestimenti splendore fulgentis occurrit, quia uestit eam gratia: sed nec Adam primo nudus erat, quando eum innocentia uestiebat. uidentes itaque eam filie Hierusalem Christo inherentem, et adhuc ascendentem cum eo  dicunt:

19.  [d 1Kb] Que est hec que ascendit a deserto?  Sis sicut illa anima, que Christi in se caritatem excitat, quam mirantur ascendentem uirtutes celorum; quod sine offensione 1576 ascendat, et ex hoc mundo ascendat cum letitia et iucunditate, sicut uitis propago, et sicut fumus se ad superna subrigat, fragrans odorem resurrectionis pie, et suauitatem fidei, sicut habes scriptum: Que est hec que ascendit a deserto, sicut uitis propago, fumo incensi odorificata, myrrha et thure ab omnibus pulueribus unguenti. Pulchre subtilitatem eius expressit, pulueris comparatione, et unguenti commemoratione; quia in Exodo subtile legimus, et ex multis compositum thymiama, illud esse incensum propheticum, quod est sanctorum oratio, ut dirigatur in conspectu Domini, sicut et Dauid dicit: Dirigatur oratio mea, sicut incensum in  conspectu tuo .

20. [e 1Kb] Que est ista que ascendit a deserto? Desertus hic terre locus et incultus uidetur, sentibus et spinis nostrorum obsitus delictorum. Mirantur uidelicet quomodo anima que ante in inferno relinquebatur, inhereat Dei uerbo, et ascenderit sicut uitis propago, in superiora subrigens se, uelut fumus natus ex igne, atque alta petens, tum preterea bonis odoribus fragret. Odor autem ille orationis pie redolet suauitatem, que dirigitur sicut incensum in conspectu Domini . Et in Apocalypsi legimus, quod Ascendit fumus incensorum de orationibus sanctorum . que incensa referuntur per angelorum suorum orationes, scilicet super altare illud aureum quod est ante sedem Dei. Et tamquam suaue  pie precationis fragrat unguentum; quia de eternorum et inuisibilium, non de corporalium petitione compositum est: precipue tamen myrrham redolet et thus, eo quod peccato mortuus sit, et Deo uiuat. Unde et in posterioribus: Ibo, inquit, mihi ad montem myrrhe, et ad collem thuris. Sequitur:

21.  [f 1Kb] En sexaginta potentes in circuitu propaginis eius, strictis armati ensibus, et eruditi preliaribus disciplinis. Qui sunt isti fortes et eruditi preliaribus disciplinis, aduerte. Fortis et ecclesiastici est uiri non dissimulare cum aliquid immineat, sed pretendere et tamquam explorare de specula quadam mentis, et obuiare cogitatione prouida rebus profuturis; ne forte dicat postea: Ideo in ista incidi, quia non arbitrabar posse euenire. Denique nisi explorentur  aduersa, cito occupant. Ut in bello improuisus hostis uix sustinetur, et si imparatos inueniat, facile opprimit: ita animum mala inexplorata plus frangunt. In his ergo duobus illa est animi excellentia, ut primum animus tuus bonis exercitatus cogitationibus, mundo corde quod uerum et honestum est, uideat: Beati enim mundo corde, quia ipsi etiam Deum uidebunt: atque id quod honestum est, solum bonum iudicet. Deinde nullis perturbetur occupationibus, nullis cupiditatibus fluctuet.

 22. Neque uero id quisquam facile facit: quid enim tam difficile quam dispicere tamquam ex arce aliqua sapientie, opes aliaque omnia, que plerisque uidentur magna et precelsa? Deinde ut iudicium tuum stabili ratione confirmes, et que iudicaueris leuia, tamquam nichil profutura contemnas? Deinde ut si quid acciderit aduersi, idque graue et acerbum putetur, ita feras, ut nichil preter naturam accidisse putes, cum legeris: Nudus sum natus, nudus exibo: que Dominus dedit, Dominus et abstulit ; et utique et filios amiserat et facultates: seruesque in omnibus personam sapientis et iusti, sicut ille seruauit, qui ait: Sicut Domino placuit, ita factum est, sit nomen Domini benedictum . Et infra, Sicut una insipientium mulierum locuta es: si bona  suscepimus de manu Domini, que mala sunt non sustinebimus ?

23. [a 1Kb] Non est igitur mediocris nec discreta a ceteris animi fortitudo, que bellum cum uirtutibus gerat; sed que sola defendat ornamenta uirtutum omnium, et iudicia custodiat, et que inexpiabili prelio aduersus omnia uitia decernat, inuicta ad labores, fortis ad pericula, rigidior aduersus uoluptates, dura aduersus illecebras, quibus aurem deferre nesciat, nec  aue dicat, pecuniam negligat, auaritiam fugiat tamquam labem quamdam, que uirtutem effeminet; nichil enim tam contrarium fortitudini, quam lucro uinci. Frequenter pulsis hostibus, inclinata in fugam aduersariorum acie, dum exuuiis cesorum capitur preliator, inter ipsos quos  strauit, miserandus occubuit: et triumphis suis deiecte legiones dum 1577 spoliis occupantur, hostem in se reuocarunt, qui fugerat.

24. Fortitudo igitur tam immanem pestem repellat et proterat, nec tentetur cupiditatibus, nec frangatur metu; quia uirtus sibi constat, ut fortiter omnia persequatur uitia, tamquam uirtutis uenena. Iracundiam uelut quibusdam propulset armis, que tollit consilium, et tamquam egritudinem uitet. Glorie quoque caueat appetentiam, que frequenter nocuit immoderatius appetita, semper autem usurpata. Emolliri enim adulatione non solum fortitudinis non esse, sed etiam ignauie uidetur. Horum fortium castra Iacob uidens in spiritu, Castra, inquit, Dei sunt hec .

 25. [b 1Kb] Quid autem sunt sexaginta? Scimus hebdomadam ueteris, ogdoaden autem noui esse Testamenti, scilicet quando Christus resurrexit, et dies omnibus noue salutis illuxit: quo die se fulgor plene atque perfecte circumcisionis humanis pectoribus infudit. Septem autem et octo, quindecim faciunt. Isti ergo sunt septem et octo, id est, quindecim, quibus conduxit Osee meretricem, quam conducendam Dominus ei preceperat. Hebdomada itaque et octaua significant duorum Testamentorum consummationem,  et fidei plenitudinem: quindenarius uero numerus quater ductus, qui sunt sexaginta, Euangelii perfectionem.

26. [c 1Kb] Que est autem propago in cuius circuitu potentes isti sunt? Nephthalim, inquit, uitis remissa, porrigens in germine decorem. Sarmentum uitis aliud amputatur quod uidetur inutile, ne cassa uitis sarmentorum exsultatione luxuriet, et aliud paulisper reciditur et remittitur, ut fructum afferat, cuius decus in generatione porrigitur; quia dum ad superna se subrigit, uitem amplectitur, et ad uerticem ascendens, iugi quedam colla uitium pretiosi palmitis uestit monili. Est et ille decorus in generatione, quia plenis palmitibus multos fructus exundat. Decorum hoc, sed multo illud pulchrius, quod herentem  palmitem uiti significat spiritali, cuius nos sarmentum sumus, et fructum afferre possumus, si maneamus in uite; sin autem, precidimur. Sanctus patriarcha Nephthalim erat palmes abundans, unde et Moyses dicit: Nephthalim satietas accipientium, replebitur benedictione a Domino: mare et Africum possidebit ; exponens hoc quod Iacob dixerat, quid sit uitis remissa, hoc est, per fidei gratiam uinculis mortis exutus: in quo significatur populus Dei ad libertatem fidei et ubertatem uocatus gratie, toto orbe diffusus, qui iugum Christi bono fructu uestiat, et ligna uere illius uitis, hoc est, mysteria Dominice crucis ambiat, nec timeat confessionis eius periculum: sed magis etiam in persecutionibus positus, Christi nomine glorietur.

 27. [d 1Kb] Tenent autem fortes isti gladios in manibus, quos pro Christi nomine non refutent, uel quibus corporalia a spiritualibus, umbram a ueritate distinguant. uiuus est enim Dei sermo et efficax, et penetrabilior omni gladio ancipiti, et pertingens usque ad diuisionem anime ac spiritus; compagum quoque ac medullarum, et discretor cogitationum, et intentionum cordis: et non est ulla creatura inuisibilis in conspectu eius, sed omnia nuda et aperta sunt oculis eius . Est enim uerbum Dei gladius bis acutus. Sunt et alii duo gladii in Ecclesia de quibus dicitur: Domine, ecce duo gladii hic, ecclesiastice scilicet potestatis et mundane, quibus falsa repugnat misericordia.

28. [e 1Kb] Est iusta misericordia: sed est etiam iniusta  misericordia. Denique in Lege scriptum est de quodam: Non misereberis illius . Et in libris Regnorum legis quia Saul propterea contraxit offensam, quia miseratus est Agag hostium regem, quem prohibuerat sententia diuina seruari . Ut si quis latronem filiis deprecantibus motus, et lacrymis coniugis eius inflexus, absoluendum putet, cui adhuc latrocinandi aspiret affectus: nonne innocentes tradet exitio, qui liberat multorum exitia cogitantem? Certe si gladium reprimit, uincula dissoluit,  laxat exsilium; car latrocinandi qua potest clementiore uia non eripit facultatem, qui uoluntatem extorquere non potuit? Deinde inter duos, hoc est, accusatorem et reum pari periculo de capite decernentes, alterum si non probasset, alterum si non esset ab accusatore conuictus, non id 1578 quod iustitie est, iudex sequatur; sed dum miseretur rei, damnet probantem: aut dum accusatori fauet qui probare non possit, abdicat innoxium. Non potest igitur hec dici iusta misericordia.

29. In ipsa Ecclesia ubi maxime misereri decet, teneri quam maxime debet forma iustitie, ne quis a consortio communionis abstentus, breui lacrymula, atque ad tempus parata, uel etiam uberioribus fletibus communionem quam plurimis debet postulare  temporibus, facilitate sacerdotis extorqueat. Nonne cum uni indulget indigno, plurimos facit ad prolapsionis contagium prouocari? Facilitas enim uenie, incentiuum tribuit delinquendi. Hoc eo dictum est, ut sciamus secundum uerbum Dei, secundum rationem dispensandam esse misericordiam debitoribus: alias autem gladius quod suum est, exsequatur.

30.  [a 1Kb] Lectum fecit sibi Salomon rex ex lignis Libani, columnas eius fecit argenteas, acclinatorium aureum, ascensum eius purpureum, dorsum eius gemmis stratum. Quis est iste lectus, nisi corporis nostri species? Namque in gemmis er specie fulgoris ostenditur, in auro ignis, aqua in argento, terra per lignum; ex quibus corpus humanum quatuor constat elementis, in quo nostra recubat anima,  si non aspero montium, non humi arido expers quietis exsistat; sed sublimis a uitiis ligno fulta requiescat. Unde et Dauid dicit: Dominus opem ferat illi super lectum doloris eius ; nam lectus doloris esse qui potest, cum dolere non possit, qui non habet sensum? Corpus autem doloris, sicut corpus est mortis: Infelix ego homo! quis me liberabit de corpore mortis eius ?

31. Et quoniam uersiculum induximus, in quo Dominici corporis fecimus mentionem, ne quem forte perturbet legentem, quod Dominus corpus suscepit doloris, recordetur quia Lazari mortem et doluit et fleuit, et in passione est uulneratus, atque ex uulnere sanguis et aqua exiuit, spiritumque exhalauit . Aqua ad lauacrum, sanguis ad  potum, spiritus ad resurrectionem. Unus enim est Christus nobis spes, fides, caritas: spes in resurrectione, fides in lauacro, caritas in sacramento. Tamen ut corpus suscepit doloris, ita etiam stratum in infirmitate uersauit; quia conuertit in commodum carnis humane: nam passione infirmitas est soluta, mors resurrectione. Et tamen merere pro seculo, gaudere debetis in Domino: tristes ad penitentiam, alacres ad gratiam, licet et flere cum flentibus, et gaudere cum gaudentibus oportere gentium Doctor salutari preceptione prescripserit .

 32. [b 1Kb] Media caritate constrauit, propter filias Hierusalem. Que sunt iste filie? Non debet esse occultum, quod superiores uideantur qui ante generali sunt, infirmiores qui postea. Comparantur enim utero mulieris partus seculi huius; quoniam fortiores sunt qui in uirtute iuuentutis nati sunt, infirmiores qui tempore senectutis. Defecit enim multitudine generationis hoc seculum sicut uulua generantis, et tamquam senescens creatura robur iuuentutis sue, uelut marcenti iam uirium suarum uigore deponit. Iste ergo sunt filie Hierusalem, id est, teneriores et infirmiores anime: istis se exhibet ut luceat imago eius in confessione earum, luceat in dilectione, luceat in operibus; et si fieri potest, tota eius species exprimatur in ipsis.

 33. [c 1Kb] He igitur filie Hierusalem sponsam ascendentem, et non resistentem uidentes, et meritorum eius odoribus delectate, agnoscentes quoque Salomonis illius esse pacifici sponsam, etiam comitatu sedulo persequuntur usque ad lectum Salomonis: eo quod ei uera in Christo requies debeatur. Lectus enim sanctorum Christus est, in quo uniuersorum fessa secularibus preliis corda requiescunt. In hoc lecto requieuit Isaac, et benedixit filium iuniorem, dicens: Maior seruiet minori: in hoc lecto recubans Iacob, benedixit duodecim patriarchas: in hoc lecto recubans archisynagogi filia, surrexit a morte: in hoc lecto iacens unicus uidue defunctus filius, mortis uincula Christi uoce uocatus dissoluit. Perducta igitur sponsa usque ad sponsi requiem, nuptiale  canunt carmen, dicentes filiabus Hierusalem:

34.  Egredimini et uidete in rege Salomone coronam, qua coronauit eum mater eius, in die sponsalium eius. Canunt epithalamium, et uocant ceteras potestates celorum uel 1579 animas, ut uideant caritatem, quam circa filias Hierusalem habet Christus. Unde et meruit coronari a matre quasi filius caritatis, sicut Paulus ostendit dicens: Quia Deus eripuit nos de potestate tenebrarum, et transtulit in regnum filii caritatis sue . Charitatis itaque filius et ipse caritas est: non ex accidentibus habens caritatem, sed habens eam substantia sua, sicut regnum de quo dicit: Ego in hoc natus sum .

35. Ideoque dicit, Egredimini, id est, exite de  sollicitudinibus et cogitationibus seculi: exite de angustiis corporalibus: exite de uanitatibus mundi, et uidete quam rex pacificus in die sponsalium suorum habeat caritatem: quam gloriosus sit, quia corporibus resurrectionem dedit, et animas sibi iunxit. Hec magni est corona certaminis, hoc preclarum munus sponsalium Christi, sanguis eius et passio. Quis enim plus potuit dare, qui sibi etiam non pepercit, et pro nobis in mortem animam suam posuit?

36. [d 1Kb] Que autem corona glorie nisi Ecclesia que  caput suum Christum coronat? Que iucunditas uniuerse terre, nisi domus populi Christiani, aula sanctorum, de quibus scriptum est: In omnem terram exiuit sonus eorum ? Ergo quia corona glorie est Ecclesia, ideo dicitur: Egredimini, filie Sion, et uidete regem Salomonem, in corona qua coronauit eum mater eius, in die sponsalium eius, et in die iucunditatis cordis eius.

37. Ad animas dicitur ut e gurgustiis et claustris exeant corporalibus, extra corporis cogitationes exeant, egrediantur a cupiditatibus, et a curis, et a ceteris carnis istius et affectus lubrici passionibus: supra mundum ascendant, de hoc mundo exeant, Christo occurrant, parate adsint facibus ardentibus relucentes, quasi angeli Christi hec loquuntur: Non  potestis uidere claritatem eius, gloriam eius, nisi egrediamini humane fragilitatis curas, filie Hierusalem. Quasi dicant: Quid uiuentem inter mortuos queritis ? Non intra hunc mundum queritur Christus, qui supra mundum suos esse uoluit discipulos.

38. Que est corona qua coronatur Christus, nisi corona glorie? Ioseph coronam habuit castitatis, Paulus iustitie, Petrus fidei. Singularum uirtutum corone sunt. Solus Christus habet coronam glorie, qua eum Ecclesia coronauit. In hac corona omnes corone sunt; quia gloria non portio unius corone, sed premium omnium coronarum est.



CAPUT QUARTUM.

 1.  Iam uero conuersus Sponsus in laudem sponse dicit: Quam pulchra es, amica mea, quam pulchra es! oculi tui sicut columbe, extra taciturnitatem. Pulchra in predicatione, pulchra in conuersatione. [a 1Kb] Oculi quoque eius, inquit, sicut columbe. Oculi sunt uiri, uidelicet spiritalibus ornati sensibus qui ad uidenda mysteria sint acuti, et parati ad penetranda Scripture secreta diuine, rationabili lacte fulgentes, in quibus non sit aliqua doli maculosa confusio, sed simplicis affectus pura et immaculata simplicitas. Ideo in aquarum abundantia lotas has columbas in lacte postea memorauit.

2. Iam cetera dentes et genas, et sicut coccineum resticulum labia sponse intelligimus anime esse uirtutes doctorumque diuersitates: qui uel spiritalem  menti alimoniam dispensatione sedula subministrent, uel predicatione Dominice crucis, sicut uerbi quadam linea, alligent audientem: uel modestia uerecundi, et iuuentutis flore gratissimi. Etsi a tactu pudore reuocentur, redoleat tamen in his odor Christi: et sicut in genas, quasi a capite sacerdotali descendat unguentum, sic et in his eluceat pulchritudo doctrine.

3. [b 1Kb] Oculi tui sicut columbe extra taciturnitatem tuam; quod et spiritualiter uideat, et nouerit tempus tacendi esse et tempus loquendi; ut in tempore sermonem  suum proferat, ne importunitate loquendi peccatum possit incurrere.

4. Oculi tui sicut columbe. Hic columbe, id est, Ecclesie simplicitas reuelatur et gratia. uide itaque simplicitatem oculi, qui enim iustum uidet et gaudet etiam ipse uult iustus esse: pulchrum est enim ut eo in aliis delectetur, 1580 quod uult ipse in se seruare, si possit: est enim insitum bonis, ut castum pudicus, prudentem sapiens affectu pio diligat, misericors liberalem, uirtutes suas in aliis amet. Plerisque etiam iusti aspectus admonitio correctionis est, perfectioribus uero letitia. Nam si tanta uis in naturalibus est, ut animal uisum prosit ictericis, ita ut mortui quoque corpus eius animantis prodesse dicatur, si fuerit demonstratum iis, qui huiusmodi  inciderint passionem, dubitare possumus quod iusti sanet aspectus, cuius sunt oculi sicut columbe, simplices et pudici? Ergo uile animal irrationabile tantam uirtutem habet, ut sanare hominem possit momento exiguo, quo uidetur: homo iustus, si tamen cum fide ab eo conspiciatur, qui utilitatem ab eo percipere desiderat, nichil conferet? Quam pulchrum igitur ut uidearis et prosis!

5. [c 1Kb] Bonum ergo uir iustus. Propterea denique apostolus Paulus ascendit Hierosolymam, ut iustos uideret: et cum Petro mansit diebus quindecim, ut ex eius aliquid cohabitatione proficeret . Propterea ipse Paulus et Barnabas cum Hierosolymam ingrederentur, magnifice excipiebantur ab  Ecclesia, et apostolis, et maioribus natu: cum autem abire uellent, ne discederent rogabantur, et ut postea de Paulo legimus, quod cum lacrymis deducebatur. Nonne uel ipsi oculorum radii uirtutem quamdam uidentur infundere, iis qui fideliter eum uidere desiderant?

6. Sed quemadmodum iustus letificat cor innocentum, cum uidetur, ita improbi iustorum cognitione torquentur, quia uel tacitis sanctorum moribus arguuntur. Torquet castitas incontinentem, auaritiam liberalitas, impietatem fides. De hoc quoque parile uilis animantis sumamus exemplum. Nam sicut prodesse diximus mutum animal cum uidetur, ita obesse percipimus lupum, si aliquem uidendo preuenerit; uocem enim feruntur amittere, quos prius  lupus uiderit. Basiliscus quoque  si quodcumque uiderit prior animal, fertur occidere: et allegatur statim necari, qui potuerit a serpente huiusmodi preuideri. Ipse quoque serpens mori dicitur, si fuerit hominis preuentus aspectu. Ergo si tanta uirtus uel in oculis serpentis, uel in oculis est hominis, ut si alterum alter prior uiderit, possit occidere: non est uirtus in oculis iusti, qui repletus uirtutis est gratia, cum presertim tantum operetur fides; ut et illa que fimbriam Domini tetigit, sanaretur: et ille cui intendit Dominus iehsu, statim  ex eius oculis gratiam sanitatis hauriret ?

7. Sed qui uidet iustum, debet scire quid uideat. Non illum uidet in corpore, non in uestimento, non in patrimonio, non in uultu: sed intus uidet. Non, inquam, illum uidet, nisi eius uiderit mentem, nisi eius sermonem intenderit, nisi sensum illius potuerit comprehendere, sapientiam de tractatu eius potuerit assumere. Tunc igitur letabitur cum ista perspexerit, cum ista cognouerit. Ita ergo et nos sicubi iustum audimus, festinemus uidere, sicut illa mulier que audiuit in domo pharisei discumbere Dominum Iesum, et ingressa est, et eius pedes perfudit unguento . Illius imitatores simus, quia Ecclesie in illa muliere figuram esse quis dubitet?  Sicubi ergo iustus sedeat, sicubi accumbat, festinemus uidere eum. Pretiosum est uidere uirum iustum, ut uideas eum secundum imaginem Dei. Quod foris est, nichil prodest: quod intus est, sanat. Sane et in eo qui foris est, illum qui intus est, frequenter aspicimus: ut si uiderimus pauperem, illum ad cuius similitudinem factus est, honoremus in paupere, de quo ait: Dedistis mihi manducare, quia quod uni eorum dedistis, mihi dedistis .

8. Capillamentum tuum ut grex tonsarum, que reuelate sunt a monte Galaad. Ideo capillamentum, quia uirtus omnium sensuum in capite est: Oculi enim sapientis in capite eius . Profunda igitur doctorum prudentia, que potest ea que obscura  sunt reuelare, et alta aperire sensuum.

9.  [a 1Kb] Dentes tui sicut grex tonsarum, que ascenderunt a lauacro, que omnes geminos creant, et infecunda non est in eis. Quod specie de capris dicitur, mystice de Ecclesie grege sentiendum. Nec uilia tibi uideantur ista animalia, uides quod in altis grex iste pascitur, audax in monte. Itaque ubi aliis precipitia, ibi capris nullum periculum: ubi aliis periculum, ibi gregis illius alimentum, ibi cibus 1581 dulcior, ibi fructus electior. Speculantur a pastoribus suis, dumosa de rupe pendentes, ubi luporum incursus esse non possunt, ibi fecunde arbores fructum integrum subministrant. Cernere licet uberi lacte distentas, super teneram sobolem materna  pietate sollicitas. Ideo elegit eas Spiritus sanctus, quibus coitum uenerabilis Ecclesie compararet.

10. Et ut mystice audias, capillamentum uerbi est altitudo, et eminentia quedam iustarum animasum; quoniam sensus sapientis in capite eius. In altitudine enim cogitationis humane certum est esse sapientiam. Et quemadmodum tondentur capre, ut superflua deponant: ita etiam tonsarum animarum gregem, hoc est, multarum animarum uirtutes habet sancta Ecclesia, in quo grege nichil possis insensibile reperire, nichil superfluum; quoniam fides sapientes  fecit, spiritalis autem gratia ab omni superfluorum labe mundauit.

11. Merito igitur reuelate sunt anime iustorum, et reuelate a monte Galaad, hoc est, a transmigratione testimonii, eo quod a Synagoga ad Ecclesiam testimonium celeste migrauit. In hoc itaque monte nascitur thymiama, resina, et ceteri odores quos negotiatores illi Ismelite, ut habes in libro primo Testamenti ueteris, deferebant . Itaque sicut capre bonis refecte cibis, et solis calore uernantes, lauantur in flumine, et exsultantes munde surgunt de flumine: ita anime iustorum ascendunt ab spiritali lauacro.

12. Iste sunt uere qui geminos creant, in quibus non est infecunditas aliqua uirtutum, sterilitas ulla  meritorum. Bene geminos creant, quia congeminant sensus suos; unde habes in Prouerbiis scriptum: Et tu scribe hec tibi tripliciter, in consilium, et in cognitionem . Triplicem premisit scriptionem, et duo subdidit, consilium et cognitionem. Sed cognitio gemina est, una incorporalium, altera corporalium; unde etiam in posterioribus habes: Duo ubera tua sicut duo hinnuli capree gemelli, qui pascuntur in liliis, donec aspiret dies, et inclinentur umbre .

13. Diximus de fecunditate, dicamus de dentibus. Nam et nauigantes plerique, et properantes itinere terreno, ubi uiderint speciosum aliquem locum, delectationis gratia demorantur, pascunt oculos animumque  alleuant. Nec mora ulla putatur commeandi, sed gratia. Ita et nobis pulcherrimos dentes iustarum animarum considerare cordi est; docuit enim Scriptura pulcherrimos dentes esse iustorum dicens secundum litteram quidem de patriarcha Iuda, spiritualiter autem de Christo; Hilares oculi eius a uino, et dentes sicut lac . In quo non utique carnis humane officia, sed diuine gratie munera predicauit. Docet igitur exemplum, dentes non esse pretereundos, ubi de oculis disseruimus.

14. Qui sunt igitur iustarum dentes animarum nisi qui informem ac durum accipientes cibum, uel frigidum plerumque, uel supra modum calentem nunc comminuunt, nunc fouent, nunc temperant, prout qualitas fuerit alimentorum? Dura comminuunt,  ne asperitas littere in ueteri Testamento et secularis intellectus rigor, nisi fuerit spiritali dente resolutus, uitalia ipsa interclusis librorum salutarium commeatibus, et gulam quamdam anime incuriosa edacitate suffocet. Par est igitur ut diuidas primum, si solida tibi uidetur esca que sumitur, et distinguas eam; atque emollitam sine noxa aliqua anime in omnia eius membra naturali diuisione transfundas; ut uitalem succum omne eius corpus epuletur, nichil cadauerosum, nichil mortuum ore tuo sumas, ne dicatur: Sepulcrum patens est guttur eorum . Sed uiuum haurias uerbum,  ut in tue mentis uisceribus possit operari. Hi dentes super lac candidiores; quia dentes iustorum.

15. Denique cum omnes in Moyse baptizati in nube et in mari patres nostri fuerint, non otiose tamen scriptum est: Quia omnes eamdem escam spiritalem manducauerunt, et omnes eumdem potum spiritalem biberunt ; ut istis sanctorum dentibus maior quidam fulgor accederet, quos post transitum maris rubri, myrrhe fontis amaritudine per ligni gratiam temperata , cognoscemus esse mundatos: deinde duodecim fontium potu, postremo petre spiritalem undam uomentis irriguo; Petra erat enim Christus . 1582 Ideo et manna manducauerunt , ut toties abluti manducarent panem, ut scriptum  est, angelorum . Nunc quoque in Euangelii mysteriis recognoscis baptizatos, licet toto corpore, postea tamen esca spiritali potuque mundari; ille enim est uerus dentium fulgor, ubi bene conscie mentis resonat canora confessio. Ille mundus oculus, quem peccatorum grauium trabes nulla depresserit, quem purgamentorum leuium festuca nulla turbauerit.

16. [a 1Kb] Dentes tui sicut grex tonsarum, que ascenderunt de lauacro, que omnes geminos creant, et infecunda non est in eis. Non mediocris ista laudatio, primum apta comparatione tonsarum; capras enim et in altis pasci sine periculo nouimus, et in preruptis securas cibum sumere, deinde cum tondentur, deonerari superfluis. Harum gregi comparatur Ecclesia, multas in se habens animarum uirtutes, que per lauacrum  superflua peccata deponant, que mysticam fidem et moralem gratiam deferant Christo, que crucem Domini Iesu loquantur. In his formosa est Ecclesia, unde ad eam Deus uerbum dicit: Ecce formosa es, proxima mea: ecce es formosa; oculi tui sicut columbe. Tota formosa es, proxima mea, et reprehensio non est in te; quia culpa demersa est. Ades huc a Libano, sponsa, ades huc a Libano, et pertransibis a principio fidei; eo quod renuntians mundo, transierit seculum, pertransierit ad Christum.

17.  [b 1Kb] Sicut resticula coccinea labia tua. In cocco enim species ignis, et crucis Dominice sanguis irrutilat. Coccinea labia Domini, que passionem propriam loquebatur. Denique in Exodo coccum pro igne collocatum est . Non enim ex  cocco mundus, sed ex quatuor constat elementis. Sed in cocco figura ignis expressa est, cuius uapor nisi celum atque erem, maria terrasque penetraret, omnia tamquam effetis uiribus soluerentur. Per resticulam igitur uinculum persuasionis agnoscimus, per coccum uel cupiditatis ardorem qui scintillat in animis audientium, uel indicium passionis.

18.  Sicut turris Dauid ceruix tua, que edificata est in Thalphioth, mille clypei pendent in ea, omnia iacula potentium. Erecta enim ad Deum ceruix, et iugo Christi habilis, que nulla in terras  illecebrarum inflexione curuetur; sicut Christi regalis est turris, cui iugum suum Nabuchodonosor non possit imponere. Condidit enim turrim illam Dauid ille manu fortis, et supra murorum edificauit excelsa; ut subsidio pariter et decori sit: subsidio, quia hostem preuidet et expellit: decori, quia non solum inter humilia, sed etiam inter excelsa supereminet. Ita tamen subsidio uel decori, si habeat in se uerbi dogmata uelut quedam phalerarum monilia: habeat etiam iacula potentium prophetarum, que aduersus omnem extollentem se altitudinem, lacertis quibusdam fidei diriguntur.

19. Noli igitur in puluerem mortis deducere animam tuam, cui etiam Dominus naturalem altitudinem tribuit et uigorem, quo se excitet et assurgat.  Unde etiam de hac coniunctione anime et corporis dictum opportune accipitur, eo quod in naturali uite nostre mysterio, connexa anima corpori uelut humi reptet, et pauimento adhereat, partim propter hoc terrenum habitaculum, partim quia corpus istud de terra est. Et regionis igitur diuersorium, et materia ipsa corporis nostri huic concurrit sententie. Ideoque pulchre Apostolus de mortis huius corpore liberari cupit; quia carcere quodam claudimur, et in quodam luxurie gurgustio siti tenebris inuoluimur delictorum.

20. Ergo secundum uoluntatem Dei ambulemus, ut adherere dicamur Deo. Nam secundum corporis appetentiam qui uiuit, caro est: qui secundum precepta Dei, spiritus est. Non ergo fiat anima nostra caro, hoc est, ut dicamur caro; sicut et illi qui in  diluuio perierunt, de quibus dictum est: Quia caro sunt . Sed magis caro nostra obediens anime gubernaculo, fiat anima, et hoc appellari mereatur nomine; sicut appellata est familia patriarche Iacob, et generationis eius sancta posteritas; sic enim scriptum est: Hi filii Bale quam dedit Laban Rachel filie sue: peperit hec Iacob animas septem. Et ibidem: Omnes autem anime que intrauerunt cum Iacob in Aeyyptum, que exierunt de femoribus eius, preter uxores filiorum, sexaginta sex . Et in principio Exodi legimus: Erant autem omnes anime de Iacob, quinque et septuaginta .

1583 21. Ergo illi qui habitabant cum Ioseph, et de Aegypto exierunt, anime sunt: qui autem  cum essent angeli Dei, hoc est uite probitate angelorum imitantes gratiam (Qui enim ; qui ergo cum angeli uiderentur, capti sunt decore femineo, hi caro sunt, sicut Dominus Deus dixit: Non permanebit spiritus meus in hominibus in eternum, propter quod caro sunt . Et merito exspertes libidinis, angelis comparantur, caro enim non sunt, quia non sunt in carne, sed in spiritu: quales erant illi qui doctorem Apostolum sequebantur, quibus ait: uos autem non  estis in carne, sed in Spiritu . Qui autem corporea feminarum capiuntur libidine, caro sunt: atque utinam caro tantum, et non etiam equi adhinnientes! Quia, inquit, in uxorem proximi sui adhinniebant .

22.  [a 1Kb] Tota es formosa, proxima mea, et reprehensio non est in te. Pulchritudinem uero quis potest maiorem existimare decore eius, que amatur a rege, probatur a iudice, dedicatur Domino, consecratur Deo. Semper sponsa, semper innupta; ut nec amor finem habeat, nec damnum pudor. Hec profecto uera pulchritudo est, cui nichil deest, que sola meretur audire a Domino: Tota es formosa, proxima mea, et reprehensio non est in te.

23.  ueni huc a Libano, ueni huc a Libano:  transibis et pertransibis a principio fidei, a capite Sanir et Hermon, a latibulis leonum, a montibus pardorum. Quibus indiciis ostenditur perfecta et irreprehensibilis uirginalis anime pulchritudo, altaribus consecrata diuinis, inter occursus et latibula spiritalium bestiarum non inflexa mortalibus, sed intenta mysteriis Dei, meruisse dilectum, cuius ubera plena letitie; uinum enim letificat cor hominis.

24. [b 1Kb] Et odor, inquit, uestimentorum tuorum, sicut odor Libani. ueni a Libano, sponsa, ueni a Libano: transibis et pertransibis a principio fidei: transibis in seculum certatura, pertransibis ad Christum triumphatura de seculo. Audisti quia te a leonum et pardorum, id est, a spiritalium nequitiarum incursionibus  separauit: audisti quia placet ei tuarum pulchritudo uirtutum.

25. [c 1Kb] Ades huc a Libano, sponsa, ades huc a Libano: transibis, et pertransibis a principio fidei, a capite Sanir, et Hermoniim, a speluncis leonum, a montibus pardorum; hoc est, egredere de corpore, et totam te exne. Non potes enim mihi adesse, nisi ante peregrineris a corpore; quoniam qui in carne sunt, peregrinantur a Dei regno. Ades, inquit, ades. Bene repetiuit, quia siue presens, siue absens, adesse et placere Domino Deo tuo debes: adesto presens, adesto absens, etsi adhuc in corpore es; mihi enim omnes presentes sunt, quorum fides mecum est. Adest mihi qui exiit de seculo: adest mihi qui me cogitat, me intuetur, de me sperat, cui ego portio sum: adest mihi qui  abfuerit sibi: ille mecum est, qui intra se non est; quoniam qui in carne est, non est in spiritu: ille mecum est, qui ex seipso egreditur: ille iuxta me est qui extra se fuerit: ille mihi integer, qui propter me perdiderit animam suam; et ideo, Ades, ades, sponsa; transibis et pertransibis a principio fidei. Transit et pertransit ceteros, que ad Christum peruenit: transit fidei merito, et operum claritate, que lucet sicut Sanir et Hermon, hoc est, uia lucerne: transit deuictis tentationibus seculi, et superatis  nequitiis spiritalibus, legitimi petens coronam certaminis.

26.  [d 1Kb] uulnerasti cor meum, soror mea, sponsa, uulnerasti cor meum in uno oculorum tuorum, et in uno crine colli tui. Oculi enim mentis isti sunt oculi, scilicet interioris hominis, non hi oculi qui ministerio funguntur obtutus. Est enim oculus et mentis et carnis, sed ille cecus est oculus qui non uidet que diuina sunt, qui frustra mente carnis inflatus est. Est et alius oculus sensus Christi, quo Ecclesia uidet Christum, sicut ipse dicit ad Sponsam: Corde nos cepisti ab uno oculorum tuorum. Merito uno oculo uidetur Christus, quia non uidetur oculo carnali, aut quia duos oculos habens Ecclesia, moralem et mysticum, fidei oculo plus uidet Christum;  mysticus enim oculus acutior est, moralis dulcior.

27. Et fortasse isti oculi sunt, quibus Paulus uidebat eterna, ubi cepit temporalia non uidere. Denique qui Christum non uidebat, priusquam oculos amitteret, uidit 1584 eum posteaquam amisit uisum oculorum; uidit enim qui dixit: Quis es, Domine ? uidebat utique Christum, quem etiam Dominum fatebatur. Et infra, Domine, inquit, quid me uis facere? Non ergo uidebat eum, cuius exspectabat imperium? Quibus igitur oculis uidere Paulus plus cepit, nisi iis quos nobis ipse monstrauit, dicens: Orabo spiritu, orabo et mente ? Denique ut scias quia uidit orando: Factum est, inquit, reuertente me in Hierusalem, cum orarem in  templo, pauorem habui, uidi illum dicentem mihi: Festina, exi citius de Hierusalem; non enim recipient testimonium tuum de me .

28. [e 1Kb] Isti ergo oculi in uerbum Dei deficiunt, et dicunt: Quando consolaberis me? Istis oculis prophete dicebantur uidentes, quia per reuelationem ea que erant abscondita, mente cernebant. Sed quia oculus mentis et oculus carnis unus oculus sunt, et tunc homo consolatione fulcitur, cum caro et mens diuersa non cupiunt, sed unum desiderant, et unum requirunt; ideo intenti ad eum qui ait: Ego et pater unum sumus . Isti quoque oculi unum esse se confitentur; quia uno atque eodem desiderio officioque funguntur.

29.  [f 1Kb] Pulchriora sunt ubera tua uino,  et odor unguentorum tuorum super omnia aromata. Et infra: Odor uestimentorum tuorum sicut Libani. uide quem nobis tribuas, uirgo, processum! Primus enim odor tuus super omnia aromata, que in Saluatoris missa sunt sepultura, et mortuos corporis motus membrorumque redolet obiisse delicias. Secundus odor tuus, sicut odor Libani, Dominici corporis integritatem, uirginee florem castitatis exhalat. Fauum itaque mellis tua opera componant. Odor etiam uestimentorum est odor actuum nostrorum.  [a 1Kb] Admoue igitur manus naribus tuis, et odorem actuum tuorum indefessa ac peruigili alacritate mentis explora. Mulcebit te odor dextere tue, et flagrantiam resurrectionis tua membra redolebunt, myrrham digiti tui sudabunt, hoc est, uere fidei gratiam spiritalia gesta flagrabunt. Capis ergo, uirgo, ex interiore tuo corpore uoluptatem, et ipsa tibi dulcis, ipsa tibi suauis es, ipsa tibi  non incipis displicere.

30.  [b 1Kb] Fauus distillans, labia tua, sponsa. Fauum itaque mellis tua opera componant; digna enim uirginitas que apibus comparetur, sic laboriosa, sic pudica, sic continens: rore pascitur apis, nescit concubitus, mella componit. Ros quoque uirgini est sermo diuinus; quia sicut ros Dei uerba  descendunt. Pudor uirginis est intemerata natura, partus uirginis est fetus labiorum, expers amaritudinis, fertilis suauitatis: in commune labor, communis est fructus. Quam te uelim, filia, imitatricem esse huius apicule, cuius cibus flos est, ore soboles legitur, ore componitur. Hanc imitare tu, filia; uerba tua nullum doli uelamen obtendant, nullum habeant fraudis inuolucrum; ut et puritatem habeant, et plena grauitatis sint. Meritorum quoque tuorum tibi eterna posteritas tuo ore pariatur, nec soli tibi, sed etiam pluribus congreges quid scis enim quando a te tua anima reposcatur; ne receptacula horreorum frumentis coaceruata dimittens, nec uite tue usui futura nec meritis, rapiaris eo, quo thesaurum tuum ferre non possis. Diues igitur  esto, sed pauperi, ut nature participes tue, participes sint etiam facultatum.

31. Fauus distillans labia tua sponsa. Quis sit fauus, doce nos, Salomon. Tu enim dixisti: Fauus mellis sermones boni . Et uere bonus fauus, quem manducat Ecclesia, multorum prophetarum uelut apum spirituali ubertate congesta mella redolentem. Hoc est mel de quo ait: Manducaui panem meum cum melle meo . Stillant mel labia predicantis, quando collisa duris casibus uel ruinis, lapse anime membra refouentur. Fauum distillant labia tua, sponsa, mel et lac sub lingua tua; os enim iusti distillat sapientiam: de ore iusti suauitatis et misericordie mella procedunt: in ore iusti nullus dolus, nulla fallacia, nulla est amaritudo  peccati. Audit Ecclesia uerba iusti, audit plebs Dei uerba sapientis, delectatur alloquii suauitate, moralis disputationis iucunditate mulcetur, dicens: Quam dulcia faucibus meis uerba tua, super mel et fauum ori meo ! Quia mel apum ad horam delectat, sed cito sapor eius 1585 euanescit, et plerumque uiscera uitiosa leduntur: uerborum autem moralium etsi pungunt mella, non ledunt.

32. Cognosce tamen cui illa credantur; scriptum est enim: In aurem insipientis nichil dicas; ne quando  irrideat prudentes sermones tuos . Euomet enim et reiiciet sermonem tuum stultus, qui eius sentire non potest suauitatem. Quomodo possunt uerba Dei dulcia esse in faucibus tuis, in quibus est amaritudo nequitie? Quomodo mel et lac sub lingua tua, cum dolum lingua tua componat; ut aliud pectore concipias, aliud forensi sermone pretendas, ut decipias incautum? Cum tibi Petrus apostolus dicat, ut deponas omnem malitiam, et fucum simulationis abiicias, dicens: Sicut dudum geniti infantes, rationabiles et sine dolo, lac concupiscite . Ostendens enim nobis quid sit mel et lac habere sub lingua, docet ut non maledicere maledicentibus, sed benedictionem referre nouerimus: nesciamus odisse nisi uiam iniquitatis, ut facere quod exsecramur, reluctanti  caueamus affectu.

33.  [c 1Kb] Hortus conclusus soror mea sponsa, hortus conclusus, fons signatus. Emissiones tue, etc. Eo quod in hortis eiusmodi impressam signaculis imaginem Dei, sinceri fontis unda resplendeat, nec uolutabris spiritualium bestiarum sparsa ceno fluenta turbentur. Hinc ille murali septus spiritu pudor clauditur, ne pateat ad rapinam. Itaque sicut hortus furibus inaccessus, uitem redolet, flagrat oleam, rosam renidet; ut in uite religio, in olea pax, in rosa pudor sacrate uirginitatis inolescat. Hic est odor quem Iacob patriarcha flagrauit, quando meruit audire: Ecce odor filii mei, sicut odor agri pleni . Nam licet plenus omnibus fere fructibus patriarche sancti fuerit ager, ille tamen fruges maiori  uirtutis labore generauit, hic flores. Accingere itaque, uirgo, et si uis huiusmodi tibi ut hortus aspiret, propheticis eum claude preceptis: Pone custodiam ori tuo, et ostium circumstantie labiis tuis .

34. [d 1Kb] Hortus conclusus soror mea sponsa, hortus conclusus, fons signatus; emissiones tue paradisus malorum punicorum, cum fructu pomorum Cypri. Laudatur Sponsa eo quod hortus sit, habens in se odorem agri illius pleni, de quo dicit Isaac: Odor filii mei, tamquam odor agri pleni . Bona ergo anima flagrat odores iustitie. Et fortasse ager est patriarcha, hortus est anima inferioris alicuius, quasi agri portio: et Hortus conclusus, ne incursetur a bestiis: et Fons signatus, que integritate signaculi,  perseuerantiaque fidei propria peccata diluerit. Nam qui de Ecclesia acceperit; habet quod ad uirginitatis gratiam referat; eo quod in paradiso delectationis posita sine labore fructus capiat spiritales, ut ei patriarcharum anime rurali quodam anime sue labore fructus suos conferant, quo ista capere possit perpetuam suauitatem: que merito fons signatus dicitur, eo quod imago in illa Dei inuisibilis exprimatur.

35. [e 1Kb] Hortus conclusus soror mea sponsa, hortus conclusus, fons signatus. Omnes doctores congruunt  in paradiso, et lignum uite radicatum et lignum scientie, quo discernat bonum et malum: ceteraque ligna plena uigoris, plena uiuificationis, spirantia et rationabilia. Ex quibus colligitur paradisum ipsum terrenum uideri posse, non in solo aliquo, sed in nostro principali, quo animatur et uiuificatur anima uirtutibus et infusione Spiritus sancti. Denique Salomon in spiritu paradisum in homine esse euidenter declarauit. Et quia mysteria exprimit uel anime et uerbi, uel Christi et Ecclesie; ideo ait de uirgine anima uel Ecclesia, quam uolebat uirginem castam assignare Christo: Paradisus clausus, soror mea sponsa, paradisus clausus, fons signatus. Paradisus Grece, Latine hortus dicitur. Denique Susanna in paradiso erat, et sic legitur latine: et Adam in  paradiso erat, et sic legimus. Ergo non te moueat quod alii codices latini hortum habent, alii paradisum. Ibi ergo est casta uxor, ubi et uirgo. Licet uirgo excepta habeat claustra sua et signacula, sed utraque in paradiso; ut aduersum estus corporis et carnis flagrantiam refrigeretur uirtutum umbraculis.

36. Ergo paradisus in principali nostro est, siluescens plurimarum opinionum plantariis, in quo principaliter lignum uite constituit Deus, id est, pietatis radicem. Ea est enim uite nostre substantia, si Domino et Deo nostro 1586 debitos cultus deferamus. Constituit etiam scientie boni et mali seminarium; homo enim solus in ceteris animantibus terrenis, habet scientiam boni et mali. Alia quoque illic  plantaria diuersa, quorum fructus uirtutes sunt. Sed quia scientie capax hominis affectus cognitus est a Deo, quod citius ad astutiam inclinaretur, quam ad summum prudentie; neque eum iudicem qui fines certos in anima nostra constituit, operis sui qualitas latere poterat: eliminare uoluit astutiam de paradiso, quasi prouidus auctor nostre salutis, et uite studium et disciplinam pietatis infundere. Ideoque precepit homini, ab omni ligno quod est in paradiso gustandum, de ligno autem scientie boni et mali non esse gustandum. Sed quia creatura omnis passioni obnoxia est, ideo delectatio sicut serpentino illapsu humanis irrepsit affectibus.

37. Itaque non immerito sanctus Moyses delectationem serpentis figurauit similitudine; prona est  enim in uentrem sicut serpens, non pedibus incedens, aut ullis eleuata cruribus: sed sinuoso flexu totius uelut corporis sui lubrica. Ei terra cibus est sicut serpenti, quoniam escam nescit celestem; corporalibus enim pascitur, atque in uarias mutatur species cupiditatum, et tortuosis angulatur anfractibus. uenenum in dentibus habet, quibus unusquisque se euiscerat luxuriosus, helluo internecat, abliguritor perimit. Quantos ruperunt uina, dissoluit ebrietas, distendit cruditas! Nunc intelligo qua causa Dominus Deus insufflauit in faciem hominis; ibi enim sensus omnes, ibi sedes atque illecebra delectationis, in oculis, auribus, naribus, atque in ore; ut sensus nostros aduersus delectationem fortiores  faceret. Hec ergo nobis sicut serpens astutiam infudit; non enim delectatio, sed labor et diuturna meditatio cum Dei gratia dat perfectam prudentiam. Tamen quia serpentis fraudibus inuoluta est humani generis hereditas, in eo astutiam serpentis sequamur, ut caput nostrum non proiiciamus in pericula, sed pre ceteris integrum custodiamus; caput autem nostrum Christus est. Hoc maneat incolume, ut serpentis uenena nobis non possint nocere: bona enim est sapientia cum hereditate, id est, cum fide; quoniam est hereditas credentium in Domino.

38. Quod si primus homo, qui cum Deo loquebatur in paradiso positus, labi tam facile potuit, ex terra creatus uirgine, que ad uerbum Dei formata et creata recenti fuerat exortu, nondum ea parricidali  ceterorumque concreta sanguine, flagitiis et dedecore polluta, nondum carne nostra damnata maledicto obnoxie hereditatis: quanto facilius postea, lubrica ad peccandum uia, maius aduexit humano generi precipitium, cum deterior tolerabiliori per uices generationis successerit! Etenim si magnetes lapis tantam nature uim habet, ut ferrum ad se trahat, et transfundat se in illius speciem; ita ut plerisque experiri uolentibus, cum plures annulos ferreos ad eum lapidem admouerint, omnes pari teneat modo: deinde si ei annulo cui adheserit lapis, alium admoueas annulum, et rursum per ordinem singulis substituas; licet in omnes penetret per ordinem ex illo lapide uis nature, tamen priores nexu uehementiore constringit, posteriores remissiore:  quanto magis humani generis conditio atque natura, ex puriore statu in deteriorem lapsa est, quanto nequiorem attigit! Nam si per eas species imminuitur natura, que non sunt culpe capaces: quanto magis per animos atque artus labe pollutos scelerum, uirtus eius hebetatur! Unde quia uincente malitia, abolita innocentia fuerat, non erat qui faceret bonitatem, non erat usque ad unum. uenit ergo Dominus, qui reformaret nature gratiam, immo augeret; ut ubi superabundauit peccatum, superabundaret gratia.

39. Ergo liquet quia auctor hominis Deus, et quod unus Deus, non multi dii, sed unus qui mundum operatus est, et unum, non multos mundos, ut dicunt philosophi. Primum ergo mundum creauit,  deinde habitatorem mundi, cui totus mundus patria foret: nam si hodie quocumque accesserit sapiens, ubique ciuis est, ubique sua intelligit, nusquam se peregrinum, nusquam hospitem iudicat: quanto magis ille primus homo, totius mundi erat incola, et ut Grece dicitur, cosmopolites, Dei recens 1587 confabulator, assiduus ciuis sanctorum! complantatus uirtutibus, prepositus omnibus terrenis animantibus, marinis, uolatilibus, totum mundum suam possessionem putabat, quem Dominus tuebatur ut opus suum, neque ut bonus parens atque auctor deserebat. Denique eousque creatum fouit, ut abdicatum redimeret, eliminatum reciperet, mortuum passione filii sui unigeniti resuscitaret. Est ergo hominis auctor  Deus, et diligit opus suum operator bonus, nec derelinquit bonus pater, quem etiam sicut diues paterfamilias censu proprie hereditatis redemit.

40. Caueamus ergo ne hominem istum, id est , mulier illa, id est, passio sensuum nostrorum delectatione et ipsa decepta atque illusa effeminet, et circumscriptum in leges suas et sententiam trahat. Fugiamus delectationem sicut serpentem, multas artes habet et maxime in homine. Nam alia animantia cibi auiditate capiuntur; homo quando plures sensus oculorum auriumque habet, tanto maiora pericula. [a 1Kb] Itaque caue ne uigor mentis tue, coitu quodam corporee uoluptatis inflexus emolliatur, atque in eius omnes amplexus resoluatur, et fontem eius aperiat, qui debet esse clausus et septus intentionis  studio et consideratione rationis: Hortus enim clausus, fons signatus. Namque resoluto mentis sensu, se corporales delectationes effundunt perniciose nimis, et in appetentiam plenam grauis periculi profluentes; quas si mentis uiuide considerata mansisset custodia, refrenasset.

41.  [b 1Kb] Emissiones, inquit, tue paradisus malorum punicorum cum pomorum fructu, Cypri cum nardo, nardus et crocus, fistula et cinnamomum cum uniuersis lignis Libani, mirrha et ale cum omnibus primis unguentis. Laudantur munera anime que missa sunt a Sponso, quibus dotata ueniebat , myrrha, ale, crocus et alia, quibus spirat hortorum gratia, et peccatorum fetor aboletur. Itaque tanto secura preconio,  conquiescere aquilonem grauem uentum petit, ne flores discutiat: spirare austrum, hoc est, uelut hyemem preterire, et mollioris flatus uernare temperiem. Inuitat Sponsum in hortum suum, descendit sponsus, et fructuum eius diuersitate delectatus, letatur quod inuenerit fortiorem cibum, inuenerit etiam dulciorem. Est enim uelut panis quidam uerbi et mel, alius uehementior, alius suasorius sermo. Est et fides alia feruentior, ut uinum; alia lucidior, ut succus est lactis. Hunc cibum Christus epulatur in nobis, hoc poculum bibit, et eius potus ebrietate nos prouocat, ut ad meliora et optima ab inferioribus faciamus excessum.

42. Audiens hec anima hausit mysteriorum ebrietatem celestium, et uelut soporata a uino, et quasi in  excessu uel stupore posita, dicit: Ego dormio, et cor meum uigilat . Tum uerbi presentis lumine percussa, excitatur a uerbo. Quartus autem hic processus est anime. Primum etenim caritatis impatiens, et uerbi moras non ferens, rogabat ut oscula mereretur, et meruit desideratum uidere. Secundo introducta in cubiculum regis, cum mutua misceret alloquia, in umbra eius requieuit, et subito ei uerbum medio sermone discessit; querenti tamen non diu abfuit, sed saliens supra montes et transiliens super colles aduenit. Nec multo post quasi  capreolus aut ceruorum hinniculus dum affatur dilectam, exsiliuit et reliquit. Tertio cum in cubili et noctibus, in ciuitate et foro, in plateis quesitum non reperit, et aliquando orationibus suis gratia querentem reuocauit, adeo etiam ut propius uocaretur a sponso. Quarto ipsa iam dormiens ab ipso excitatur, quamuis corde uigilaret; ut continuo uocem pulsantis audiret: sed moram passa, dum surgit , dum aperit ostium, transiuit uerbum, et ipsa exiuit in uerbo eius: et per uulnera requisitum, sed uulnera caritatis, uix tandem inuenit, et tenuit, ut postea non amitteret. Ad summam hec compendioso sermone perstrinxi, nunc discutiamus singula.

43.  [c 1Kb] Fons hortorum, puteus aquarum  uiuentium, que fluunt impetu de Libano. Habes hec in Salomone, quia Prouerbia eius moralia, Ecclesiastes naturalis, in quo quasi uanitates istius despicit mundi: mystica sunt eius Cantica 1588 Canticorum. Habes et in propheta: Seminate uobis ad iustitiam, uindemiate ad fructum uite, illuminate uobis lumen cognitionis ; hoc est enim lumen cognitionis, habere caritatis perfectionem. Ideoque dictum est: Ne timeas ; caritas enim timorem excludit foras.

44. Ut cognoscamus autem quia Salomon ita hos interpretatus est tres puteos, quos fodit Iacob; ut ad moralem doctrinam et naturalem referret et mysticam, in singulis libris suis, quos de moralibus et naturalibus uel mysticis scripsit, posuit hos puteos.  Nam et in Prouerbiis, cum declinandam speciem diceret secularis illecebre, ait: Bibe aquam de tuis uasis, et de puteorum tuorum fontibus, et superfluant tibi aque de tuo fonte . Et infra: Fons aque tue sit tibi proprius, et iucundare cum uxore que ab adolescentia tua ; eo quod aduersus tentamenta mundi remedium nobis uera sapientia sit. Moralis quoque doctrina que imaginem mundane uoluptatis meretriciis quibusdam illitam fucis irriguo suo diluat, et fluento sui fontis abstergat.

45. De naturalibus quoque habes in Ecclesiaste ipsum: Feci mihi piscinas aquarum ad irrigandum ex his saltum germinantem . Neque te moueat quod pro puteo piscinas posuit, quia et Moyses puteum latitudinis dixit; eo quod a sollicitudine omni  et angustiis soluitur, qui mundum hunc pia mente transcenderit. Non immerito ergo piscinas habet Ecclesiastes, qui uidit nullam abundantiam esse sub sole: sed si quis abundare uelit, in Christo abundet.

46. De mysticis et puteus superest nobis, quem etiam ipsum reperimus in Canticis Canticorum, dicente Scriptura: Fons hortorum, puteus aque uiue, et impetu descendens a Libano. Etenim si mysteriorum altitudinem persequaris, puteus tibi uidetur tamquam in profundo sita mystica esse sapientia: si uero haurire uelis affluentiam caritatis, que maior et uberior  est, quam fides et spes, tunc tibi fons est. Exuberat enim caritas, ut et haurire eam cominus, et rigare eius affluentia hortum tuum possis, spiritalibus fructibus redundantem. Et quia ipse puteus latitudinis est, qui caritatem habet; ideo dixit, quia ubi caritas est, ibi impetus magnus descendit a Libano.

47. Ne quid autem moueat, quod et puteum, et fontem eumdem dixit; etiam Euangelium te instruat, in quo scriptum est: Quia uenit iehsu in ciuitatem Samarie, que dicitur Sichar, iuxta predium quod dedit Iacob Ioseph filio suo . Erat autem ibi fons Iacob: Et fatigatus, inquit, sedebat sic super puteum. Unde ad mysticam doctrinam hunc referri puteum etiam ibi cognoscimus, quia ibi Samaritana illa, id est, custos  hausit de puteo illo diuina mysteria, cognoscens quia Deus spiritus est, et non in loco adoratur, sed in spiritu: et quia Messias uenit, qui Christus est. Quibus auditis mulier illa que speciem Ecclesie gerit, Legis sacramenta cognouit et credidit.

48. [a 1Kb] Fons hortorum, puteus aquarum uiuentium, et impetus descendens a Libano. Hos impetus Ecclesia deduxit a Libano, hoc impetu diluuntur peccata, hoc impetu puri fontis Spiritus sancti adfuit a Libano Sponsa, et a principio fidei transiuit seculum, et pertransiuit ad regnum. Aliis fons est, aliis puteus pro captu nostro gratia spiritalis: aliis hortus clausus, fons signatus, aliis hortorum fons, qui in Ecclesie dote numeratur: aliis impetus descendens a Libano,  et magnus impetus qui numquam deficit. Non enim deficiunt de petra ubera, neque nix a Libano, neque aqua que fertur ualido uento uirgini Hierusalem.

49. Descendit impetus a Libano, quando collectis in unum apostolis et pluribus credentibus, factus est subito de celo sonus, tamquam ui magna spiritus ferretur, et repleti sunt omnes Spiritu sancto diuersitates donante linguarum . Bonus impetus qui ledere nesciat, norit implere. Si quis igitur hunc impetum superuenientis e celo gratie uult mereri, descendat etiam ipse oculis in decursus aquarum. Qui hunc primum impetum fuderit, illum merebitur. Descendit oculis suis in hos ductus aquarum, que lacrymis in Euangelio rigauit Domini pedes  , et ideo fidei sue pretio emit anime sue et corpori sanitatem, iam non sanguinis proflua, sed gratie spiritalis.

1589. 50. Descendit ergo Dauid propheta, ideo de peccato gratiam retulit. Descendit in aquarum ductus, hoc est, repleuit eos, et decurrentium aquarum lacrymis suis fluenta cumulauit, aut inanes et uacuos ductus solis repleuit fletibus. Aut quod elocutionis moralis quosdam sensus ostendit, descendit in aquarum ductus, transiuit eos. Et possemus dicere, transcendit  eos, et supergressus est: sed minuitur uis eloquii, quo uis maior affluentie descendentis, quam ascendentis exprimitur. uide, rogo, quid de usu uerba habeant, impetum suum sermo propheticus non amittat, licet usus ipse scriptorum sensui seruire, maiore decore consueuerit.

51. [b 1Kb] Puteus aquarum uiuentium; puteus enim si nichil haurias, inerti otio et degeneri situ facile corrumpitur: exercitatus autem nitescit ad speciem, dulcescit ad potum. Ita et aceruus diuitiarum, cumulo arenosus, speciosus est usu, otio autem inutilis habetur. Deriuato igitur aliquid de puteo hoc: Ignem enim ardentem restinguit aqua, et eleemosyna resistit peccatis . Aqua autem statiua cito uermes facit: non stet thesaurus tuus, ne ignis tuus stet.  Stabit in te, nisi eum operibus tue miserationis auerteris.

52. [c 1Kb]  Exsurge, aquilo, et ueni, auster, aspira hortum meum, et perfluunt aromata mea. Audisti, Christi sponsa, quia placet ei tuarum pulchritudo uirtutum; audisti quia uestimentorum tuorum aromata, hoc est, bonum odorem integritatis omnibus odoribus pretulit. Audisti, quia hortus es clausus, suauium pomiferarum refertus frugibus. Pete igitur ut aspiret tibi Spiritus sanctus, aspiret supra cubile tuum, atque odorem pie mentis, et gratie spiritalis accumulet. Excita Spiritum sanctum dicens: Exsurge, aquilo, et ueni, auster; aspira hortum meum, et perfluant aromata mea. Descendat fraternus meus in hortum suum, et manducet fructum pomiferarum suarum.  Hortus uerbi anime uernantis affectus est, et in pomiferis uirtutis est fructus. uenit ergo, et siue manduces, siue bibas, si Christum inuocas, adest dicens: uenite, manducate panes meos, et bibite uinum meum .

53. [d 1Kb] Exsurge, inquit, aquilo, et ueni, auster; aspira hortum meum, et perfluant aromata mea. Ex omnibus enim partibus mundi odor sacre religionis adoleuit, quo dilecte uirginis membra fragrarunt. Unde et Ecclesia altitudinem seruans mysteriorum celestium, reiicit a se grauiores uenti procellas, et inuitat uernantis gratie suauitatem; et sciens quod ortus suus Christo displicere non possit, aduocat Sponsum suum: Exsurge, inquit, aquilo, et ueni, auster. [e 1Kb] Plerique hec ita accipiunt, quasi proiiciatur aquilo, et inuitetur  auster. Quod si ita accipiunt, exturbatur ab Ecclesia perfidie glacialis asperitas, ne fiat fuga nostra hyeme uel sabbato, et inuitatur australis uerna temperies.

54. Aut certe: Exsurge, aquilo, hoc est, surge, qui dormis, et exsurge a mortuis . Populus nationum qui diu ante dormisti, euigila aliquando, et illucescet tibi Christus. Postremo omnes inuitantur ad Ecclesiam, et Synagoge populus et gentilium: sed prius Synagoge, quia priores ex Iudeis apostoli  crediderunt et per ipsos postea nationum populi congregati sunt. uide ergo uenientem solem nostrum ad austrum, postea gyrantem ad aquilonem. Hierusalem, Hierusalem: uenit utique ad eam, quam etiam uocare dignatus est: sed hec Hierusalem terrena est, que eccidit prophetas, hoc est, Synagoga Iudeorum: Quoties, inquit, uolui congregare filios tuos, sicut gallina pullos suos, et noluisti? Ecce relinquetur domus uestra deserta . Gyrauit igitur ad gentes: gyrando autem gyrauit Spiritus Dei, et in gyros suos conuersus est, ut fieret Deus omnia in omnibus.



CAPUT QUINTUM.

1.  [a 1Kb] ueniat dilectus meus in hortum meum, et comedat fructum pomorum suorum. Hinc hortum  illum sibi Plato composuit, quem Iouis hortum alibi, alibi hortum mentis appellauit; Iouem enim et Deum et mentem dixit. In hunc introiuisse animam, quam uenerem nuncupat, ut se abundantia et diuitiis horti repleret, in quo repletus potu iaceret, potu qui nectar effunderet. Hoc igitur ex libro Canticorum composuit; eo quod anima Deo adherens in hortum mentis ingressa sit, in quo esset abundantia 1590 diuersarum uirtutum, floresque sermonum. Quis autem ignorat quod ex paradiso illo quem legimus in Genesi habere lignum uite et lignum scientie boni et mali , et ligna cetera, abundantiam uirtutum putauerit transferendam, et in hortum mentis esse plantandam?

2. Quem in Canticis Canticorum hortum anime significat, uel ipsam animam; sic enim scriptum est:  Hortus clausus sponsa, soror mea, hortus clausus, fons signatus. Et infra ait anima: Exsurge, aquilo, et ueni, auster; perfla hortum meum, et defluant unguenta tua, descendat frater meus in hortum suum . Quanto hoc pulchrius, quod anima ornata uirtutum floribus, hortus sit; uel habeat in se paradisum germinantem, in quem hortum inuitat uerbum Dei descendere; ut anima illa uerbi imbre celestis, et eius copiis irrigata fructificet! uerbum autem Dei pascitur anime uirtutibus, quoties animam obedientem sibi et opimam inuenerit: et carpit fructus eius, et his delectatur. Cum autem descenderit in eam Dei uerbum, defluunt ex ea salubrium unguenta uerborum, et diuersarum  flagrant longe lateque redolentia gratiarum spiramina. Unde ait Sponsus :

3.  Ingressus sum in hortum meum, soror mea sponsa; uindemiaui myrrham meam cum unguentis meis, manducaui panem meum cum melle meo, bibi uinum meum cum lacte meo. Edite, proximi mei, et bibite et inebriamini, fratres mei. Ego dormio, et cor meum uigilat. Cognoscamus quos fructus uel cibos epuletur Deus, uel quibus delectetur. Delectatur eo, si quis  mortificet peccatum suum, oblitteret culpam suam, sepeliat atque abolefaciat iniquitates suas; myrrha enim est sepultura mortuorum, mortua autem peccata sunt, que uite suauitatem habere non possunt. Perfunduntur autem diuini sermonis unguentis, et fortiori cibo uerbi uelut pane, et suauiori sermone uelut melle curantur quedam uulnera delictorum. Sermones autem cibos esse docet et alibi Salomon, dicens: Faui mellis sermones boni . In illo ergo horto sermones boni sunt, alius qui culpam cerceat, alius qui iniquitatem corripiat, alius qui mori faciat insolentiam, et uelut sepeliat eam, quando correptus aliquis erroribus suis renuntiat.

4. Est etiam sermo fortior, qui confirmat cor hominis  ualidioribus Scripture celestis alimentis. Comedi fauum cum melle meo, bibi uinum meum cum lacte meo. Est enim sermo suasorius dulcis ut mel, et tamen peccatoris conscientiam in ipsa suauitate compungens. Est etiam feruentioris spiritus sermo, qui inebriat sicut uinum, et cor hominis letificat. Est denique lacteus sermo, purus et candidus. Hos cibos dulcium utiliumque sermonum epulandos Sponsus proximis suis dicit: Edite, proximi mei, et bibite, et inebriamini, fratres mei. Proximi autem sunt qui eum sequuntur, et eius nuptiis intersunt. Quo cibo et potu (bibit enim unusquisque  repleta anima, atque inebriata, seculo dormiebat, uigilabat Deo. Et ideo sicut posteriora docent, aperiri sibi Deus uerbum eius ianuam postulabat, ut eam suo repleret ingressu.

 5. Hinc ergo epulatores illi Platonici, hinc nectar illud ex uino et melle prophetico, hinc somnus ille translatus est, hinc uita illa perpetua quam deos suos dixit epulari, quia Christus uita est. Ideoque talium sermonum seminibus, anime eius repletus est uenter, atque ipsa exiuit in uerbo: que autem exit anima a seruitio isto, et eleuat se a corpore, uerbum sequitur. Aliter, ut superius  aliquantulum repetamus: [b 1Kb] Hortus conclusus soror mea, sponsa, hortus conclusus, fons signatus. Quo significat signatum debere apud te manere mysterium, ne uioletur operibus male uite, atque adulterio castitatis: ne diuulgetur quibus non conuenit, ne garrula loquacitate dispergatur in perfidos.

 6. Bona debet ergo fidei tue esse custodia, ut intemerata uite ac silentii integritas perseueret. Unde et Ecclesia altitudinem seruans mysteriorum celestium, reiicit a se grauiores uenti procellas, et inuitat uernantis gratie suauitatem. Et sciens quod hortus suus Christo displicere non possit, aduocat ipsum sponsum dicens: Exsurge, aquilo, et ueni, auster: perfla hortum meum, et fluant unguenta mea : 1591 descendat frater meus in hortum suum, et edat fructum pomiferarum suarum ; bonas enim arbores et fructiferas habet, radicesque  suas quas tinxerat in sacri fontis irriguo, et in bonos fructus noue fecunditatis germine pullulauerint; ut non iam prophetica cedantur securi, sed euangelica ubertate fecundentur. Denique fertilitate earum Dominus delectatus respondet:

7. Ingressus sum in hortum meum, soror mea sponsa: uindemiaui myrrham cum unguentis meis, manducaui panem meum cum melle meo: bibi potum meum cum lacte meo. Quare panem et uinum dixerim, fideles intelligunt. Illud autem non dubium, quod nobis ipse manducat et bibit, sicut in nobis legisti, quia in carcere esse se dixit . Unde et Ecclesia uidens tantam gratiam, hortatur filios suos, hortatur proximos, ut ad sacramenta concurrant, dicens: Edite, proximi mei, et bibite, et inebriamini, fratres  mei. Quid edamus, quid bibamus, alibi tibi per prophetam Spiritus sanctus expressit, dicens: Gustate, et uidete quoniam suauis est Dominus; beatus uir qui sperat in eo . In illo sacramento Christus est, quia corpus est Christi: non ergo corporalis esca, sed spiritalis est. Unde et Apostolus de typo eius ait: Quia patres nostri escam spiritalem manducauerunt, et potum spiritalem biberunt . Corpus enim Dei corpus est spiritale, corpus Christi corpus est diuini spiritus; quia spiritus est Christus, ut legimus: Spiritus ante faciem nostram Christus Dominus . Et in Petri epistola habemus: Christus pro nobis mortuus est . Denique cor nostrum esca ista confirmat, et potus iste letificat cor hominis, ut propheta memorauit  .

8. [a 1Kb] Hortus conclusus soror mea sponsa, hortus conclusus, fons signatus; ne facile aperiat os suum, nec uulgari resignet alloquio; neque enim de ipsis diuinis decet, nisi uerbo Dei interpellata respondeas. Quid tibi cum ceteris? Soli Christo loquere, soli fabulare Christo. Si enim ut mulieres taceant in Ecclesia scriptum est : quanto magis non decet patere uirginis ianuam, non decet uidue patere fores! Cito insidiator pudoris obrepit, cito uerbum excipit, quod reuocare desideres. Si Eue clausa fuisset ianua, nec Adam deceptus fuisset, nec respondisset interrogata serpenti. Introiuit mors per fenestram, hoc est, per Eue ostium. Ingreditur mors per ostium tuum, si falsum loquaris, si turpiter, si  procaciter, postremo si ubi non oportet, loquaris. Clause sint igitur labiorum tuorum fores, et obseratum maneat uocis uestibulum, tunc fortasse reserandum, cum audieris Dei uocem, cum audieris Dei uerbum. Tunc tibi myrrha sudabit, tunc tibi baptismatis aspirabit gratia, ut ab elementis mundi commoriare cum Christo, et cum Christo resurgas. Quid adhuc, inquit, uelut uiuentes, de hoc mundo decernitis? Ne tetigeritis, ne attaminaueritis, ne gustaueritis, que sunt ad corruptionem ipso usu .

9. [b 1Kb] Descendat frater meus in hortum suum, ut comedat  fructum pomiferarum suarum. Que sunt iste pomifere? Lignum aridum factus es in Adam, sed nunc per gratiam Christi pomifera arbor pullulasti. Libenter accepit Dominus iehsu, et dignatione celesti respondit Ecclesie sue: Descendi, inquit, in hortum meum, uindemiaui myrrham cum unguentis meis, manducaui panem meum cum melle meo, et bibi uinum meum cum lacte meo.

10. Edite, inquit, fratres mei, et inebriamini: uindemiaui myrrham cum unguentis meis . Que est ista uindemia? Cognoscite uineam, et agnoscetis uindemiam. uineam, inquit, ex Aegypto transtulisti, hoc est, populum Dei. uos estis uinea, uos estis uindemia: quasi uinea plantati, quasi uindemia fructum dedistis. uindemiaui myrrham cum  unguentis meis, hoc est, in odorem quem accepistis.

11. Manducaui panem meum cum melle meo. uides quod in hoc pane nulla sit amaritudo, sed omnis suauitas sit. Bibi uinum meum cum lacte meo, uides huiusmodi esse letitiam, que nullius peccati sordibus polluatur? Quotiescumque enim bibis, remissionem accipis peccatorum, et inebriaris spiritu. Unde et Apostolus ait: Nolite inebriari uino . . . . . sed implemini Spiritu sancto . uino enim qui inebriatur, uacillat et titubat: spiritu qui inebriatur, radicatus in Christo est, et ideo preclara ebrietas, que sobrietatem mentis operatur.

1592. 12. [c 1Kb] Edite, inquit, amici mei, et bibite, et inebriamini. Bona ebrietas que ad meliora atque iucunda  facit quemdam mentis excessum, ut immemor sollicitudinum animus noster, uino iucunditatis hilaretur. Bona mense spiritalis ebrietas; denique poculum inebrians quam preclarum ! Et alibi habes: Riuos eius inebria, multiplica generationes eius ; eo quod ebrietas terre cum infusa fuerit imbre celesti, suscitare semina, fructus multiplicare consueuerit. Itaque ubi uerbum quod sicut pluuia descendit de celo, uenas terre nostre, id est, anime ac mentis inebriauit predicatione diuina, excitantur uirtutum studia diuersarum, fructusque fidei, et caste deuotionis adolescit, meritoque ei dicitur: uisitasti terram, et inebriasti eam . Susceptione etenim corporis uisitauit, ut sanaret infirmos: inebriauit gratia spiritali, ut anxios  iucunditate mulceret.

13. [d 1Kb] Ego dormio, et cor meum uigilat. Est sanctorum somnus etiam operarius, secundum quod scriptum est: Ego dormio, et cor meum uigilat. Et secundum quod Iacob sanctus diuina dormiens uidebat mysteria, que uigilans non uiderat; de celo ad terras erem preuium sanctis, respicientem Dominum, et pollicentem terre eius possessionem. Itaque breui somno dormiens, impetrauit quod magno labore postea acquisiuit, hereditas enim eius est somnus sanctorum, feriatus ab omnibus corporis uoluptatibus.  ab omni animi perturbatione, tranquillitatem menti inuehens, placiditatem anime; ut tamquam soluta nexu corporis se ableuet, et Christo adhereat. Hic est somnus uite sanctorum.

14. [a 1Kb] uox dilecti mei pulsantis, aperi mihi, soror mea. Et si dormias, et si modo deuotionem anime tue nouerit Christus, uenit, et pulsat eius ianuam, et dicit: Aperi mihi, soror mea. Bene soror, quia nuptie spiritales sunt uerbi atque anime; neque enim anime norunt coniugiorum federa, et usus copule corporalis, sed sunt sicut angeli Dei in celo. Aperi, inquit, mihi, sed extraneis claude. Claude seculo, claude mundo. Neque ipsa foras ad illa materialia prodeas, neque tuum relinquens lumen, alienum requiras; quia materiale lumen tenebrosam infundit  caliginem, ut non uideatur lumen uere glorie. Aperi ergo mihi, noli coarctari, sed dilata te, et adimplebo te. Et quia decurso orbe terrarum, plus molestiarum et offensionis reperi, nec facile habui ubi requiescerem; ideo tu aperi, ut in te filius hominis reclinet caput, cui non est requies nisi super humilem et mansuetum.

15. [b 1Kb] Aperi mihi, soror mea, surge, proxima mea, columba mea, perfecta mea. Charitate proxima, columba simplicitate, uirtute perfecta. Quia caput meum plenum est rore; sicut enim ros celi nocturnas amouet siccitates, ita ros Domini nostri Iesu Christi nocturnis et secularibus tenebris eterne uite stillauit humorem. Hoc est caput quod estu mundi nesciuit arescere, unde ait: Quia si in humido hec faciunt,  in arido quid facient ? Hoc igitur caput rorat aliis, sibi abundat. Et bene abundat caput Christi; quia caput tuum Christus est, qui plenus est semper, nec liberalitatibus hauritur suis, aut diutina deficit largitate. In hoc caput ferrum non ascendit, quod est instrumentum belli, insigne discordie. Nunc specta, et uide ros ille qualis sit, scilicet non uulgaris humoris.

16. Cincinni autem mei guttarum noctis. Noli, proxima mea, accipere cincinnos corporalium capillorum: non illa ornamenta, sed crimina sunt: lenocinia forme, non precepta uirtutis. Alios cincinnos Nazareus habet, in quibus ferrum non ascendit, quos nemo precidit: qui non calamistris compositi aut arte digesti, sed multiplici crispantes uirtutum nitentium  gratia refulserunt. Disce in historia quales Nazareus cincinnos habeat, quos quamdiu Samson habuit intactos, numquam uinci potuit. Cincinnos perdidit, et meritum uirtutis amisit .

17.  Audita igitur uoce uerbi, quam exueras tunicam nocte, ne quesieris quemadmodum induas eam; ostenditur enim, et frequenter offertur per nequitiam spiritalem quemadmodum, inquam, induas eam, obliuiscaris et nescias; quasi iam Dominus assistat, exsors corporalium uinculorum turbata  consurgas, internam orationibus prepares mentem, dum surgis; ut ex humilibus ad superna contendas, et studeas fores tui cordis aperire. Dum 1593 manus tuas tendis ad Christum, fidelem tua gesta spirabunt odorem.

18. [c 1Kb] Aperi mihi, soror mea. Nonne cum aliquem de primariis uiris desideras conuenire, primo ad eius domum appropinquas: postea queris informari atque instrui, ut cognoscas mentem patris familias: deinde ut eius domum ingrediaris, imploras, ne quis te abiiciat et excludat. Pulsa ergo et tu regiam illam celestem, pulsa non manu corporis, sed quadam orationis tue dextera. Non sola manus corporis pulsat, pulsat et uox; scriptum est enim: uox fratris mei pulsat ad ianuam. Pulsamus et digito. Denique  et Thomas digito meruit ianuam resurrectionis aperire: et tibi dicit iehsu: Infer digitum tuum huc, et mitte in manus meas et latus meum, et noli esse incredulus, sed fidelis . Pulsa ergo digito, si non potes tota manu, pulsa ianuam. Christus est ianua qui ait: Per me si quis introierit, saluabitur .

19. Cum hanc igitur ianuam pulsaueris, uide quomodo ingrediaris; ne forte etiam ingressus, extra conspectum regis sis. Multi ingrediuntur palatia, et non statim regem istum terre uident, sed frequenter obseruant, ut aliquando uidere mereantur. Nec presumunt uidendi copiam, sed iussu representantur, et precem fundunt; ut cum beneuolentia suscipiantur, cauentes primos sui sermonis ingressus;  ne quid titubet, ne quid offendat: quanto magis rogandus est Deus, ut ostium misericordie sue nostra ingrediatur oratio!

20. [d 1Kb] uox fratris mei pulsat ad ianuam. Ianuam quoque tuam disce, o sponsa Christi, temporibus obserare nocturnis; ne facile quisquam patentem reperiat. Sponsus ipse uult clausam esse, cum pulsat. Ianua nostra os nostrum est, Christo propemodum soli debet aperiri, nec aperiatur nisi ante pulsarit Dei uerbum. uox fratris mei pulsat ad ianuam. Audi pulsantem, audi introire cupientem.

21. [e 1Kb]  Aperi mihi, soror mea, sponsa, columba mea, perfecta mea; quia caput meum plenum est rore, et crines mei guttis noctis. Considera quando maxime pulsat ianuam tuam Deus uerbum, cum repletum  est caput eius rore nocturno. In tribulatione enim et tentationibus positos uisitare dignatur; ne quis forte succumbat uictus erumnis. Repletur ergo caput eius rore uel guttis, quando corpus eius laborat. Tunc ergo uigilandum, ne cum uenerit Sponsus, recedat exclusus. Si enim dormias, et cor tuum non uigilet, discedit antequam pulset: si cor tuum uigilet, pulsat, et aperiri sibi ianuam poscit.

22. Habemus ergo anime nostre ianuam, habemus et portas de quibus dictum est: Tollite portas  principes uestras, et eleuamini porte eternales, et introibit Rex glorie . Est ergo et celum in his in quibus sunt porte eternales. Si has fidei tue portas uelis attollere, intrabit ad te Rex glorie, triumphum portans proprie passionis. Habet enim iustitia portas, nam etiam de his legimus scriptum, dicente Domino Iesu per prophetam suum: Aperite mihi portas iustitie . Et infra ait propheta Dauid: Lauda, Hierusalem, Dominum, lauda Deum tuum, Sion; quoniam confortauit seras portarum tuarum .

23. Est ergo anima que habet ianuam, est que habet portas. Ad hanc ianuam uenit Christus, et pulsat: pulsat et portas. Aperi ergo illi, uult introire, uult Sponsam inuenire uigilantem. Noli ergo  bono amatori facere moras, cito recedit: et tu somno corporis tui uideris exclusisse pulsantem. Excludis enim, cum desidiosus es, cum piger, cum somnolentus. His repagulis Christus excluditur: si castus et si sobrius sis, caue ne negligens sis. Maiorem Christo facit iniuriam, qui aduenientem repellit.

24. [a 1Kb] Aperi mihi, soror mea, proxima mea: pulsat ad ianuam etiam quando tu dormis: si tamen uel excitatus euigiles, uel uocatus ianuam tui pectoris aperias, introibit. Quod si fugias lectionem propheticam, si domi non legas, in Ecclesia audire nolis, nonne sicut ille qui auerso conniuet obtutu, ne uideat quod possit uidere, claudit oculos ne aspiciat, cui potestas uidendi est: aut sicut in furore plerique iniecere manus oculis suis; ita et tu primo auerteris  conniuenti magis dissimulatione, quam refragatione prerupta. Nam cum ad Ecclesiam uenis et te Christianum 1594 esse asseris, sanus uideris, aperis oculos quibus possis uidere: sed dum audire dissimulas que leguntur, claudis ne uideas tibi, et si aliis uidere uidearis. Iniicis etiam quasdam perfidie et intemperantie manus oculis anime tue, et cecitatem infers cordi tuo  uoluntariam; ut uidens non uideas, audiens non audias.

25. Putas te solum esse cum fornicaris, et non recordaris, quia oculi Domini uident orbem terrarum? Non audis dicentem: Ecce uenit hora ut dispergamini unusquisque in sua, et me solum relinquatis: sed non sum solus; quia Pater mecum est . Adest ergo Pater, adest et Filius Dei, adsunt  ministri, adsunt Cherubim et Seraphim, qui dicunt. Sanctus, sanctus, sanctus, plena est terra maiestatis tue . Plenus est enim mundus uirtutum, quia plenus est nequitiarum: plenus est orbis terrarum remediis, quia plenus est laqueis.

26.  [b 1Kb] Exui tunicam meam, quomodo induam illam? Etenim in hac seculi nocte prius tibi corporalis uite amictus est exuendus; exuit enim se carnem Dominus, ut pro te de dominationibus et potestatibus mundi huius triumpharet. Quomodo induam illam? uide, anima Deo deuota, quid dicat.  Sic se actus corporis, et terrenos exuit mores, ut nesciat quomodo etiamsi uelit, rursus induere possit. Quomodo induam illam? Hoc est qua uerecundia, quo pudore, qua postremo memoria? Consuetudo enim boni, usum ueteris prauitatis amisit.

27. [c 1Kb] Audiens anima, Aperi mihi, caput roris plenum habens, hoc est, tentationibus secularibus, subito turbata, et quasi surrectura que surgere iubebatur, ait cum alem redoleret et myrrham insigne sepulture: Exui tunicam meam, quomodo induam illam: laui pedes meos, quomodo inquinabo illos? ueretur enim ne iterum in tentationes resurgat, ne iterum in culpam redeat atque peccatum, et egressus suos uirtutumque profectus terrenis incipiat uestigiis inquinare.

 28. Certe hoc modo etiam perfectionem uirtutis sue indicat, que tantam Christi meruerit caritatem; ut ad eam ueniat, et pulset ianuam eius, et ueniat cum Patre, et cenet cum eadem anima, et ipsa cum eo, sicut in Apocalypsi dixit Ioannes apostolus . Etenim cum in superioribus audisset: Ades huc a Libano; et cum aduerteret in carne se Christo adesse non posse, sed tunc adesse si adesset in spiritu, conformans se ad eius uoluntatem, ut esset et ipsa conformis imagini Christi; iam non sentit carnis exuuias, iam quasi spiritus exuens se corporis coniunctione, iam quasi oblita, et que si uelit, copule illius meminisse non possit, ait: Exui tunicam meam, quomodo induam eam? Exui enim tunicam illam pelliceam, quam acceperunt Adam et Eua post  culpam, tunicam corruptele, tunicam passionum; Quomodo induam illam? Non requirit ut induat: sed ita significat abiectam, ut iam indumento sibi esse non posset.

29.  Laui pedes meos, quomodo inquinabo illos? Hoc est, uestigia mea laui, dum egrederer, ac me eleuarem de corporis contubernio, de illa connexione et familiaritate carnalis amplexus: quomodo inquinabo ea, ut in corporis claustrum, et illum tenebrosum passionum eius carcerem reuertar? Sic passiones sepelimus, si crucem huius corporis non resoluamus; si chirographum peccati quod deletum est, in cruce Christi non rescribamus, si ueteris hominis amictum quem exuimus, non induamus. Scriptum est enim in Canticis: Exui tunicam  meam, quomodo induam eam? laui pedes meos, quomodo inquinabo eos? Mortificata igitur sunt corporis membra, cur eius pullulant uitia? Ideo non preualuit lex, quia carnem non mortificauit: ideo quasi umbra preteriit, quia non decolorauit: ideoque obumbrauit nos a sole iustitie, quia coaceruauit crimina.

30. [d 1Kb] Aliquando nudam esse, uirtutis indicium est, quia scriptum est: Exui tunicam meam, quomodo induam eam? laui pedes meos, quomodo inquinabo eos? Quam igitur tunicam exuerit, et non inuenerit quemadmodum  induat eam, de Scripturis si possumus, reuelemus. Est enim quedam tunica corporalis, sunt cupiditatum quedam intexta uelamina; et ideo interdum melius est nudum esse corpore, quam corde uelatum. Unde etiam Paulus nos admonet, 1595 exspoliari multo melius esse quam superuestiri, dicens alibi: Exspoliantes uos ueterem hominem cum actibus suis, induite nouum qui renouatur in agnitionem, secundum imaginem eius qui creauit eum. Ergo que exspoliata est, et pedes lotos habet, nescit quemadmodum inquinari non possit; obliuiscitur enim per gratiam, quod hauserat per naturam.

31. [a 1Kb] Laui pedes meos, quomodo inquinabo illos? Didicisti in Euangelio, quod pedes lauare fidei mysterium, humilitatis insigne sit, iuxta quod scriptum  est: Si ego laui pedes uestros Dominus et magister, quanto magis uos debetis alter alterius pedes lauare ! Sed hoc ad humilitatem pertinet. Quantum uero ad mysterium, pedes debet lauare suos, qui uult partem habere cum Christo: Si enim non lauero, inquit, tibi pedes, non habebis partem mecum . Cum hoc Petro dicitur, quid de nobis censetur? Qui lauit igitur pedes, non necesse habet iterum lauare; et ideo caueat ne inquinet eos.

32. Et bene sancta Ecclesia dicit: Laui pedes meos; non dicit, quomodo iterum lauabo eos, sed quomodo iterum inquinabo eos? Quasi oblita macule ueteris, oblita contagii, admonet quomodo in ministerio corporali spirituale debeamus actuum nostrorum diluere uestigium. Itaque pedes cum semel  laueris eterni fontis irriguo, et mysterii mundaueris sacramento, caue iterum corporee cupiditatis illuuiem, ne lutulenti actus terrenis sordibus inquinentur. Isti sunt pedes quos Dauid lauit in spiritu, qui te docet quemadmodum eos inquinare non possis, dicens: Stantes erant pedes nostri, in atriis tuis, Hierusalem . Utique hic non corporis, sed animi intellige pedes; quomodo enim terrenus homo in celo haberet corporis pedes? Hierusalem, sicut Paulus te docuit, in celo est: et idem te docuit quemadmodum in celo stare possis, cum dicit: Nostra autem conuersatio in celis est . Conuersatio morum, conuersatio factorum, conuersatio fidei.

33. [b 1Kb] Feci iudicium et iustitiam, non tradas me  calumniantibus me. Ubi iustitia, ibi misericordia. Misericordia a peccato liberat. Quomodo ergo peccatoribus trador? Simile est illud in Canticis: Exui tunicam meam, quomodo induam eam? Laui pedes meos, quomodo inquinabo eos? Exui tunicam peccatoris, uelamenque terreni; cur quasi peccator atque terrenus adiudicor? Laui pedes meos, ne qua peccati sors posset adherere uestigio; cur das in me delinquentibus potestatem?

34. [c 1Kb] Hieremias in suis Threnis ait: Defecit iniquitas  tua, filia Sion, non adiiciet te expellere adhuc: uisitauit iniquitates tuas, filia Edom, reuelauit super peccata tua . Aduertis quoniam iniquitas non potuit sine Dei uisitatione deficere, nec plena esse correctio, nisi per gratiam Domini Saluatoris? Quomodo autem deficiat iniquitas, audi dicentem Ecclesiam: Exui tunicam meam, quomodo induam eam? Laui pedes meos, quomodo inquinabo eos? ueteris igitur hominis uestimentum uitiis erroris intextum, in lauacri regeneratione depositum, nescit quomodo possit induere; studio enim correctionis inoleuerat obliuio peccatorum. Tanta uis consummate emendationis est, ut in quamdam pueritie redeat spiritalis etatem, que uias erroris ignoret; crimen etiamsi uelit, non possit admittere; quia desueuerit  usus nosse peccandi.

35.  [d 1Kb] Frater meus misit manum suam de prospectu, et uenter meus conturbatus est super eum. Exsurrexi ego aperire fratri meo. Manus mee distillauerunt myrrham, digiti mei myrrha pleni. Primum ergo tamquam a prospectu mittit manum suam, quando Deus ex operibus estimatur, unde ait: Si mihi non creditis, operibus credite . Deinde augetur amor, et intimis uisceribus conceptus inolescit. Inde intelligibili utero, in quo est receptaculum uerbi, seminibus eius infusis, plenitudinem eius corporaliter inhabitantem haurire anima nostra desiderat; non enim turbatur uterus feminarum, nisi que fuerint aluo graues. Surgit igitur anima ut aperiat Dei uerbo, sed dum se expandit atque  aperit, ut opera mundi istius uerbi receptione mortificet, sicut ille qui ait: Mortificationem Domini Iesu in corpore nostro circumferimus . Ergo dum aperit, transit Sponsus; uult enim semper queri, frequentius inueniri. Et si clausam inuenerit ianuam, pulsat; et si per moram 1596 fuerit exclusus, recedit; sed cito redit, ei iterum pulsat, ut uel postea Sponsam suam inueniat preparatam.

36. Potest quidem et sic accipi, Frater meus transiuit: sicut legimus quod penetrauit dilecte intima medullarum, quemadmodum ad Mariam dictum est: Et tuam ipsius animam pertransibit gladius, ut reuelentur multorum cordium cogitationes . Denique addidit Sponsa, animam suam exisse in uerbo eius, quod fit quando anima peregrinatur a  corpore, et Deo presens est. Audiens hec Sponsus misit operationem suam uerbum, tamquam per cauernam, non adhuc facie ad faciem: misit tamquam manum, Et uenter, inquit, meus conturbatus est super eum. Quisquis sic uiuit, potest dicere:

37. [e 1Kb] Frater meus misit manum suam per prospectum, et uenter meus conturbatus est ad illum: surrexi aperire fratri meo. Bonum est ut ad aduentum Domini interiora turbentur. Si ad angeli aduentum Maria turbata est, quanto magis ad Christi nos turbamur  aduentum! Influentibus quippe diuinis, corporeus peregrinatur affectus, et usus ille exterioris hominis exolescit. Et tu turbare, tu festina. Festinantes illi agnum manducare precipiuntur. Surge, aperi, ad ianuam Christus est, uestibula domus tue pulsat: si aperueris, introibit, et introibit cum Patre. Nec solum cum ingressus fuerit, mercedem relinquit: sed etiam priusquam ingrediatur, mercedem premittit. Adhuc anima turbatur, adhuc parietes domus sue palpat, adhuc ostium querit ubi Christus est, adhuc soluit uinculum carnis et corporis claustrum, adhuc Christus foris pulsat.

38. [a 1Kb] Que est fenestra nostra, nisi per quam opera Christi uidemus, oculus scilicet animi et mentis obtutus? Et ideo, uirgo, per fenestram tuam  Christus intreat, Christus manum suam mittat: per fenestram tibi uerbi ueniat, non corporis amor. Si igitur per fenestram tuam manum mittit Dei uerbum, uide quemadmodum fenestras tuas prepares, uide quemadmodum ab omni puluere delictorum detergere debeas. Nihil tetrum habeant, nichil adulterinum fenestre uirginis. Procul stibium et ceteras affectati nugas decoris, procul adulterini amoris illecebras. Similis aurium clausura est, quibus non suspendenda onera, non figenda uulnera, sed unus ornatus est, audire quod prosit.

39.  [b 1Kb] Aperui, inquit, fratri meo; frater meus transiuit. Quomodo transiuit, id est, mentis interna penetrauit, sicut dictum est Marie: Et tuam ipsius animam pertransibit gladius. uiuum enim Dei  uerbum, sicut gladius acutus, penetrans corporalium repagula cogitationum, cordis interna rimatur. In cubili ergo tuo et nocturno in tempore constituta, semper meditare Christum, et eius aduentum omnibus sperato momentis. Si tardare tibi uidetur, exsurge. Tardare uidetur, cum diu dormis: tardare uidetur, cum ab oratione uacas: tardare uidetur, cum uocem non excitas psalmis. Primitias uigiliarum tuarum Christo dicato, primitias actuum tuorum Christo immola.

40.  [c 1Kb] Surrexi ego aperire fratri meo; manus mee distillauerunt myrrham, digiti mei myrrha pleni sunt super manus clausure. Quid hoc significet, consideremus. Primum operibus suis uidetur, ut dixi, Deus uerbum tamquam per cauernam, non plene  atque perfecte: deinde augetur amor et conceptus adolescit, atque ex seminibus eius que quodam utero intelligibili susceperit anima, totam plenitudinem diuinitatis eius habitantem in eo corporaliter, ut legimus, uidere desiderat. Surrexit ut propius illud Dei uerbum uideret, et in hoc ipso processus eius significatur, quod surrexit per uigorem atque uirtutem; presentia enim uerbi hausit anime uirtutem, sicut presentia Marie cum utero grauis esset, erudiuit Ioannem in utero constitutum: adeo ut exsiliret ex utero et exsultaret, Domini presentiam recognoscens.

 41. Surrexit aperire, et opera eius et facta mortificata sunt mundo. Talis enim debet esse anima, que uerbum est receptura, ut moriatur mundo, et consepeliatur in Christo; sic enim Christus inuenitur, et tale sibi querit hospitium. Deinde ipsa ministeria operationum, id est, manus et digiti, quibus comprehenditur Christus, mortificantur: quos digitos uelut eminentia factorum nostrorum opera 1597 possumus estimare. Itaque uelut e complexu suo cum iam extenderet intelligibiles manus suas et digitos, ut comprehenderet uerbum, transisse sibi illud, non tamen adhuc pertransisse anima pia dicit. Et hunc processum habet, quando transit et pertransit animam uerbum Dei, quia scriptum est: Et tuam ipsius animam pertransibit gladius, ut reuelentur multorum  cordium cogitationes . Hinc adhuc transitur, non pertransitur; ut in Maria in posterioribus forte pertransitur, ubi tamquam signaculum ponitur in medio eius Dominus iehsu.

42. Denique statim alius profectus uerbi pertranseuntis, quia exiuit anima in uerbo eius; hoc est, uerbum eius secuta exiuit de corpore, eleuans se de eius habitaculo, et peregrinam se faciens ei, ut adesset Deo, et esset ciuis sanctorum. Simul enim et carnis domestici et Dei esse non possumus. Ergo in hoc loco exire significatur, ut dixi, anima, quando abducit se a corporis uoluptatibus. Denique scriptum est: Exi de Babylone, fugiens a Chaldeis . Non utique ut regiones Babylonis Hebreus fugiat, sed mores, ut prophetico admonetur  alloquio: siquidem sint qui in Babylone sunt Hebrei, et de Babylone exisse moribus doceant. Nam et illi de quibus dicit propheta, quod sedebant super flumina Babylonis , sedebant quidem in regione Babylonis, sed in eius non erant uitiis et confusione. Nam quomodo erant in illa confusione uitiorum, qui flebant gerentes penitentiam, quod de arca deuotionis ac fidei, et uirtutis paterne meritis excidissent? Que autem in uerbo exit anima, uerbum requirit; unde et ista dum quereret, incidit in custodes qui circumeunt ciuitatem.

 [d 1Kb] Inuenerunt me custodes qui circumeunt ciuitatem, percusserunt me, et uulnerauerunt me, et tulerunt pallium meum a me custodes murorum. Bene quidem quasi sponsa ueniebat cum pallio, quo obnuberet  caput suum, cum sponsus occurreret; sicut Rebecca, que cognito quod Isaac sibi ueniret obuius, descendit de camelo, et pallio se operuit: ita et hec anima, nuptialis uestis premittebat insignia, ne forte reiiceretur quasi uestem non habens nuptialem; uel ut caput uelaret propter angelos. Sed illi percusserunt eam, ut amplius probaretur; exercentur enim anime tentationibus. Tulerunt ei pallium, querentes si uerum decorem nude uirtutis afferret, uel quia sine integumento quis in illam celestem ciuitatem debeat introire, nulla deferens secum operimenta  fucorum. Sunt etiam qui requirant, ne qua anima exuuias secum uehat carnalis illecebre, et concupiscentiam corporalem. Nudatur pallio, cum eius conscientia manifestatur. Sed est que bene nudatur, cui licet imitari dicentem: uenit enim princeps huius mundi, et in me inuenit nichil ; quia certe in illo solo nichil inuenit, qui peccatum non fecit.

44. Beata et illa est in qua non grauia aut multa inuenit, sed inuenit in ea amictum fidei et sapientie disciplinam. Itaque sine dispendio sui  etsi aduersarius obstrepat; ubi tamen uera innoxie conuersationis elucet integritas, transiuit custodes, et filiabus illius celestis ciuitatis admixta, uerbum  requirit; et querendo eius in se excitat caritatem, et ubi uerbum querat, agnoscit. [a 1Kb] Non iniuria tantummodo est non inuenisse quem queras, sed etiam plerumque ubi non oportet, quesisse uulnus est: quesisse in domibus uirorum qui sibi falso nomen doctorum assumunt, quesisse procacius quam uerecundius. Ergo caueamus exemplo illius, ne nos custodes inueniant qui circumeunt ciuitatem.

45. Inuenerunt, inquit, me custodes qui circumeunt ciuitatem: percusserunt et uulnerauerunt me, et tulerunt pallium meum a me custodes murorum. Non in se, filie, sed in nobis uulneratur Ecclesia. Caueamus igitur ne lapsus noster, uulnus Ecclesie fiat, ne quis a nobis pallium auferat, hoc est, amictum prudentie, insigne patientie, quo mollioris ambitio  uestis exuitur: Qui enim mollioribus uestibus induuntur, in domibus regum sunt . Nobis autem pallium dedit Christus, quo apostolos suos et corpus suum ipse uestiuit, quod denique iubet te dare, si quis a te tunicam petit, ut dimittas ei et pallium ; id est, insigne philosophie tue tradas, et quasi amictu prudentie 1598 tue eum qui ante nudus fuerat, circumuestias.

46. Ibi igitur, filie, Christum queramus, ubi querit Ecclesia, in montibus boni odoris, qui excelsorum sublimitate factorum, suauem uite odorem pro meritorum uerticibus exhalant. [b 1Kb] Ea que Christum requirit, non debet esse uulgaris, non debet esse in foro, non in plateis, uoce querula, gressu lubrica, facilis aditu, uilis aspectu. Terrenum tibi Apostolus consortium negat, et ultra nature propemodum terminos,  alis ad celum docet spiritalibus euolandum. Que sursum sunt, inquit, sapite, non que super terram . Sed quia hoc impossibile erat in hoc corporis uelut claustro reclusis, et quia defunctis corporibus, anima fertur ad superiora reuolare, alligata dum uiuimus, quadam nostre lege nature, ideo addidit: Mortui enim estis, et uita uestra abscondita est cum Christo in Deo . Si abscondita est cum Christo in Deo, non appareat mundo, Christus enim mortuus est mundo, uiuit Deo. uide nunc quemadmodum desiderari amet Christus, confabulationes  non amet. Aperuit uirgo illa suas fores Dei uerbo: sed transiuit, inquit, et exiuit anima mea in uerbo eius . Exiuit a mundo, exiuit a seculo, remansit in Christo. Quesiui, inquit, eum et non inueni eum. Amat enim Christus diu requiri.

47. Inuenerunt illam custodes murorum. Fortasse sunt et alii custodes, quos magis intelligere debeamus. Est enim ciuitas que portas murorum clausas non habet, de qua dictum est: Et porte eius non claudentur per diem ; nox enim non erit amplius in ea, afferent gloriam et honorem gentes in illam. Illa est ergo ciuitas Hierusalem que in celo est, intra quam iam quasi perfecta et immaculata seruaris; non enim intrat in eam omne commune. Communis castitas non est, communis pudicitia  non est, que in libro uite scribitur.

48. Si igitur inuenimus ciuitatem, ingrediamur in eam, uideamus lumen eius, uideamus muros, uideamus fundamenta muralia, uideamus etiam custodes murorum. Sed quomodo ingrediamur in eam? In hac ciuitate uita est, et una est uia que ducit ad uitam. uia ergo Christus est, ergo Christum sequamur. Sed ipsa in celo est ciuitas; quomodo igitur ascendamus ad celum? Docet Euangelista, qui dicit: Et eduxit me in spiritu in montem magnum et altum, et ostendit mihi ciuitatem sanctam Hierusalem descendentem de celo . Ascendamus ergo spiritu, quia caro ascendere ad eam non potest. Ascendamus nos interim in celum, ut ad nos postea de celo illa descendat, in qua lumen est simile  lapidis pretiosissimi, ut lapidis iaspidis et crystalli habet murum magnum et altum.

49. Didicisti lumen, didicisti murum; disce portas, disce custodes. Habet, inquit, portas duodecim, et in portis angelos duodecim, in quibus duodecim tribuum filiorum Isrel superscripta sunt nomina . In portis patriarcharum nomina continentur, in muro apostolorum; fundamenta enim ciuitatis, apostoli, et lapis angularis est Christus, in quo omnis structura consurgit. Deus extra, Deus intus, Deus ubique est: Habet enim, inquit, ciuitas maiestatem Dei . Ergo et uos, sancte uirgines, et quicumque iusti estis, et immaculatam anime geritis castitatem, ciues sanctorum estis et domestici Dei. Sed tunc nobilitatem istam patrie possidebitis, si Christum intra ciuitatis istius septa queratis, ingressi  per fidem actusque pretiosos, patriarcharum clarificati lumine, fundati super apostolos, uersantes inter angelos.

50. Quomodo igitur isti custodes angeli sunt, qui caste anime pallium tollunt? Aliud pallium uirginum est, aliud adolescentule circumforanee. Illa que in foro Christum requirit, pallium etiam quod habebat, amisit. Prudentia enim non in foro, non in plateis, sed in Ecclesia possidetur. Et fortasse ut cum ipsis quoque ueniamus in gratiam, atque omnium misericordem Deum esse doceamus; quia et  illi Christum aliquando reperiunt, si tamen iugiter querant, pallium hoc amictus est corporis. Ergo qui quesiuit Christum in cubili, si tamen sic quesiuit, sicut ille qui dixit: Sic memor fui tui super stratum meum ; si quesiuit in noctibus, iuxta quod scriptum est: In noctibus extollite manus uestras in sancta : si quesiuit in ciuitate, in foro et in plateis, in ciuitate Dei nostri: in foro fortasse, 1599 in quo iudex ille diuini iuris sedet, in plateis unde collecti sunt qui ad cenam Dominicam conuenerunt; potest custodientibus ciuitatem Dei angelis, dum diu querit, occurrere. Quin etiam ex celesti custodum natura, celestem intelligere possumus ciuitatem, celeste forum iustitie sempiterne, non uiles plateas, sed fortasse in quibus  superfluere fons ille consueuit, de quo scriptum est: Superfluant tibi aque de tuo fonte, et in plateis tuis diffundantur tue aque . Qui sic ergo Christum requirit, ad angelos peruenit.

51. Sed si bonis ad angelos meritis peruenitur: cur qui peruenerit, uulneratur? Est et gladius bonus, cuius gladii bonum uulnus. uulnerat Dei uerbum, sed non ulcerat. Est uulnus boni amoris, sunt uulnera caritatis; ideoque dixit: uulnerate caritatis ego sum . Que perfecta est, uulnerata caritate est. Bona sunt igitur uerbi uulnera, bona sunt amantis uulnera: Utiliora enim uulnera amici, quam uoluntaria oscula inimici . uulnerate caritatis Rebecca est, que relictis parentibus, migrauit ad sponsum. uulnerate caritatis  Rachel, que zelauit sororem, amauit maritum; sorori enim quod abundaret filiis, ipsa sterilis adhuc inuidebat, quia typum gerebat Ecclesie, cui dicitur: Letare sterilis que non paris, erumpe et clama que non parturis .

52. Inuenerunt ergo custodes et uulnerauerunt eam, et tulerunt ei pallium, hoc est, actus corporalis inuolucrum sustulerunt, ut nuda mentis simplicitas quereret Christum; quia nemo potest amictu uestitus philosophie, in habitu scilicet sapientie secularis Christum uidere. Et bene tollitur ei amictus philosophie, ne quis eam per philosophiam depredetur. Bene tollitur ei pallium, que ad Christum propinquat, ut Deum uisura, mundo corde gradiatur: Beati enim mundo corde, quia  ipsi Deum uidebunt . Denique ubi mundauit cor, uerbum reperit, Deum uidit. Quere ergo illum, uirgo, immo queramus omnes; anima enim sexum non habet. Sed ideo fortasse femineum nomen accepit, quod eam uiolentior estus corporis agit: ipsa autem impetum carnis et amoris sui molli quadam et blanda ratione demulcet. Ergo orationibus et obsecrationibus Deum inuitare debemus, ut quasi bonus auster afflare dignetur. uerbique nobis auram celestis aspiret: que fructiferas arbores non turbare uento graui, sed leni spiramine flatuque molli consueuit agitare.

 53. [a 1Kb] Tulerunt mihi pallium meum. Bonus amictus eternitas uite, hoc pallium Sponse uoluerunt auferre custodes murorum, quo primus homo fuerat exutus; sed anima Deo deuota quesitum diu tenendo, et non dimittendo dilectum, pretioso caritatis diuine se uestiuit inuolucro. Beati ergo qui tali pallio uestiuntur, et amictum eiusmodi legis obseruatione meruerunt; quia non sunt legis obliti, sed que erant legis operati sunt.

54.  [b 1Kb] Adiuro uos, filie Hierusalem, si inueneritis dilectum meum, ut annuntietis ei, quia amore langueo. Quis est autem hic anime languor? Morale historie ueteris facit nos meminisse debere, que est de sancto Moyse qui rogauit Deum ut se demonstraret ei, et facie ad faciem eum uideret. Nouerat utique  sanctus uates Domini, quod inuisibilem Deum facie ad faciem uidere non posset. Sed deuotio sancta mensuram supergreditur, et putauit Deo etiam hoc esse possibile, ut corporeis oculis faceret id quod est incorporeum comprehendi. Non reprehensibilis hic error, sed etiam grata cupiditas atque inexplebilis, quod Dominum suum uelut manu tenere, et obtutu oculorum uidere cupiebat. Sciebat enim ad imaginem et similitudinem Dei factum esse hominem; quando enim electus a Domino Deo ad populum liberandum, repletus est spiritu sapientie, uiderat angelum illum, et faciem eius in gloria, denique fulgente eius lumine pauefactus est, et uidit rubum uri et non exuri. uisu cepit fulgorem, quem miratus accessit; cupiditate et gratia prouocatus, ut diligentius  fulgorem illum in rubo consideraret. Itaque si tantum accepit ardorem, tantam subiit cupiditatem, cum angelum uidisset in flamma ignis de rubo, ut licet pauore apprehensus considerare non auderet, considerare tamen uellet: quanto magis uultum Domini corporaliter uidere desiderabat, dicens intra se: uultum illum plenum lucis, 1600 plenum gratie, plenum uirtutis, plenum diuinitatis, quem esse dicam? Non possum plus dicere uel sentire de Deo; cum enim consummauerit homo, tunc incipit; et cum finierit, tunc aporiabitur, ut scriptum est, quia incomprehensibilis est Dei eterna maiestas .

55. Irritus quidem erat postulationis effectus, sed affectus probabilis serui; quia ultra naturam suam deuotione progressus de Domini angelis estimabat,  quantum de Domini uultu plus desideraret, quo cupiditatem suam gestiret explere. Nouerat in ipso homine aliam post mortem futuram gloriam, aliam claritatem: Sicut enim stella a stella differt in claritate, sic et resurrectio mortuorum; que et si seminatur in corruptione, surget tamen in incorruptione, surget in gloria, surget in uirtute, surget corpus spiritale . Qui ergo hec scire poterat, merito presumebat ut uultum Domini uidere cuperet, cum esset obita corporis morte uisurus. Talem certe etiam formam ceperat, talem Dominus iam probabat, ut non distaret ab angelis celestis minister et exsecutor oraculi. Et ideo  cum sciret, Quia angeli pusillorum quotidie uident faciem Patris qui in celis est , putauit quod iam eam uidere posset et deberet, tamquam oblitus corporis, et carne deposita; sicut ille qui in corpore adhuc positus, cum raperetur in paradisum, ultra in corpore, siue extra corpus raptus esset ad tertium celum se nescire dixit . Sancti enim etiam cum gerunt corpus, non sunt tamen in carne, sed in spiritu; quoniam qui in cupiditate et conuersatione carnali sunt, Deo placere non possunt. Sancti autem conuersatione in carne non sunt, sed in celo.

56. Ex his ergo Sponse languentis comprehendamus affectum. uidere Dei uultum quasi innocens, uelut quodam uultu conscientie desiderabat, aperire  ei faciem mentis interne, et cognosci plenius gestiebat. Amor impatiens, diu noctuque meretricias fores pulsans, si diutius potiendi desideria differuntur, ipsa deficit exspectatione, dum sperat: in quo utique non finis amoris, sed incrementum est. [a 1Kb] Et quidquid est desiderabile, si non contingat desideranti, deficit in illud, et quasi ipsam deponit animam qui desiderat; si tamen spes proprior assurgat, dat uires spes proxima; si autem absentia sit dilecti, eo ipso quo absentem desiderat, que concupiuit, anime sue patitur defectionem. Itaque quanto longius est illud quod desideratur, tanto magis deficit qui desiderat. Id ergo deficere est, in id unumquemque totis studiis migrare, quod diligat; illud cogitat, illi adheret, illud personat, quod receperit diligendum, in id  quadam anime defectione transfunditur. Ut si mater filii exspectet presentiam, quemadmodum exspectabat Tobie uxor filium peregrinantem; deficiens a desiderio, et in angustiis constituta, et tamquam resoluta uidebatur . Quid enim aliud nisi defectum quemdam eius uerba significant? Sed quo magis lassatur affectus, eo amplius amor crescit; et quo diutius abest qui desiderat, eo exspectantis desideria maiore quadam ui amoris ignescunt. Caro deficit, sed cupiditas alitur et augetur.

57. Itaque sancta anima nescit aliud desiderare quam Sponsum, qui est Christus iehsu: illum concupiscit, illum desiderat, in illum totis intendit uiribus, illum gremio mentis fouet, illi se aperit et effundit, et hoc solum ueretur, ne illum possit amittere.  Itaque quanto maiore desiderio excitata fuerit anima, cupiens adherere Deo salutari suo, tanto magis deficit. Ergo ista defectio imminutionem quidem fragilitatis, sed assumptionem uirtutis operatur. Concupiscebat, desiderabat, deficiebat, toto dissoluebatur affectu, ut totus illius fieret quem desiderabat, sicut etiam Dauid ipse dicit: Effundo in conspectu eius orationem meam, et tribulationem meam ante ipsum pronuntio, in deficiendo ex me spiritum  meum . Defecit enim eius spiritus; immo ab eo defecit spiritus, qui seipsum negat, ut adhereat Christo. [b 1Kb] Itaque quasi amoris impatiens, circumcursabat, et querebat ubique Dei uerbum, quia uulnerata, quia nuda; et querebat adminiculum alicuius a quo Christus rogaretur ut ueniret. uide estuantem, uide desiderantem: Adiuro, inquit, uos, filie Hierusalem, etc.; deinde filiabus celestis illius ciuitatis admixta, uerbum requirit, et querendo, et speciem eius contemplando, eius in se excitat caritatem.

1601 58.  [c 1Kb] Frater, inquit, meus candidus et rubeus, electus ex millibus. Decet enim, uirgo, ut plene noueris quem diligis, atque omne in eo et ingenite diuinitatis et assumpte mysterium  incorporationis agnoscas. Candidus ergo est merito, quia patris splendor: rubeus, quia partus est uirginis. Color in eo fulget et rutilat utriusque nature. Memento tamen antiquiora in eo diuinitatis insignia, quam corporis sacramenta; quia non cepit a uirgine, sed qui erat uenit in uirginem.

59. [d 1Kb] Frater meus candidus et rubeus. Candidus claritate eterna, rubeus specie coloris humani, quem sacramento incarnationis assumpsit. Meritoque et ipsum quod est rubeum, bene olet; quia caro Christi sine peccato est, quam perfidi contrectantes, manus suas inquinauerunt: sancti uenerantes, pietatis odore flagrarunt.

60. [e 1Kb] Electus ex millibus. Decem millia, inquit Iacob, Ephrem et millia Manasse; id est, et Iudeorum  et gentium dominetur, et ex utroque populo acquirat sibi Ecclesie plenitudinem. Ideoque dexteram suam super Ephrem posuit sanctus Iacob; eo quod legis, dicente Ecclesia in Canticis canticorum: Frater meus candidus et rubeus, electus ex decem millibus. Denique etiam Dauid iuuencule Marie auctorem ex cuius successione Christus est natus per uirginis partum, in decem millibus predicabant: Saul autem in millibus, cum reuerentie gratiam circa regem magis preponere debuissent.

61.  [f 1Kb] Caput eius aurum Cephas. Quod significat stabilem eminentemque sapientiam. Corpus Christi Ecclesia est, huius caput ut aurum, quia sapientia pretiosa sanctorum est, hoc est, uiri iusti atque prudentes.

 62. Crines eius ut abietes, nigre sicut corax. De hoc alibi dixit, Capillamentum tuum, ut grex tonsarum. Ideo capillamentum, quia uirtus omnium sensuum in capite est: Oculi enim sapientis in capite eius . Profunda igitur doctorum prudentia, que potest ea que obscura sunt reuelare, et alta aperire sensuum. Et huiusmodi disputatores crines Ecclesie sunt, sicut pulli coruorum quibus Dominus escam dat: sicut dedit sancto Iacob, et eum  pauit a iuuentute sua. Hos alios ac profundos ubertate doctrine pascit Dominus celestibus sacramentis.

63.  Oculi quoque eius sicut columbe. Oculi sunt uiri uidelicet spiritualibus ornati sensibus, qui ad uidenda mysteria sunt acuti, et parati ad penetranda Scripture secreta diuine, rationali lacte fulgentes, in quibus non sit aliqua doli maculosa confusio, sed simplicis affectus immaculata sinceritas. Ideo in aquarum abundantia lotas has columbas in lacte memorauit, dicens:

64. [a 1Kb] Oculi eius sicut columbe super abundantiam aquarum, lote in lacte, sedentis super plenitudinem, Baptizat in lacte Dominus, id est, in sinceritate. Et isti sunt qui uere baptizantur in lacte, qui sine dolo credunt, et puram fidem deferunt, ut immaculatam  induant gratiam. Ideo candida Sponsa ascendit ad Christum, quia in lacte baptizata est; ideo mirantur eam uirtutes, dicentes: Que est hec que ascendit dealbata ? Ante paululum dicebat, Nigra sum : nunc dealbata cernitur, et ascendit ad celum, et innixa Dei uerbo, alta iam penetrat.

65. Nec immerito illic aquarum abundantia, ubi Christus, unde mens humana repleri cupiat. Has sitit aquas ceruus, quas cum biberit, sitire non possit. Has aquas sitiuit Propheta cum dixit: Sitiuit in te anima mea . Sedet ergo Christus super abundantiam aquarum, et super plenitudinem, et ideo qui baptizat in aqua dicit: Et nos omnes de plenitudine eius accepimus . Unde et oculus suppliciorum non alienus est ab Ecclesia; quia  etsi baptizabat Ioannes in Enon, baptizabat iuxta Salim, ubi erat aquarum abundantia, et duodecim fontes, et septuaginta palmarum arbores. Hos fontes habet Ecclesia, hoc est, in ueteri Testamento duodecim patriarchas, in nouo duodecim apostolos; ideoque dictum est: In Ecclesiis benedicite Dominum Deum de fontibus Isrel . His fontibus ante perfunditur, quicumque mysteria sacrosancta consequitur; isti enim fontes ex eterno fonte manantes, toto orbe fluxerunt. Ubi isti fontes, ibi ascensio animarum. Denique Salim interpretati sunt, ipsum ascendentem; ille enim uere ascendit, qui propria peccata deponit. Hoc igitur 1602 uerbo purificatorie sanctificationis usus exprimitur.

66.  [b 1Kb] Gene eius sicut phiale aromatis,  gignentes unguentaria. Iam genas et cetera intelligimus anime esse uirtutes, doctorumque diuersitates: qui uel spiritalem menti alimoniam dispensatione sedula subministrent, uel predicatione crucis Dominice sicut uerbi quadam linea alligent audientem, uel modestia uerecundi et iuuentutis flore gratissimi. Etsi a tactu pudore reuocentur, redoleat tamen in his odor Christi: et sicut in genis quasi de capite sacerdotali descendit unguentum, sic et in his eluceat pulchritudo doctrine.

67. [c 1Kb] Labia eius distillantia myrrham plenam. Per  myrrham enim passionis unguentum et resurrectionis gratia declaratur, que rediuiuum uite odorem suscitatis mortuorum uisceribus infundit. Clause sint igitur labiorum fores tuorum, et obseratum maneat uocis uestibulum, tunc fortasse reserandum, cum audieris uerbum Dei. Tunc tibi myrrha sudabit, tunc tibi baptismatis aspirabit gratia; ut ab elementis mundi commoriare, et cum Christo resurgas.

68. [d 1Kb] Labia eius distillantia myrrham plenam. Nos autem otiosos nos putamus, si uerbo tantummodo studere uideamur: et pluris estimamus eos qui operantur, quam eos qui studium cognoscende ueritatis exercent; dicunt enim plerique: Ecce homo et opera eius: quasi qui uerbo studeat, non operatur; cum  magis opus istud quam cetera sint. Si enim opus iustitia est, si opus temperantia, si opus fortitudo: utique opus est etiam sapientia; iste enim quatuor principales uirtutes habentur. Nam si operatur Christus secundum quod iustitia est, utique operatur secundum quod uerbum est. Et operabatur cum esset in principio apud Patrem. Denique per ipsum omnia facta sunt, ut scias operatorem omnium esse, et opus nostrum esse Christum Iesum. Etenim secundum quod uerbum est, uerbum inquirentibus, grande opus uerbum est. Unde cum Martha festinaret circa ministerium, Maria autem uerbum Domini audiret, ea que audiebat ei que ministrabat meruit anteferri; dicenti enim Marthe: Domine, non est tibi cure, quod soror mea reliquit me solam ministrare? Dic ergo illi  ut me adiuuet; respondens dixit Dominus: Martha, Martha, Maria bonam partem elegit, que non auferetur illi . Ita uerbum cognoscere maius opus esse quam ministrare, diuine auctoritate sententie definitur.

69. Sed fortasse dicat aliquis dictum esse ab Apostolo: Non in sermone esse regnum Dei, sed in uirtute . Scriptum non nego, sed in quo sermone, cognosco; nempe quem inflatus effuderit, qui audientibus sermo prodesse non possit, qui sine ostensione sit spiritus atque uirtutis. Hunc sermonem Paulus non dignatur cognoscere; uult enim magis uirtutem sermonis commendare. Denique uolebat talem suum esse Apostolus sermonem, qui in infirmitate ueniebat, ut alios faceret fortiores: in timore  et tremore, ut timentes nichil metuerent, nisi Dominum Iesum; trementes, pacem eius tranquillitatemque seruarent. Audi ergo qualem Apostolus sermonem habebat: Et sermo, inquit, meus, et predicatio mea non in persuasione humane sapientie uerborum, sed in ostensione spiritus et uirtutis ; quia fides non in forensi sermone sapientie, sed in ostensione spiritus, sed in Dei uirtute firmatur.

70. Ergo in sermone sanctorum uirtus est, in sermone autem forensi isto et philosophico uanitas mundi. uirtutem autem esse in sermone sanctorum,  etiam iste propheta te edoceat, qui ait: Dominus dabit uerbum euangelizantibus uirtute multa ; hoc est, ut multa possint uirtute Euangelium predicare. Probatum est ergo quod in Euangelii predicatione sit uirtus, predicatio autem Euangelii sermo sanctorum est; ita dubium non residet quin in sermone sancto sit uirtus. Et hec myrrha distillans ex labiis Sponsi, scilicet per quam uitia mortificantur.

71.  [a 1Kb] Manus illius tornatiles, auree, plene hyacinthis. uide que manus fecerint hominem, et quem hominem fecerint! Illum utique Quem secundum Christum induimus, exspoliantes ueterem hominem cum actibus suis, et induentes nouum qui renouatur ad agnitionem secundum imaginem eius qui creauit eum: ubi non est seruus, et liber, sed omnia et  in omnibus Christus . Christum ergo induimus, sicut et alibi dictum est: Christum induistis . Accepimus Spiritum sanctum, qui non solum nostra peccata dimittit; 1603 sed etiam nos facit sacerdotes suos aliis peccata dimittere. Ideo ait Propheta: Tu finxisti me et posuisti super me manum tuam : finxit per lutum, posuit manum per gratiam spiritalem; licet plerique hunc psalmum ex persona dictum Saluatoris accipiant. Audi quia manus Domini etiam spiritus dicitur, clamat Iob: Spiritus diuinus qui fecit me . Iste sunt ergo manus que hominem parauerunt, Christus et Spiritus.

72. Ergo Dominus iehsu et corporis auctor est nostri, qui primum fecit hominem ad imaginem;  et postea de luto finxit, et uoluit saluare quod fecerat, saluare quod plasmauerat, ut totum hominem saluum faceret. Iste sunt manus Dei tornatiles, id est, perfecte: auree propter sapientiam qui est Christus, plene hyacinthis propter Spiritum sanctum, et plenitudinem carismatum eius.

73.  [b 1Kb] uenter eius eburneus, distinctus saphiris. Apostolus, Et si, inquit, crucifixus est ex infirmitate; ecce uenter, id est, carnis infirmitas: uiuit tamen ex uirtute Dei ; ecce distinctio saphiri. Saphirus enim eo quod celi sereni speciem gerat, que sunt diuinitatis opera significat. Onir autem propter castitatem et nitorem et perpetuitatem, carnem illam significat Saluatoris, de qua idem Apostolus dicit: Quia etsi Christum secundum  carnem nouimus, sed nunc iam non nouimus .

74.  [c 1Kb] Crura illius columne marmoree, fundate super bases aureas. Significant columnas esse Ecclesie Apostolos, qui fundati sunt in timore sancto. Nam sicut Petrus, Iacobus, Ioannes et Barnabas columne esse uidebantur Ecclesie, sic et quicumque uicerit hoc seculum, fit columna Dei, quam confirmat qui dicit: Ego confirmaui columnas eius . Ita et basis aurea timor plenus discipline,  quia initium sapientie est. In timore ergo sapientium apostolica predicatio tamquam super basim auream columna firmatur Christi. Igitur eloquio et apostolico sermoni tribunal est timor iusti, et basis aurea plena prudentie: simulacrum autem bonum tamquam effigies ueritatis, sermo sanctorum.

75. Et uide tamquam basim auream esse sanctorum timorem. Lege Esaiam: uide quantis subiecerit timorem, ut faceret irreprehensibilem et bonum timorem: Spiritus, inquit, sapientie et intellectus, spiritus consilii atque uirtutis, spiritus cognitionis atque pietatis, spiritus timoris Domini ; quantis timorem subiecit, ut haberet quod sequi possit! Informatur per sapientiam, instruitur per intellectum, consilio dirigitur, uirtute firmatur, cognitione regitur,  pietate decoratur. Tolle timori Domini ista, et est irrationabilis et insipiens timor, unus ex illis: Foris pugne, intus timores ; quibus afflictus esset et Paulus, nisi habuisset Dominum consolantem.

76.  Species eius ut Libani, electus ut cedri. In altis habitat, et humilia respicit, quia species eius sicut cedrus Libani, que comam nubibus, radicem terris inserit; principium enim eius e celo, posteriora eius in terris fructus celo proximos ediderunt. [d 1Kb] Genus hoc arboris numquam amittit uiriditatem suam, hyeme iuxta ac estate comam pascit, nec diuerso colore mutatur: solam hanc arborem uentus suo numquam honore despoliat: sola numquam ueteri exuitur amictu, aut nouo flore uestitur. Sic apostolica quoque gratia nescit defectum, et  perpetua uenustate sui floret. Anima ergo corrumpi nescit, que florentibus membris uiget, semper iustitie ceterarumque uirtutum culmina patienti magnanimitate sustentat; et ideo non defluit neque deficit, quia nichil in ea ruinosum est ac remissum, nichil mobile, nichil lubricum, nichil quod uitio sermonis ex ea possit effundi.

77.  Guttur illius suauissimum, et totus desiderium. Iudicia Domini uera, iustificata in semetipsa, desiderabilia super aurum et lapidem pretiosum multum . [e 1Kb] Quod seuerum in aliis, in Christo dulce est, in Christo suaue est; quia ipse suauis est: Denique gustate et uidete quoniam suauis est Dominus . Dulcia iudicia confitenti, quia ipse dicit: Ego sum, ego sum, qui deleo  iniquitates tuas, et memor non ero: tu autem memor esto, et iudicemur. Dic iniquitates tuas, ut iustificeris . Dulcia iudicia agenti penitentiam, quia ipse dixit: Gaudium erit super uno peccatore penitentiam agente, quam in nonaginta et nouem iustis, qui non indigent penitentia . Si dulcia sunt igitur iudicia Domini, suauitatis 1604 fructus percipere elaboremus. uis scire quam dulcia iudicia Domini? Qui credit in ipso, non iudicatur . Dulcia ergo iudicia credentibus: qui autem  non credunt, non Christi iudicio damnati sunt, qui uenit non ut iudicet mundum, sed ut saluet et redimat; sed impietatis sue subiere iudicium, qui in remissionem peccatorum credere noluerunt. Non enim possunt ad eius pertinere beneficium, quem cognoscere refutarunt. Ergo qui non crediderunt in eum, iudicio eius uidentur indigni. Iudicium enim eius quid sit, agnosce, dicente ipso: Hoc autem iudicium est, qua lux uenit in hunc mundum . Dulce ergo, quod lux est, dulce iudicium, quod precedit misericordia; sic enim scriptum est, Misericordiam et iudicium cantabo tibi, Domine . Dulce etiam guttur et suauissimum, unde hec misericordia precedit et hoc iudicium.

78.  Et totus desiderabilis. [a 1Kb] Speciosus forma  pre filiis hominum . Homo quippe erat secundum carnem, sed ultra hominem, secundum diuinam operationem. Denique cum leprosum tangeret, homo uidebatur: sed ultra hominem, cum emundaret. Et cum Lazarum fleret mortuum, quasi homo flebat: sed supra hominem erat, cum mortuum uinctis iubet pedibus exire. Homo uidebatur, cum penderet in cruce: sed supra hominem cum reseratis tumulis, mortuos resuscitaret. Nec sibi adblandiatur uirus Apollinaris, quod ita legitur: Et specie inuentus ut homo ; non enim negatus est homo iehsu, cum alibi ipse Paulus de eo dicat: Mediator Dei et hominum homo Christus iehsu ; sed confirmatus est. Id enim est usus et moris Scripture sic significare, sicut et in Euangelio legimus:  Et uidimus gloriam eius, gloriam quasi unigeniti a Patre . Sicut ergo quasi unigenitus dicitur, et non abnuitur unigenitus Dei Filius; ita et homo dicitur, et perfectio fuisse in eo hominis non negatur.

79. Cum esset igitur in forma serui, humiliatus usque ad mortem, erat tamen in Dei gloria. Quid ei igitur obfuit seruitus? Seruus autem factus legitur, quia legitur factus ex uirgine, et creatus in carne; omnis enim creatura seruit, dicente propheta: Quia uniuersa seruiunt tibi. Hec est Christi gloria, quia seruitutem suscepit in corpore suo, ut libertatem omnibus redderet: peccata nostra portauit, ut mundi peccatum tolleret: seruus, peccatum, maledictum factus est, ut tu peccati seruus esse desisteres, te  diuine sententie maledicto absolueret. Ille ergo maledictum suscepit tuum: Maledictus enim omnis qui pendet in ligno: ille maledictum in cruce factus est, ut tu benedictus esses in Dei regno: ille dehonestatus et depretiatus est, nec aliquid estimatus: ille dicebat, In uacuum laboraui; per quem meruit Paulus dicere, Non in uacuum laboraui ; ut boni operis fructum, et euangelice predicationis gloriam suis conferret seruulis, per quam uniuersi sarcina laboris absoluerentur.

80.  [b 1Kb] Talis est dilectus meus, et amicus meus, filie Hierusalem. Sic Ecclesia uel anima  sancta filiabus celestis illius ciuitatis admixta uerbum requirit, et querendo illius in se excitat caritatem: illis uero requirentibus et dicentibus: Quo abiit dilectus tuus, o pulcherrima mulierum? Quo declinauit dilectus tuus, ut queramus eum tecum?



CAPUT SEXTUM.

1.  [c 1Kb] Dilectus, inquit, meus descendit in hortum suum ad areolam aromatis, ut pascatur in hortis, et lilia colligat. Ubi uerbum querat, agnoscit: quod inter orationes sanctorum moretur, et quod ipsis inhereat, nouit, et quod Ecclesiam suam uel animas iustorum suorum inter lilia pascat, intelligit. Hoc mysterium tibi in Euangelio demonstrauit, cum in sabbato duceret per seminata discipulos.  Moyses per desertum duxit populum Iudeorum, Christus per seminata ducit, Christus per lilia ducit; quia per passionem eius desertum floret ut lilium. Sequamur ergo, ut in die sabbati illius magni, in quo requies magna est, fructus colligamus. Nec uerearis ne Pharisei accusent seminata colligentes: etsi illi accusant, Christus excusat, et similes facit quas uult animas se sequentes Dauid illius, qui supra Legem panem propositionis manducabat, noue gratie sacramenta prophetica iam tum mente concipiens.

2.  Ego dilecto meo, et dilectus meus mihi, qui pascitur inter 1605 lilia. [d 1Kb] Facilis uox et communis uidetur, sed paucorum est. Satis rarus est enim qui potest dicere: Ego dilecto meo, et dilectus meus mihi. Quid est dicere: Tuus sum? ille enim dicit qui adheret  Deo totis sensibus, qui aliud cogitare non nouit, ille hac uoce utitur, qui potest dicere Domino: Ostende nobis Patrem, et sufficit nobis . Numquid hac uoce utitur auidus pecunie, honoris, potestatis? Multis non est satis Deum scire, et quidem pluribus. Tanti populi, tante nationes, tanti diuites paupertatem putant Domino seruire; et qui supra omnes est, illis exiguus et angustus est: illis non est satis Dei Filius, in quo sunt omnia. Denique ille diues in Euangelio cui dictum est: Si uis perfectus esse, uende omnia que habes, et da pauperibus ; Deum sibi non sufficere iudicauit. Denique et contristatus est, quasi quod pluris esset, relinquere iuberetur, quod minus esset, eligere. Ille ergo dicit: Tuus sum, qui potest dicere: Ecce nos reliquimus  omnia, et secuti sumus te .

3. Apostolorum uox ista est, nec omnium tamen apostolorum; nam et Iudas apostolus fuit, et in conuiuio Christi inter apostolos recumbebat. Dicebat et ipse: Tuus sum; sed uoce, non corde. uenit et introiuit in eum Satanas, et cepit dicere: Non est tuus, iehsu, sed meus est. Denique ea que mea sunt, cogitat, que mea sunt in pectore suo uoluit: tecum epulatur, et mecum pascitur: a te panem accepit, a me pecuniam: tecum bibit, et mihi tuum sanguinem uendit: tuus est apostolus, et meus mercenarius. Non potest dicere secularis: Tuus sum; plures  enim dominos habet. uenit libido, et dicit: Meus es; quia ea que sum corporis, concupiscis: in illius adolescentule amore te mihi uendidisti: in illius concubitu meretricis pretium pro te annumeraui. uenit auaritia, et dicit: Argentum et aurum quod habes, seruitutis tue pretium est: possessio quam tenes, iuris tui emptio, uenditio libertatis tue est. uenit luxuria, et dicit: Meus es; unius diei conuiuium, pretium tue uite est: ille sumptus epularum, tui capitis licitatio, tui est summa contractus. Et quod peius est, caro emptus es pretio, uilior cibo es tuo: pretiosior est unius diei mensa tua, quam totius temporis uita: inter calices te redemi, inter epulas acquisiui. uenit ambitio, et dicit tibi: Plane meus es. Nescis quod ideo imperare aliis te feci, ut mihi ipse  seruires? Nescis quod ideo potestatem in te contuli, ut mee te subiicerem potestati? An ignoras ipsi Domino saluatori dictum esse ab huius mundi principe, cum ei ostendisset omnia regna mundi: Hec omnia tibi dabo, si procidens adoraueris me ? Ante ergo ipse subiicitur, qui alios uult habere subiectos. ueniunt omnia uitia, et singula dicunt: Meus es. Quem tanti competunt, quam uile mancipium est! Quomodo ergo tu qui huiusmodi es, potes Christo dicere: Tuus sum? Respondebit tibi ille: Non quicumque dicit mihi, Domine, Domine, intrabit in regnum celorum : non quicumque dicit mihi: Tuus sum, meus est.

4. Meus plane es, si uocem non redarguat conscientia, si sermonem tuum animus aut opera non refutent.  Ego non nego meum esse eum qui ipse se non neget, aut certe si pro me seipsum sibi abneget. Nolo habere seruulum plurimis dominis seruientem. Nam quomodo meus est, si mihi dicat uerbo: Tuus sum; et operibus neget, et factis se diabolo adiudicet et obstringat? Non est meus quem libido succendit, quia mea est castitas: non est meus quem cura spoliandi minores exagitat, quia mea largitio est: non est meus, quem aura mobilitatis inquietat, quia tranquillitas mea est. Non est meus uini crapula temulentus, illuuie ambitionis impurus, glorie secularis cupidus, ebrius in periculum, qui non potest sobrie moderationis seruare uestigium. Pax sum ego, litigare non noui: ut quid mihi eum de quo ueniat diabolus et dicat. Meus est; nam mihi sua colla curuauit,  mea in illo plura reperio: nomen sibi tuum uindicat, et meum munus. Non est ergo Christi, nisi qui est alienus a crimine: non est Christi, nisi qui potest semper se Christi seruulum demonstrare.

5. [a 1Kb] Ego dilecto meo, et dilectus meus mihi, qui pascitur inter lilia. uidetur inter dilecta dilecti dicere: Secretum meum mihi, secretum meum mihi. Quedam enim in exstasi amoris sui occulta fidei intellexerat mysteria, que nec ipsis filiabus Hierusalem propalanda censebat. Mysterium 1606 regis bonum est abscondere; peccat enim Deo, qui commissa  sibi mysteria putauerit indignis esse uulganda. Periculum itaque est non solum falsa dicere, sed etiam uera, si quis ea insinuet quibus non oportet. Quod uitium quadripartitum est, uel adulationis, uel auaritie, uel iactantie, uel loquacitatis incaute; quia dum adulari uult aliquis, ei cui loquitur, effundit mysterium: nonnulli etiam studio lucri, mercedem proditionis sequuntur, ut tegenda silentio uendant loquendo: alii ut plura noscere uideantur, et scientiam suam iactitent, aperiunt quod celare deberent: plerique dum sine iudicio loquuntur, uerbum emittunt quod reuocare non possunt. Ideo uir laudatur serius, et non otiosus. Erat homo abscondens sermones suos, ut apostolus Paulus, qui nouit quid loquatur singulis, et quando quid loqui debeat.

 6.  Beneplacita es, soror mea, speciosa sicut Hierusalem, admiratio sicut ordinata. ueritas amoris ex sui perpetuitate probatur. [b 1Kb] Laudatur itaque Sponsa a Sponso, quod tam bene et constanter requisierit eum. Ideoque iam non solum soror dicitur, sed etiam beneplacita nominatur, quasi ei complacita; quia complacuit Patri: et, speciosa sicut Hierusalem, admiratio sicut ordinata; quod ciuitatis eterne uniuersa habeat mysteria: et admirationi sit omnibus uidentibus eam; quia plena ut equitas, atque perfecta est: et fulgorem de uerbi lumine mutuata, dum id semper intendit, sit etiam terribilis ordine quodam ad summum prouecta uirtutum.

7. [c 1Kb] Pulchra es, inquit, amica mea, suauis et decora, etc. Et uera pulchra, que intendit in illum de quo  dicitur: Speciosus forma pre filiis hominum . Unde et nos intendamus quantum possumus animum in illo, et in illo simus. Illud animo teneamus, quod est pulchrum, decorum, bonum; ut fiat illuminatione eius et fulgore speciosa anima nostra, et mens dilucida. Nam si oculi nostri cum aliqua obducuntur caligine, pascuntur agrorum uiriditate, et specie nemoris uel collis umbrosi omnem inequalitatem egrescentis obtutus repellunt, et quadam salubri specie pupille ipse atque orbes colorari uidentur: quanto magis hic mentis oculus, cum illud summum intuetur bonum, et in eo uersatur, atque eo pascitur, splendescit atque enitet. [d 1Kb] Pulchra ut Hierusalem. Non caduci itaque ista est corporis pulchritudo, uel morbo peritura uel senio, sed nullis obnoxia  casibus, opinioni bonorum numquam moritura meritorum; quoniam non humanis iam, sed celestibus, quorum uitam uiuit in terris, digna est comparari. Ideoque Sponsus Sponse iam quasi perfecte, dicit:

8.  [e 1Kb] Auerte oculos tuos a me, quia me auolare fecerunt. Noli contra me intendere deuotione nimia ac fide. Possibilitatem nature et conditionis proprie supergressa es, quia lucem inaccessibilem e regione intueri est graue. Auerte, inquit, oculos tuos a me: eo quod plenitudinem diuinitatis eius, et splendorem ueri luminis sustinere non possit.

 9. Possumus tamen et sic accipere: Auerte oculos tuos a me; etsi tu perfecta es, alie mihi adhuc redimende sunt anime, alie fulciende. Eleuas enim me uidendo: ego autem ideo descendi, ut omnes eleuem. Etsi surrexi, et habeo Patris sedem, tamen orphanos non relinquam uos, paterno quasi presidio destitutos, sed presentia mea uos confirmabo. Habes in Euangelio hoc scriptum: Ecce ego uobiscum sum usque ad consummationem mundi . Auerte ergo oculos a me, quia me eleuas. Quanto enim quis ad Dominum intendit, tanto amplius Dominum eleuat, et ipse eleuatur. Unde et ille ait: Exaltabo te, Domine, quoniam suscepisti me . Sanctus enim exaltat Dominum, peccator humiliat. uult ergo auertere illam oculos, ne eam  considerans, quod iam ad superiora sequi possit, eleuetur et ceteras animas derelinquat. Ideo et in Euangelio non omnibus discipulis, sed perfectioribus suam gloriam demonstrauit . Constitue nunc aliquem doctorem, qui rem obscuram aperire uelit audientibus, quemadmodum etsi ipse potens in sermone sit et scientia; condescendat tamen ad eorum inscitiam, qui non intelligunt, et simplici et planiore atque usitato sermone utatur, ut possit intelligi. Si quis igitur inter audientes uiuacior sensu sit, qui facile sequi possit, eleuat eum atque excutit. Hunc uidens doctor reuocat, ut patiatur magis doctorem humilioribus 1607 et planioribus immorari; quo et ceteri sequi possint.

10.  [a 1Kb] Laudatur etiam Sponsa quod fidelis,  quod uerbo potens, quod fructibus fecunda diuersis, quod una sit columba, habens spiritus unitatem, in qua sit pax, que facit utraque unum: et que non sit composita ex diuersis elementis discrete compugnantisque nature. Quid enim tam diuersum, quam ignis et aqua, er et terra, ex quibus corporis nostri creatura consistit? Anima autem benedicta omnis simplex, que imitatur dicentem: Ut omnes unum sint, sicut et tu, Pater, in me, et ego in te, et ipsi in nobis unum sint ; hec enim est consummatio atque perfectio, unde et addidit: Ut sint unum, sicut et nos unum sumus: et ego in his, et tu in me, ut sint consummati in unum . Hec est ergo una columba atque perfecta, que simplex atque spiritualis, neque huius turbatur corporis passionibus, in quo  foris pugne, intus timores sunt. Denique hoc uerbo unitatis concordiam et pacem significari Scriptura nos docet, dicens: Multitudo autem credentium habebat cor unum et animam unam, et non erat separatio in eis ulla .

11. Nec otiose fecunditatis laudatur anima, non solum quod sit fecunda uirtutibus, sed etiam quod nichil habeat in se mali; illud enim decorum atque speciosum est, in quo nichil sit mali. Decorum enim quod bonum; quod autem indecorum, hoc malum. Speciosa fecunditas est bonorum operum, contraria  ergo speciositati sterilitas; quoniam qui priuatur specie uel decore, in eo est omne malum: quod autem malum, hoc sterile et infecundum. Cuius rei quod euidentius indicium, quam terra est? Terra enim que bona est, fertilis atque fecunda: que autem mala, ea ieiuna atque sterilis; que uero fertilis, hec et decora. Quid enim pleno agro pulchrius, cum seges fluctuat, cum poma irrutilant, uel cum uuarum serta dependent, aut baccis onusta olea curuescit, uel uiridanti gramine montium uertices, uallium humilia uestiuntur?

12. Omnium enim bonorum auctor est Deus: et que sunt eius, profecto omnia bona sunt, et nusquam illic malum; et si in illo mens nostra maneat, malum nescit. Anima igitur que in Deo non manet, ipsa  sibi auctor malorum est, itaque peccat: Anima autem que peccat, ipsa morietur; aureis enim uinculis soluta uirtutum, prona fertur precipitio, et labitur ad inferiora. Anima autem beata est, quam nulla aduersa corporis prelia expugnant. Hec anima sicut passer laqueo contrito, euolat. Esce enim malorum sunt uoluptates corporee: his quisquis intendit, laqueo innectit animam suam. Qui autem ab escis eius temperat, et de tenebris eius exit, eius anima fulget ut diluculum, de qua dicitur:

13.  Quenam est hec prospiciens tamquam diluculum, pulchra sicut luna? Prospicit enim tamquam de domo libera, nec dicit: Tenebre cooperiunt me, et parietes circumdant me, et quis scit si uidet Altissimus ? Sed ipsa magis lucem  expetit tamquam in superioribus domus sue, id est, corporis sui: et supra mundum posita, diuina intuetur et ad eterna se eleuat, ut Deo adsit; iam lumen suorum operum sicut luna orbem suum toto orbe circumferens.

14.  In hortum nucis descendi, uidere in natiuitate torrentis, et inspicere si floruisset uinea, et germinassent mala punica. [b 1Kb] Inuitatur denique Dei uerbum in hortum nucis, in quo fructus prophetice lectionis, et sacerdotalis est gratia, que amara in tentationibus, dura in laboribus, in uirtutibus interioribus fructuosa est. Unde etiam uirga Aaron nucea floruit, non iam natura sua, sed uirtute secreta. Descendat ergo in hortum, ut uindemiet fidem, capiat odores, pabulum celeste reperiat, suauitatem  nostri mellis epuletur.

15. [c 1Kb] Dum enim laudatur a Sponso, uerecunde refugiens coram laudari; deinde sponsi amore reuocata, ait: In hortum nucis descendi uidere in natiuitate torrentis. Ubi enim est Ecclesia, nisi ubi uirga et gratia floret sacerdotalis? Ibi est frequenter, ut in amaritudinibus et in tentationibus probetur. Per nucem amaritudines intelligimus, per torrentem tentationes, sed tamen tolerabiles, quia scriptum est: Torrentem pertranauit anima nostra . Itaque descendit in locum amaritudinis, ubi floret  uitis et malorum granatorum specie diuersus et multiplex fructus, qui uelut uno tegmine totius corporis fide et caritate munitur.

1608 16. In illa ergo amaritudine non cognouit se anima, Corruptibile enim corpus grauat animam, et terrenum habitaculum cito inclinatur . Se autem cognoscere semper debet. Sed tentatus est Petrus, et non se cognouit et Petrus; nam si cognouisset, non negasset auctorem. Sed cognouit eum Christus. Denique cognouit, quia et respexit; cognoscit enim Dominus qui sunt eius: et tamquam suum misericordie sue frenis ut bonus rector, reuocauit a lapsu: rector ergo noster Christus est. Unde et sequitur:

17.  [a 1Kb] Posuit me currus Aminadab: eo quod anima coniungatur corpori, et uelut quidam  equorum frementium currus, rectorem sui querat aurigam. Aminadab enim pater Naason fuit, sicut in Numeris legimus , qui erat princeps populi Iuda, cuius figura refertur ad Christum, qui uerus populi princeps animam iusti uelut currum agitator ascendens, uerbi habenis gubernat, ne uiolentorum equorum furore in preceps et abrupta rapiatur. Sunt enim eius uelut quatuor equi quatuor affectiones, ira, cupiditas, uoluptas, timor: quibus furentibus cum ceperit agi, nequaquam seipsam cognoscit. Corruptibile enim corpus animam grauat, et tamquam irrationabilium animalium currus inuitam rapit, uoluentibus curis uelut quodam impetu proruentem, donec memorate corporis passiones uerbi uirtute mitescant.

 18. Hec uerbi tamquam boni agitatoris est prouidentia, ne illi anime que in se non est morti obnoxia, corpus mortale coniunctum, agitationem sui faciat esse difficilem. Primo igitur hos ueloces corporis motus domitet, et nexu rationis infrenet: deinde caueat ne dispari motu se uelut equi implicent; ut bonum aut improbus decoloret, aut tardus impediat, aut turbidus inquietet. Fremit enim equus malitie, seseque iactando currum ledit, grauat iugalem. Hunc bonus auriga demulcet, et in campum ueritatis emittit, fraudis declinat anfractus. Tutus ad superiora cursus est, periculosus ad inferiora descensus. Inde quasi bene emeriti qui portauerunt iugum uerbi, usque ad Domini presepe ducuntur, in quo non fenum est esca, sed panis qui descendit de celo. Huius  currus rote sunt, de quibus dixit Propheta: Et spiritus uite erat in rotis ; eo quod currus anime teres atque rotundus sine ulla offensione uoluatur.

19. [b 1Kb] Posuit me currus Aminadab. Anima ergo currus, que bonum rectorem sustinet. Si currus est anima, habet equos uel bonos uel malos. Boni equi uirtutes anime: mali equi, passiones corporis sunt. Bonus ergo rector malos equos restringit et reuocat, bonos incitat. Boni equi sunt quatuor, prudentia, temperantia, fortitudo, iustitia: mali equi iracundia, concupiscentia, timor, iniquitas. Interdum ipsi equi inter se dissident, et aut iracundia protendit, aut  timor: et se inuicem impediunt, et cursum retardant. At uero boni equi uolant, et a terris ad superiora se subrigunt, animamque eleuant; maxime si iugum habeant suaue et onus leue dicentis: Tollite iugum meum super uos; iugum enim meum suaue est, et onus meum leue .

20. Ipse rector est, qui nouit equos proprios gubernare, ut equalis omnium cursus sit: uelociores prudentia tardat, iustitia admonet flagello proprio segniores; temperantia mansuetiores, fortitudo duriores reddit. Nouit copulare discordes, ne forte currum suum dissipent. Itaque licet intelligibili spectaculo uidere unamquamque animam cum summo certamine ad celum rapi, festinantes equos qui priores preueniant ad brauium Christi, quorum prius imponatur palma ceruicibus.  Isti sunt equi subiecti fidei iugo, astricti uinculo caritatis, iustitie frenis, retinaculis sobrietatis.

21. Pulchre ergo ait: Posuit me currus Aminadab, hoc est, pater populi: ipse autem qui pater populi, idem pater Naason, id est, serpentum. Iam tu recole quis sicut serpens in cruce pependerit pro salute uniuersorum, et intelligas illam animam esse pacificam, cui Pater Deus presul sit, Christus agitator; quia scriptum est et hoc nomen in nostris: Pater, pater, agitator Isrel . Hic ergo agitator dicit:

22.  Conuertere, Sunamitis, conuertere. Bene et quasi agitator dicit, et quasi ad currum dicit: Conuertere, Sunamitis, hoc est, pacifica; que enim pacifica est anima, cito se conuertit et corrigit, etiamsi ante peccauit: et magis eam 1609 Christus ascendit,  et regere dignatur, cui dicitur: Ascende in equos tuos, et equitatus tuus sanitas. Et alibi: Misisti equos tuos Tharsis . Hi sunt equi Christi. Ascendit ergo equos suos Christus: ascendit uerbum Dei animas pias. Cum fuerit anima nostra pacifica, ut dicatur ei: Conuertere; conuertere Sunamitis, quod pacificam significat: tunc accipiet in se sicut signaculum Christum, hoc est, imaginem Dei, ut sit ad imaginem; quoniam Qualis celestis, tales et celestes, et oportet nos portare imaginem celestis , id est, pacem. Atque ut sciamus uerum esse, habes in eisdem Canticis, in ultimo iam perfecte anime dici, quod et mihi dicat Dominus iehsu: Pone me ut signaculum in cor tuum, ut signaculum in brachium tuum ; ut luceat pax in corde meo, et in operibus  meis Christus, formetur in me sapientia, et iustitia, et redemptio.



CAPUT SEPTIMUM.

1.  [c 1Kb] Quam speciosi facti sunt gressus tui in calceamentis, filia Aminadab! Moduli femorum tuorum similes torquibus, opere artificis. Non est dubium gressus hic quoque Ecclesie, uel anime profectus significari. Quam speciosi sunt pedes euangelizantium pacem, euangelizantium bona ! Utique speciosos dicit euangelice predicationis et disputationis progressus, ut alibi dicitur: Transgredere flumina , hoc est, fluenta et lubrica istius mundi transcurre stabili  mentis incessu. Quod de anime incessu dici Dauid euidenter ostendit, afferens quod torrentem iniquitatum anima sua transiret .

2. Sed quid sibi uult quod ait, in calceamentis speciosos esse gressus Ecclesie? Legimus dictum ad Moysen: Solue calceamentum pedum tuorum : quo uidetur admonitus, ne corporalibus uinculis teneretur astrictus. Ergo speciosam in Canticis significat anime pulchritudinem, que carne tanquam calceamento utitur, et in ipso calceamento impedimentum non patitur, sed incessus decore precellit. Calceat ergo se anima ecclesiasticam gratiam, ut cursum uite huius et transitum cum decore pretereat. Quod fit si calceamentum suum non inquinet luto corporali, non in uitiorum mergat uoragine: si castiget  carnem suam, ne moretur ad cursum, et aruine pinguis pondere pregrauetur. Bonum calceamentum anime pudicitia est, bonus gressus est in uestigio castitatis. Sapientia autem amictus est anime, unde scriptum est: Honora eam, et amplectetur te . Utamur ergo corpore tanquam calceamento ad inferioris opera uirtutis: ad ministerium, non preceptum: ad obsequium, non delectationem: ad obedientiam, non dissensionem; et in uia sapientie uestigium collocemus, ne gressus nostros uis torrentis aliqua concludat.

3. Ideo ad Moysen dictum est: Solue calceamentum . Dictum est et ad Iesum Naue . De Christo autem dictum non est, sed magis scriptum est, dicente Baptista: Post me uenit uir,  cuius non sum dignus calceamenta portare ; quia illi bene admonentur, ut soluant calceamentum suum, qui sine peccato esse non poterant. Hic autem non solum calceamentum non soluit, sed etiam calceamenta aliorum absoluit; quia non solum corpus suum a peccatis immune seruauit, sed etiam omnium dedit indulgentiam peccatorum.

4. Ergo Ecclesia ad imitationem Christi speciosa est, et in calceamentis omni abluta delicto. Et fortasse quando sapientiam inter perfectos loquitur, speciosa est in superioribus membris: quando autem etiam inferioris gradus aut doctrine homines uerbum sequuntur, fidei seriem non obliuiscuntur, sacerdotis precepta custodiunt, speciosa est in calceamentis. Plerumque clerus errauit, sacerdos mutauit sententiam,  diuites cum seculi istius terreno rege senserunt, populus fidem propriam reseruauit.

5. Unde etiam de Domino Iesu bene possumus dicere, quia et in his que corporalia sunt, speciosos gressus uerbum habeat, cum de moralibus disputatur. Et apostoli ideo fortasse nudis mittuntur pedibus, ne obumbretur eorum disputatio, sed eluceat. Itaque Ecclesia filia Aminadab, hoc est, uoluntarii uel beneplaciti; quia uoluntarius eam uel beneplacitus congregauit, et in calceamentis speciosa est. Meritoque additum est:

 1610 6. Moduli femorum tuorum similes torquibus, opere manuum artificis; ut posteritatis Ecclesie ornamenta canerentur. Per femur enim insigne generationis agnoscimus, iuxta illud: Accingere gladium tuum super femur, potentissime : quo significatur quod Filius Dei cum semetipsum exinanisset, uerbi accinctus diuinitatem, et generationem calceatus humanam, prodiret ex uirgine omnibus daturus salutem. Moduli autem dicuntur ornamenta pretiosa, que suspendi matronarum ceruicibus solent. Tantus ergo processus Ecclesie significatur, ut ornamentis pretiosissimis comparatus sit, et torquibus triumphantium; hec enim ornamenta sunt bellatorum. Unde et Symmachus Epitrachelia dixit, hoc est, que sint circa collum. Siue ergo generatio Christi  ex uirgine, siue Ecclesie propagatio, specie quidem tamquam manu artificis torquibus adornatis, uere autem uirtutis insignis spiritualibus ceruices fidelium adornauit. Denique tota ista descriptio membrorum Ecclesie plena decoris et laudis est. Nam et:

7.  Umbilicus eius tamquam crater tornatilis predicatur, mixto non deficiens; eo quod in omni doctrina tornatus, plenitudine cognitionis, et potu non deficit spiritali. Et uenter eius non solum aceruo tritici, id est, cibis fortioribus celestis mysterii saginetur, uerum etiam tamquam liliis quibusdam moralium suauitate repleatur. Unde et ipsa tamquam bene merita regina Christi sanguine coronatur, sicut scriptum est: Et ornatus capitis sui sicut purpura. Sanguis Christi purpura est, qui inficit  sanctorum animas, non solum colore resplendens, sed etiam potestate; quia reges facit, et meliores reges quibus regnum dat eternum.

8. [a 1Kb] Umbilicus tuus ut crater tornatilis, numquam indigens poculis. Umbilicus anime ac uenter subtilis est illius que ascendit ad Christum; ideoque laudatur uoce Sponsi dicentis: Umbilicus tuus ut crater tornatilis, non deficiens mixto; uenter tuus aceruus tritici muniti inter lilia. Est enim in omni doctrina tornatus, et potus spiritalis non deficiens plenitudine, et celestium secretorum cognitione. uenter quoque anime mysticus, sicut umbilicus, quo uentre non solum fortem cibum sumit quo corda firmantur, sed etiam suaue ac florulentum quo delectantur.

9.  [b 1Kb] Oculi tui stagna in Hesebon, in portis  filie multorum, Nares tue sicut turris Libani. Stagna in Hesebon quid est, nisi in cogitationibus rationabilibus abundantia, que est in portis Ecclesie, cui merito defertur multitudo doctrine? Filia enim multorum, plurimarum doctrinarum posteritas est et effectus, cuius nares odor est sacrificiorum, floribus omnibus prestans.

10. [c 1Kb] Nasus tuus sicut turris Libani: precelsa supra modum, et ideo prospicit faciem Damasci, gentilem scilicet populum odorans, et fidem eius cuius gratia delictorum suorum detergeret fetorem. Facies  igitur Damasci fides est gentium, nullo obumbrata amictu, nullo adoperta uestitu, nuda ac libera, celo magis intenta quam terris. Hanc speculantur et prospiciunt nares Ecclesie, quod suaue est in ea et odorum aspirationis et gratie colligentes.

11. Et bene, Nares eius sicut turris Libani; quia in sacrificiis odor suauis Ecclesie est, in quibus est boni odoris hostia remissio peccatorum. Sume igitur has nares, o homo, ut a graueolentibus florulenta secernas, et tunc uiuificabit te Dominus. Cum enim aduerterit quid de ipso petis, ut auertat oculos mentis tue a uanitate, cooperatur anime tue, ut si specie aliqua capitur, aut duritia aut infirmitate non flectitur, flectat eam iugo uerbi, et habenis suis regat, ut uoluntate Dei abducatur a uitiis, et uite  odorem capiat eterne.

12.  [a 1Kb] Ascendam in palmam, et apprehendam sublimitatem eius. Unde cognosce quia et istam ascendit, et perduxit eam ad locum palme, quando et dicit ad eam: Quam pulchra et suauis facta es, caritas, in deliciis tuis! Statura tua similis facta est palme . Et ipsa ait: Dixi, ascendam ad palmam. Sed etiam ipsa caritas palma est, ipsa est enim plenitudo uictorie; plenitudo enim Legis caritas est. Curramus ergo ut comprehendamus, curramus ut uincamus: qui uicit, ascendit in palmam, et manducat fructus eius: qui uicit, iam non currit, sed sedet, sicut 1611 scriptum est: Qui uicerit, dabo ei sedere mecum in sede mea, sicut et ego uici, et sedi cum Patre meo in sede ipsius . Hinc  philosophi currilia illa animarum in suis libris expressere certamina, nec tamen ad palmam peruenire potuerunt; quoniam suauitatem uerbi et altitudinem, illorum anime nescierunt. Ascendam, inquit, in palmam uincendo seculum; ut teneam uerbi altitudinem, quam cognouit hec anima, in qua erat uerbi conuersio; sic enim ait:

13.  Ego fratri meo, et super me conuersio eius. Hunc sensum tertio repetiuit diuerse in Canticis canticorum. In principio ait: Frater meus mihi, et ego ei: qui pascitur in liliis usque dum aspiret dies, et inclinentur umbre . Deinde ait: Ego fratri meo, et frater meus mihi, qui pascitur inter lilia . In fine ait: Ego fratri meo, et super me conuersio eius. Primum ad institutionem  anime; ideo et premisit: Frater meus mihi; illo enim demonstrante se etiam adherendi Deo sumpsit affectum. Quod sequitur secundum profectum: tertium secundum perfectionem? In primo quasi in institutione adhuc umbras uidet anima, necdum uerbi appropinquantis reuelatione commotas; et ideo adhuc ei dies Euangelii non refulgebat: in secundo sine umbrarum confusione odores pios carpit: in tertio iam perfecta requiem in se uerbo ministrat; ut conuertatur super eam, et caput suum reclinet atque requiescat; et inuitat ad agrum suum dicens:

 14.  ueni, frater meus, exeamus in agrum, requiescamus in castellis. Supra ad hortum inuitabat; hic ad agrum habentem non solum florum gratiam, sed etiam triticum et hordeum, hoc est, solidarum firmamentum uirtutum, ut fructus eius aspiciat. Requiescamus, inquit, in castellis, ad que Adam cum de paradiso eiectus esset, fuerat relegatus: in his requiescebat, sed terram operabatur.

15. Qua autem ratione exire eum in agrum uelit, intellectus manifestus est; ut quasi bonus pastor pascat gregem suum, lassos alleuet, reuocet errantes. Nam et si ista anima noua et uetera seruauit, tamen sunt adhuc uelut agni, qui lactis succo nutriendi sunt. Ergo quasi perfecta, non pro se, sed  pro aliis interuenit; ut de sinu patris exeat, ut procedat foras tamquam sponsus de thalamo suo; egrediens currat uiam, ut infirmos lucretur; non in illo secreto patris solio, et in illa luce immoretur, quo inualidi equi conscendere non queunt; sed ut assumatur et inducatur in domum Sponse atque secretum. Sit foris sibi, ut nobis intus: sit medium nostrum, etsi non uideatur a nobis. Unde ait: Quis dabit te, frater, lactantem ubera matris mee? Inueniens te foris, osculabor te . Bona anima, que foris est, ut uerbum intus sit: illa extra corpus, ut uerbum habitet in nobis.

16. Assumam te, inquit, et inducam te . Recte assumitur, et inducitur uerbum Dei; quia pulsat animam, ut aperiatur sibi ostium: et nisi  apertum sibi ostium inuenerit, non intrat. Si quis autem aperuerit ianuam, intrat et cenat. Sic Sponsa uerbum assumit, ut assumendo doceatur. Unde non immerito ascendit ad hanc, ad superiores mansiones, et semper processum accipit uirtutis.

17. [b 1Kb] ueni, frater meus, exeamus in agrum, requiescamus in castellis, diluculo surgamus in uineis, uideamus si floruit uitis. Multi agri fructus habent; sed ille melior est, qui et fructibus redundat et floribus. Est ergo Ecclesie ager diuersis fecundus copiis. Hic cernas germina uirginitatis flore uernantia; illic tamquam in campis silue, uiduitatem grauitate pollentem; alibi tamquam uberem frugem Ecclesie, segetem coniugii replentem mundi horrea, ac ueluti maritate uinee fetibus torcularia Domini Iesu redundantia,  in quibus fidelis coniugii fructus exuberat.

18. [c 1Kb] Sponsa desiderii sui copiam adepta, loquitur ad Sponsum: ueni, frater meus, exeamus in agrum, requiescamus in castellis, diluculo surgamus ad uineas. Aduertis quemadmodum Sponsa uerbum inuitet Dei, ut ueniat in terras et tollat peccata mundi. Ager hic erat ante desertus, sentibus nostrorum squalidus delictorum, horridus spinis. Castellum erat in quo religatus Adam perpetuo sue posteritatis heredes stringebat exsilio. Illo ergo ducit Ecclesia Christum,  ut Adam liberet. Deinde exsulibus absolutis, cepit mundi istius ager idoneos habere cultores: et qui erat ante ieiunus, factus est uitis eterne 1612 plantatione fecundus. Nec sic tamen spiritalibus leta palmitibus euagatur, sed ad has uineas uocat Christum, ubi psallentes sint et orantes, ubi noctibus ac diebus fructus innoxius perseueret.

19.  Ibi, inquit, dabo ubera mea, ibi mandragore dederunt odorem. Plerique discernunt quemdam inter mandragoras sexum; ut et mares et feminas putent esse, sed feminas grauis odoris. Significat ergo gentes, que ante fetebant, cum essent infirmiores euirata quadam imbecillitate perfidie, boni odoris fructus ferre cepisse, postquam in aduentum Domini crediderunt. Legimus etiam quod  mandragoras acceperit sancta Rachel a sorore sua Lia, ut concederet ei illa nocte dormire cum sancto Iacob. Mandragoras Ruben primogenitus attulerat matri sue Lie, que lippientibus oculis, Synagoge figuram accepit; quia Christi gratiam uidere non potuit, hebetato debilis mentis obtutu. Quo declaratur quod fructus quos ante Synagoga a primogenito Dei Filio susceperat, Ecclesie concessit. Sed quia illius noctis petito concubitu concepit et genuit Lia sue posteritatis heredem, impleuit mysterium; quoniam credentibus apostolis, reliquie Iudeorum per electionem gratie salue facte sunt, unde ait Ecclesia:

20.  Noua et uetera, frater meus, seruaui tibi. Quis dabit te fratrem lactantem ubera matris mee? Inueniens te foris, osculabor te, et quidem non  spernent me. Assumam te et inducam in domum matris mee, et in secretum eius que concepit me, ibi docebis me. Habens ergo informationem nouarum et ueterum Scripturarum, nec despicabilem se sentiens, non solum orationibus in secreto cordis uerbum tenet, uerum etiam psallentis chori uocibus, uelut quibusdam eum gratie osculis osculatur.

21. [a 1Kb] Noua et uetera, frater meus, seruaui tibi; hoc est dicere, teneo omnia mandata noui et ueteris Testamenti. Sola hoc dicere Ecclesia potest: non dicit alia congregatio, non dicit Synagoga, nec secundum litteram noua tenens; nec secundum spiritum uetera. Non dicit heresis Manichea, uetera seruaui tibi, que prophetas non suscipit. Merito dealbata dicitur, que utriusque fulget gratia Testamenti.

 22. Adiuraui uos, filie Hierusalem, quod suscitetis et resuscitetis dilectionem usquequo uoluerit. Adhuc querit suscitantem, et suscitari eam sibi poscit a filiabus Hierusalem, quarum gratia, hoc est, animarum fidelium Sponsum in amorem sui uberiorem desiderat prouocari. Dicunt itaque uirtutes ille, que portas custodiunt celi.



CAPUT OCTAuUM.

1.  [b 1Kb] Que est que hec ascendit candida, innitens super fratrem suum? Quomodo ea que posuit  caput suum super leuam sapientie, ut aperiret manus pauperi ad subueniendum inopi; partitis aut derelictis sibi, non inuasis atque direptis diuitiis uteretur, que glorie cupida bonis etiam operibus acquisiuit, non inani secularis iactantia ambiuit dignitatis, hoc est enim caput suum, et quoddam sensuum principale supra manum sapientie constituere. Ea, inquam, anima meritis ascendit albentibus, ex isto uite huius ut plerique habent deserto, ad illum florentem semper locum iucunditatis eterne.

2. Iste sunt uirtutes, que et in Esaie libro dicunt: Quis est iste qui aduenit de Edom, rubor uestimentorum ex Bosor, sic speciosus in stola ? Iste, inquam, sunt que mirantur ex isto confragoso scopulosoque deserto aliquam ascendere animam  posse, sine magnorum labe uitiorum; et ideo gratulantur repertam, que uestimenta innocentie naturalis non polluerit atramento insipientie secularis, sed magis sapientie spiritalis et gratie candore mundarit. Admirantur filie Hierusalem, sancte anime patriarcharum et prophetarum, ueterumque iustorum, uel celestes potentie dicentes: [c 1Kb] Que est hec que ascendit dealbata innitens super fratrem suum? Hoc est, talibus solemnitatibus fulget Ecclesia, et que ante per diem fusca erat, iam splendet in noctibus, et relucet. Ipse quoque Dominus tanto munere psallentium delectatus ait:

3.  Pone me ut signaculum super cor tuum, ut sigillum super brachium tuum; quia ualida est ut mors caritas, durus 1613 sicut inferi, zelus tuus.  Ale eius, ale ignis, et flamme. Aqua multa excludere non poterit caritatem, et flumina non obruent eam. Quia uidit tantam deuotionem Ecclesia, idoneos putat esse iam populos, qui in corde nostro et in brachio signaculum eius portare possimus. Ipsum enim Pater signauit Deus, et qui testimonium eius accepit, signauit quia Deus uerax est; et ideo operantes cibum permanentem in uitam eternam, signati sunt ad imaginem et similitudinem Christi, qui est imago inuisibilis Dei. Sicut ergo Deus uerax est; et tu signa in tuo sensu et opere ueritatem; ut os tuum non loquatur mendacium, manus tue non operentur opera hominum, que sunt fallacis istius mundi: sed illa que Dei sunt, ut pauperibus largiantur, debiles subleuent, mortuos honorent tumulis sepulture. His operibus  caritas queritur, ut nemo possit a Christo uel periculo mortis auelli; unde ille ait: Quis nos separabit a Christo? Tribulatio, an angustia, an persecutio ? Et infra: Confido enim quia neque mors, neque uita, neque angeli .

4. Ea specie etiam zelus durus est caritatis, et ale eius ale ignis. Habet alas sicut columba, sunt enim penne columbe deargentate, quibus euolat qui diligit, dicens: Ecce elongaui fugiens, et mansi in solitudine . Sed ale caritatis ale sunt ignis, quibus dilectionis inflammat ardorem.  Hoc uapore fecit Dominus feruentes Angelos suos spiritus, et ministros suos ignem urentem, sed non exurentem. Legimus et alam templi, supra quam diabolus tentans, fecit ascendere Saluatorem, que erat in templi culmine . Sunt ergo fastigia pietatis, sunt culmina caritatis, que uaporem gratie pectoribus humanis adolere consueuerunt; ut multa aqua exstinguere atque excludere non queat caritatem, et flumina eam secularium tempestatum nulla concludant. Diximus quia caritas excludit timorem, non diximus quod excludit omnem perturbationem; etenim qui Deum diligit, profunda est ei confirmate mentis tranquillitas.

5.  [a 1Kb] Aque, inquit, multe non poterunt  excludere caritatem, et flumina non inundabunt ipsam. Multa aqua diuersarum est passionum, et flumina secularium cupiditatum corporalibus motibus incitata, que tamen murum caritatis subuertere non possunt. Ideoque caritate fundatus dicit: Torrentem pertransiuit anima nostra . Numquid aqua maris excludere Moysis potuit caritatem? Et ut secundum litteram tibi psalmorum series suffragetur, nempe diligens Deum, tutum sibi credidit iter esse per maria: qui autem non dilexerunt Deum, hi demersi fluctibus, dignum sacrilegii sui exitum pertulerunt.

6.  [b 1Kb] Que est hec que ascendit, innitens super fratrem suum? Superius dixerunt, Quenam est hec prospiciens tanquam diluculum, speciosa  sicut luna, electa ut sol? Hic plus quod adiiceretur, inuentum est, eo quod uerbo Dei innixa ascenderat; perfectiores enim supra Christum recumbunt, sicut et Ioannes in Christi pectore recumbebat. Ita ergo et hec uel incumbebat in Christum, uel supra ipsum se reclinabat: aut certe quoniam de nuptiis loquimur, iam quasi tradita in Christi dextera, in thalamum ducebatur Sponso. Et quia iam copula caritatis est, blanditur ei sponsus, et dicit:

7. Sub arbore malo eleuaui te, illic parturiuit te mater tua, illic parturiuit te que peperit te. Bona anima que requiescit sub arbore fructuosa, et maxime boni odoris. Nam si Nathanel bonus, in quo dolus nullus erat, sub arbore fici uisus est; utique bona anima, que sub arbore mali eleuata est a  Sponso suo. Plus est enim eleuari, quam uideri: plus etiam a sponso eleuari. Nam etsi Nathanel uidebatur sub arbore, tamen anima eius sponsa non erat; quia occulte ueniebat ad Christum, quia uerebatur Iudeos. Non erat speciosa sicut luna, electa ut sol, que erat in umbra; quia que sponsa per diem nubit, publice confitetur. Ideo ista sub arbore mali, illa sub ficu; quia hec confessionis sue odorem diffundebat longius, illa habebat puritatis innocentie suauitatem, flagrantiam spiritus non habebat.

8. Illic, inquit, parturiuit te mater tua, illic parturiuit te que peperit te; ibi enim nascimur, ibi renascimur.  Parturiuntur autem in quibus imago Christi formatur, unde 1614 et Paulus ait: Filioli quos ego parturio, donec formetur Christus in uobis . Parturiuit enim qui in utero accipit spiritum salutis, et aliis infundit. Unde quoniam iam formatus in hac erat Christus, ait:

9.  Pone me ut signaculum in cor tuum, ut sigillum in brachium tuum. Signaculum Christi in fronte est, signaculum in corde: in fronte, ut semper confiteamur: in corde, ut semper diligamus: signaculum in brachio, ut semper operemur. Luceat ergo imago eius in confessione nostra, luceat in lectione, luceat in operibus et factis; ut si fieri potest, tota eius species exprimatur in nobis. Ipse sit caput nostrum, quia caput uiri Christus: ipse  oculus noster, ut per illum uideamus Patrem: ipse uox nostra, per quam loquamur ad Patrem: ipse dextera, per quam Deo Patri sacrificium nostrum offeramus. Ipse quoque est signaculum nostrum, quod est caritatis et perfectionis insigne; quia diligens pater signauit Filium, sicut legimus: Quem Pater signauit Deus . Charitas itaque nostra Christus. Bona caritas, quando obtulit se morti pro dilectis: bona caritas que peccatum remisit.

10. Et ideo anima nostra induat caritatem, et caritatem eiusmodi que sit ualida ut mors; quia sicut mors finis peccatorum est, ita et caritas; quoniam qui diligit Dominum, peccare desinit: Charitas enim non cogitat malum, neque gaudet super  iniquitate, sed omnia sustinet . Nam qui que sua sunt non querit, quomodo aliena queret? Est et mors illa ualida per lauacrum, per quod peccatum omne sepelitur, et culpa dimittitur. Talis erat caritas quam deferebat Euangelica illa mulier, de qua Dominus ait: Remissa sunt peccata eius multa, quoniam dilexit multum . Est et illa mors sanctorum martyrum ualida, que culpam abolet superiorem; et ideo ualida, cuius non impar est caritas, que adequatur martyrum passioni, ut auferat meritum delictorum.

11. Zelus quoque ut inferi, quoniam qui Dei zelum habet, pro Christo nec suis parcit. Itaque et mortem habet caritas, et zelum habet caritas, et alas ignis habet caritas. Denique Christus diligens  Moysen, in igne ei apparuit. Et Hieremias habens in se donum diuine caritatis, dicebat: Et erat ignis inflammans in ossibus meis, et dissolutus sum undique, et ferre non possum . Bona igitur caritas alas habens ignis ardentis, que uolitat per pectora et corda sanctorum, et exurit quidquid materiale et terrenum est: quidquid uero sincerum est, probat; et quod contigerit, suo igne meliorat.

12. Hunc ignem in terram misit Dominus iehsu, et refulsit fides, accensa est deuotio, illuminata est caritas, iustitia resplenduit. Hoc igne inflammauit corda apostolorum suorum, sicut testatur Cleophas  dicens: Nonne cor nostrum ardens erat in nobis, cum aperiret Scripturas ? Ale igitur ignis in flamma, Scripture sunt diuine. Denique aperiebat Scripturas, et ignis exibat, atque audientium corda penetrabat. Et uere ale ignis, quia: Eloquia Domini eloquia casta, argentum igne examinatum . Cum Paulus quoque assumeretur a Christo, uidit circumfulsisse super se lucem, et super eos qui simul erant, cecidit a pauore, et probatior resurrexit. Denique apostolus factus est, qui presecutor aduenerat. Spiritus quoque sanctus descendit, et repleuit totam domum in qua erant plurimi sedentes, et uise sunt dispertite lingue tanquam ignis. Bone ale, ale caritatis, uere ale que uolitabant per ora apostolorum: et ale ignis, quia purgatum  sermonem loquebantur.

13. His alis euolauit Enoch, raptus ad celum; his alis euolauit Elias, curru igneo et equis igneis ad superna translatus. His alis Dominus Deus per columnam ignis ducebat patrum plebem. Has alas habuit Seraphim, quando sumpsit carbones ignis de altari, et tetigit os prophete, et iniquitates eius abstulit, et peccata purgauit. Harum alarum igne purgati sunt filii Leui, et baptizabantur populi nationum, sicut testificatur Ioannes, dicens de Domino Iesu: Ipse uos baptizabit in spiritu et igne . Merito uri renes suos uolebat et cor suum Dauid, quia alas igneas caritatis sciebat non esse metuendas. Merito Hebrei pueri in fornace ardenti non sentiebant ignis incendia, quia caritatis  eos flamma refrigerabat. Et ut plenius cognoscamus 1615 quia alas habet perfecta caritas, audisti dudum dicentem: Quoties uolui congregare filios tuos, sicut gallina congregat pullos suos sub alas suas .

14. Sumamus igitur has alas, que sicut flamme ad superiora dirigunt. Exuat unusquisque animam suam inuolucris sordidioribus, et quasi aurum igne approbet detersam luto. Sic enim purgatur anima, uelut aurum optimum. Pulchritudo autem anime sincera uirtus et decor, uerior cognitio supernorum; ut uideat illud bonum ex quo pendent omnia, ipsum autem ex nullo. Eo igitur uiuit, atque intellectum accipit. uite enim fons est summum illud bonum, cuius in nobis accenditur desiderium, cui appropinquare  et misceri uoluptas est: quod ei qui non uidet, desiderio est: et ei qui uidet, uita est; ideoque uniuersa alia despicit, hoc uno mulcetur, et delectatur. Hoc est quod subministrat uniuersam substantiam: ipsum autem manens in semetipso, dat aliis; nichil autem in se ex aliis suscipit, de quo Propheta ait: Dixi Domino: Deus meus es tu; quoniam bonorum meorum non eges .

15. Ale eius, ale ignis. [a 1Kb] Omnes oportet per ignem probari, quicumque ad paradisum redire desiderant; non enim otiose scriptum est quod, eiectis  Adam et Eua de paradisi sede, posuit Deus in exitu paradisi gladium igneum uersatilem. Omnes oportet transire per flammas, siue ille Ioannes euangelista sit, quem ita dilexit Dominus, ut de eo diceret ad Petrum: Si eum uolo manere, quid ad te? Tu me sequere . De morte eius aliqui dubitauerunt, de transitu per ignem dubitare non possumus; quia in paradiso est, nec separatur a Christo. Siue ille sit Petrus, qui claues accepit regni celorum, qui supra mare ambulauit, oportet dicat: Transiuimus per ignem et aquam, et eduxisti nos in refrigerium . Sed Ioanni cito uersabitur gladius igneus; quia non inuenitur in eo iniquitas, quem dilexit equitas. Si quid in eo uitii humani fuit, caritas diuina decoxit: Ale enim eius  sicut ale ignis. Qui hic habuerit caritatis ignem, illic ignem gladii timere non poterit. Ipsi Petro qui toties mortem suam pro Christo obtulit, dicit: Transi, recumbe. Sed ille dicit: Igne nos examinauit, sicut ipse examinauit argentum.

16. Ale eius, ale ignis. [b 1Kb] Ergo quia uolandi nobis data est copia, excitet unusquisque in se gratiam Dei, ac posteriora obliuiscens, priora appetens, ad destinata contendat. Procul a militie honoribus, procul ab estibus mundi; ne quod fabule ferunt, estu solis cera resoluta lcareos uolatus penna relabente destituat. Nam licet grauitas dictorum obsit, petico tamen sale declarare uoluerunt prudentium maturitati tutos esse uolatus per celum; iuuenilem uero leuitatem obnoxiam cupiditatibus mundi, refluentibus  pennis, et per obliuia ueritatis meritorum compage resoluta, maiore pernicie in terram relabi.

17. Haud facilis uolatus omnibus, difficilis etiam discordantibus in terris animalibus uite cursus humane est. At si tibi actus nostri ordo conueniat, uidebit et in nobis propheta rotam illam unam super terram, coniunctam animalibus quatuor. uidebit ergo rursus Ezechiel, uidet enim adhuc et uiget et uigebit : uidebit, inquam, rotam in medio rote, super terram sine offensione labentem. Rota enim super terram, uita est corporis ad anime aptata uirtutem, et ad euangelicum coherenti cursu formata preceptum. Rota autem in medio rote, uelut uita intra uitam, quod sanctorum sibi  uita non dissonet; sed qualis fuerit superioris etatis, talis sit et sequentis: uel hoc in hac uita corporis uite uoluatur usus eterne. Cum ista congruerint, tunc diuina uox resultet, tunc super similitudinem throni similitudo sicut species hominis apparebit. Hic homo uerbum est, quia uerbum caro factum est : hic homo nostrorum est agitator animalium, nostrorum rector est morum, qui pro nostrorum ratione meritorum, aut currum plerumque, aut montem ascendit, aut nauim.

18. Pone me [c 1Kb] ut signaculum in cor tuum, ut sigillum  in brachium tuum, que noua et uetera seruasti mihi. Signaculum meum es, ad imaginem meam es et similitudinem. Fulget in te imago iustitie, imago sapientie, imago uirtutis. Et quia imago Dei in corde tuo est, sit et in operibus tuis: sit effigies Euangelii in tuis factis, ut in tuis moribus mea precepta custodias. Effigies Euangelii erit in te, 1616 si percutienti maxillam, alteram prebeas, si diligas inimicum tuum, si crucem tuam tollas, et me sequaris. Ideo crucem ego pro te portaui; ne tu propter me portare dubitares. Audierunt hoc filie Hierusalem, quod iam Dominus Deus Ecclesiam sibi copulabat: et quia considerantes magnitudinem uerbi, impares se tantis nuptiis estimabant; ne forte tante copule pondus sustinere non possent, excusant dicentes:

 19.  Soror nostra paruula, et ubera non habet. Sic enim qui uolunt differre nuptias, excusare consuerunt, ut pretendant immature etatis infirmitatem, et astruant quod ubera non habeant, que nubilis significant tempus etatis. Hoc solet symbolum commune omnibus uirginibus esse nupturis; ut cum ubera ceperint eminere, tunc coniunctioni habiles iudicentur. Turbate igitur, quod studio dilectionis urgeat nuptias Sponsus, dicunt:

20. Quid faciemus sorori nostre, in die qua loquetur in ea, uel ut Symmachus, qua loquetur ei? Hoc est, in sponsalium celebritate solet fieri collocutio, et confirmatio nuptiarum. Quid ergo faciemus, dicunt turbate, quia urget coniunctio spiritalis? A tantis nuptiis excusare non possunt; nemo enim  est qui copulam uel anime et spiritus, uel Christi et Ecclesie non beatam putet. Sed quia plenitudo uerbi uel Spiritus sancti uibrat et fulget, et nichil est quod illis possit equari; ideo differre desiderant, ut illa dilatione uel anima, uel Ecclesia possit esse perfectior. Dicunt ergo:

21.  Si murus est, edificemus super eum receptacula argentea: et si ianua est, sculpamus super eam tabulas cedrinas. Murus est anima sancti. Habet et Ecclesia muros suos, que iam perfectior dicit: Ego ciuitas munita . Hic est murus, qui habet duodecim portas apostolicas, per quas populo nationum patet ingressus in Ecclesiam. Sed murus quamuis ambitum totius urbis includat, tunc  tamen est munitior, cum receptacula habuerit preparata, in quibus propugnatores urbis tutum spectandi ac tuendi possint habere subsidium. Sed quia rationalis hec ciuitas est, et omnis spes eius in Dei uerbo est, non ferrea, sed argentea ei propugnacula requiruntur, eloquiis celestibus magis quam corporeis uoluptatibus hostiles impetus repulsare consueta.

22. Eo fulta presidio, eo splendore fulgens, habilior Christi copule iudicatur. Et quia ianua Christus est, qui ait: Per me si quis introierit, saluabitur ; et ecclesia ianua nuncupatur, quia per ipsam patet populis aditus ad salutem. Sed ne hereticorum corrumpatur tineis aut uermibus, dicunt filie Hierusalem, uel angeli, uel anime iustorum: Aedificemus super eam tabulas cedrinas, hoc est, fidei sublimis bonum odorem. Est enim suauis huius materie odor, quam non uermis, non tinea corrumpat. Ideo huius materie usus eligitur tectorum fastigiis eleuandis formandisque litterarum elementis, quibus etas puerilis ad studium liberalis eruditionis imbuitur. Est ergo materia ista sublimis ad gratiam, leuis ad onus, suauis ad odorem, utilis ad instrumentum scientie, habilis ad ministerium cognitionis eterne. Sed quemadmodum Sponsam suam diligens Christus urgebat ad copule spiritalis solemnitatem; ita et Ecclesia uerbi decore iam capta, festinabat  ad nuptias. Ideoque morarum et dilationis impatiens, quas filie Hierusalem innectere gestiebant, dicit:

23.  Ego murus, et ubera mea turres. Hoc est, nolite dubitare utrum murus sim; ille enim dixerant: Si murus est; ego, inquit, murus sum, et non parua ubera habeo, sed ut turres ubera mea sunt. Quomodo dicitis, quia non habeo ubera? Sensus habeo ut turres sapientie, in quibus est abundantia, sicut scriptum est: Et abundantia in turribus tuis . His uberibus, id est, sensibus, habilem se tantis nuptiis estimabat. Sed filie Hierusalem adhuc non poterant estimare, quia sensuum eius abundantiam non uidebant. Et addidit:

 24.  Ego eram in oculis eius tanquam inueniens pacem; hoc est, deliberatis de meis sensibus, cum pacem Dei inuenerim, que exsuperat omnem mentem, et custodit corda et sensus in Christo Iesu. Talis, inquit, eram in oculis sponsi, qualis que habet pacem; scriptum est enim: Qui recte querunt pacem, gaudebunt.

1617 25.  [a 1Kb] Ego, inquit, ciuitas munita, ego ciuitas obsessa . His munitur muris, his obsessa defenditur. Et uere murus anima, que pretenditur in castris. Unde et ipsa ait in Canticis: Ego murus, et ubera mea sicut turres . Bonus murus quem pinxit Dominus, sicut ipse ait: In manibus meis pinxi muros tuos, et in conspectu meo es semper . Bona anima que habet  speculatorem Deum, et in manibus eius est; sicut anima prophetica, que in manus Dei commendatur ut spiritus , et que in conspectu Dei est: Oculi enim Domini super iustos; sicut et ipse ait: Ego eram in oculis eius tanquam inueniens pacem. Bonas turres habet, que habet et de intelligibilibus uerbum, et de moralibus disciplinam. [b 1Kb] Festinantibus igitur dilecto atque dilecta, celebrata coniunctio spiritalis est, mutuo expetita consensu. Ideoque tamquam nuptiale canens carmen, exsultauit Spiritus in propheta dicens:

 26.  uinea facta est Salomoni in Beelamon, dedit uineam suam iis qui seruant. Clamat ergo Spiritus, Plantata est congregatio populorum, sed uitis eterne radice fundata, et spiritalia sub iugum uerbi corde mansueto corda subiecit. Plantata autem est in multitudine nationum. Hoc enim intelligendum Beelamon, Symmachus, Aquila, alieque translationes greco sermone docuerunt. Repudiata est uetus copula que fructum afferre non poterat, data est uinea nouis fidelibusque cultoribus, qui non solum facere fructum possent, sed etiam custodire. Una igitur ouis errauit, sed reuocata totius spatia orbis impleuit. Unam ouem error abduxerat, sed multitudinem populorum Domini gratia congregauit. Errauit homo, sed in Ecclesia iam murus est  et murus ualidus. Errauit Adam, murus est Dauid, qui mandata Dei oblitus non est. Custodita igitur et uallata hec uinea munimine spiritali, mille fructus dat Christo, ducentos autem fructus custodibus; ideoque ait Ecclesia:

27.  uitis mea in conspectu meo mille Salomoni, et ducenti seruantibus fructum. Perfectio et plenitudo Christi est portio paruulorum. Habes hoc mysterium in Genesi, ubi quinque partes Beniamin fratri iuniori tribuit Ioseph, singulas reliquis fratribus . Domino igitur quinque sensuum portio et prerogatiua defertur, quam illi utique tribuit ipse quem diligit, sicut dilexit et Paulum, cui dedit ad gentes euocandas sapientie principatum. [a 1Kb] Facessat hic sacris uirginibus metus, quibus tanta  presidia tribuit primum Ecclesia, que tenere prolis sollicita successu, ipsa quasi murus abundantibus in modum turrium excrescit uberibus: donec, soluto obsidionis hostilis incursu, pacem ualide iuuentuti materne presidio uirtutis acquirat. Unde et Propheta ait: Fiat pax in uirtute tua, et abundantia in turribus tuis .

28.  [b 1Kb] Qui sedes in hortis, amici intendentes uoci tue, uocem tuam insinua mihi. Ideoque hec anima habens gratiam suorum uberum, ingreditur in hortos, et inueniens illic Sponsum sedentem et disputantem cum amicis, ait: Qui sedes in hortis, uocem tuam insinua mihi: mihi, inquit, non amicis.

29. [c 1Kb] Qui sedes in hortis, amici intendentes uoci tue, uocem tuam insinua mihi. Delectabatur enim  quod in hortis Christus sedebat, et in hortis positi amici intendebant uoci eius: sed quia amici illi de celestibus erant, Archangeli uel Dominationes et Throni , ideo ait: uocem tuam insinua mihi. Unde et nos si uolumus eum in nobis sedere, simus horti clausi atque muniti, feramus uirtutum flores, gratie suauitatem, ut disputantem  cum angelis Dominum Iesum audire possimus. Sed quia futurum erat, ut cum ad plenitudinem Ecclesia peruenisset, persecutionibus uariis tentaretur; ideo cum uerbi gratia delectaretur, subito cernit insidias persecutorum: et que plus Sponso quam sibi timeret, aut quia a persecutoribus Christus magis appetitur in nobis, ideo ait:

30.  Fuge, frater meus, et similis esto tu capreole aut hinnulo ceruorum, super montes aromatum. Propter infirmos fugit, qui tentamenta grauiora ferre non possent. Ideo scriptum est, ut de ciuitatibus ad ciuitates fugiamus: et si nos in hac ciuitate fuerint persecuti, fugiamus in aliam. Propter infirmos igitur, ut diximus, fugiat persequentes: aut fugiat ab infimis, et transeat ad montes aromatum,  qui pro martyrio odorem possit beate resurrectionis 1618 afferre. Montes aromatum sancti sunt. Ad eos confugit Christus; quia Fundamenta eius in montibus sanctis . Ad eos igitur confugit, qui sunt eius stabilia fundamenta. In nobis fugit, in illis fida statione subsistit. Mons igitur aromatum Paulus est, qui potest dicere: Bonus odor Christi sumus Deo . Mons aromatum Dauid, cuius orationis odor ascendebat ad Dominum, et ideo dicebat: Dirigatur oratio mea sicut incensum in conspectu tuo .

31. Symmachus tamen et Aquila interpretati sunt, quod Christus dicit ad Ecclesiam: Que sedes in hortis, hoc est, iam in hortis sedes, superno digna es paradiso; et ideo uocem tuam insinua mihi, cui amici intendunt:  ego quoque eam audire desidero. Cepit in hortis esse Ecclesia, postquam in hortis captus est Christus.

32. [d 1Kb] Fuge, frater meus, et similis efficere ceruo aut hinnulo cerui, in montes aromatum. Serpentinis enim inuisus colubris, et effugitans canum, atque humi reptantibus infestus serpentibus, nescit habitare nisi in sublimitate uirtutum, nescit commorari nisi talibus Ecclesie filiabus, que possunt dicere: Christi enim bonus odor sumus Deo . Sed quibusdam odor mortis in mortem, in iis qui pereunt: quibusdam odor uite in uitam, in iis utique qui odorem resurrectionis Dominice uiuida fide sperant. Isti sunt aromatum montes, qui Domini corpus Iesu acceperunt, et in linteis cum aromatibus  ligauerunt. Quicumque enim crediderunt, quia iehsu mortuus est, et sepultus est, et resurrexit, hi excelsum uere cacumen fidei uirtutum fastigiis extulerunt. Ubi ergo Christus queritur, in pectore prudentis scilicet sacerdotis?

33. [e 1Kb] Fuge, frater meus. Hortatur ut fugiat Sponsus, quia iam sequi poterit ipsa terrena fugientem. Dicit ut similis sit damule que euadit de retibus; uult enim et ipsa fugere, et euolare supra mundum. [f 1Kb] Fugiamus ergo in patriam uerissimam. Illic patria  nobis, et pater a quo creati sumus, ubi est Hierusalem ciuitas que est mater omnium. Sed que est fuga? Non utique pedum, qui sunt corporis; isti enim quocumque currunt, in terra currunt, et de solo ad solum transeunt. Nec nauibus fugiamus aut curribus, aut equis qui obligantur et cadunt; sed fugiamus animo et oculis, aut pedibus interioribus assuescamus oculos nostros uidere que dilucida et clara sunt, spectare uultum continentie et temperantie, omnesque uirtutes; in quibus nichil scabrum, nichil obscurum et tortuosum sit: et seipsum spectet quis et conscientiam suam, illum oculum mundet; ne quid sordidum habeat. Quod enim uidetur, non debet dissonare ab eo qui uidet; quoniam conformes nos Deus imaginis uoluit esse Filii sui.

 34. Cognitum igitur nobis est illud bonum, nec longe est ab unoquoque nostrum: In ipso enim uiuimus, adsumus, et mouemur; ipsius enim et genus sumus , ut Apostolus gentiles uoluit monere. Ipsum est enim bonum quod querimus, et solum bonum; nemo enim bonus, nisi solus Deus. Hic est oculus, qui magnum illum et uerum decorem intuetur. Solem nisi sanus et ualens oculus non aspicit, nec bonum potest uidere nisi anima  bona: fiat ergo bonus, qui uult uidere Dominum, et quod est bonum. Huius boni similes simus, et secundum id operemur que bona sunt. Hoc est bonum quod supra omnem operationem est, supra omnem mentem atque intellectum, ipsum est quod semper manet, dans uiuere et esse omnibus; quia fons est omnium uite Christus, de quo propheta ait: In umbra eius uiuemus. Nunc enim uita nostra abscondita in Christo est: cum autem apparuerit Christus uita nostra, et nos apparebimus cum ipso in gloria.

35. Ergo non timeamus mortem; quoniam requies est corporis, anime autem uel libertas uel absolutio. Nec uereamur eum qui potest carnem interficere, animam autem non potest; quia non  timemus eum qui potest uestimentum auferre, non timemus eum qui potest nostra furari, nos autem non potest. Nos igitur anime simus, si uolumus esse Hebrei de iis qui sunt socii Iacob, id est, imitatores eius. Nos anime simus, nostra autem membra uestimenta sunt: seruanda sunt quidem uestimenta ne scindantur, ne inueterascant: sed illo magis qui his utitur, seruare se debet et custodire.



APPENDIX AD PRIOREM TOMUM BENEDICTINIANAE EDITIONIS.





APPENDIX AD PRIOREM TOMUM BENEDICTINIANAE EDITIONIS. MONITUM EDITORIS.


Si quis prefationem a Benedictinis posteriori sue editionis tomo premissam perlegerit, statim compertum habebit doctissimos uiros non unius generis opera consulto omisisse Ambrosii quidem nomine, sed immerito, ut ipsis uisum est, inscripta. Nos uero, quibus ante omnia cordi est uniuscuiusque Patris editionem recudere omnibus numeris absolutam, quidquid operum uel dubiorum, uel etiam citra controuersiam apocryphorum, atque a Benedictinis aut repudiatorum, aut ne memoratorum quidem, expiscari licuerit, lectori exhibere destinamus, ea solummodo pretermissuri que, Patribus a nostro Ambrosio diuersis iuxta sanioris critice regulas ascripta, inter illorum opera reperiuntur.

Et hec quidem nobis aggredientibus mens primum fuerat quecumque recensioni Benedictiniane superaddidisemus ad calcem Operum in unum corpus coadunare: postea uero, materiarum copia quadruplex uolumen exigente, necessitas superuenit nostrorum Addendorum partem priori editionis Benedictiniane tomo subiungere, posteriori uero quod superesset reseruare, ne scilicet nimia molis inequalitate uolumina discreparent. His igitur perpensis, libros de Bello Iudaico hic edi curauimus, quos S. Ambrosio Benedictini quidem abiudicant, ascribit autem Schenemannus, iuxta nuperas Mazochii et Gallandi uindicias.





SANCTI AMBROSII MEDIOLANENSIS EPISCOPI DE EXCIDIO URBIS HIEROSOLYMITANAE LIBRI QUINQUE. *



PROLOGUS.

 Quatuor libros Regnorum quos Scriptura complexa est sacra, et iam ipse stylo breui prosecutus  usque ad captiuitatem Iudeorum murique excidium et Babylonis triumphos, historie in morem  composui, Machabeorum quoque res gestas propheticus sermo paucis absoluit: reliquorum, usque ad incendium templi et manubias Titi Cesaris, relator egregius historico stylo Iosephus, utinam tam religioni et ueritati attentus, quam rerum indagini et sermonum sobrietati. Consortem se enim perfidie Iudeorum in ipso etiam sermone exhibuit, quem de eorum supplicio manifestauit; et quorum arma deseruit, eorum tamen sacrilegia non dereliquit. Deplorauit flebiliter erumnam, sed ipsius causam erumne non agnouit. Unde nobis cure fuit, non ingenii ope fretis, sed fidei intentione in historiam Iudeorum ultra Scripture seriem sacre paulisper introrsum pergere, ut tamquam in spinis rosam querentes, inter seua impiorum facinora que  digno impietatis pretio soluta sunt, eruamus aliqua uel de reuerentia sacre legis, uel de sancte religionis constitutionisque miraculo; que magis, licet heredibus, uel in aduersis ostentui fuerint, uel honore in prosperis. Simul  liqueat uniuersis, quod ipsi sibi proprie cladis auctores fuere. Primum, quod alia curantes, Romanos in se conuerterint, et ad cognitionem regni sui inuitauerint, quibus ignorari satius fuit. Rogauerunt amicitiam, fidem non seruaturi. Pacem uiolauerunt uirtute impares. Postremo bellum intulerunt, quibus spes omnis in menibus, non in uiribus erat, cum sit maxime omnium miserabile claudi obsidione: que etiam si bene procedit, sepius augere quam minuere pericula solet. At ne  quis uacuum fide et superfluum putet nos suscepisse negotium; ideo per principes ductum Hebreorum genus omne consideremus, ut liquido clareat utrum a femoribus [a 1Kb] Iude, nusquam generationis eius successio claudicauerit: an uero offenderit in principum serie, sed manserit in eo, cui reposita manebant omnia: ipse erat spes gentium  Hinc ergo sumam exordium.



[LIBER PRIMUS.]



CAPUT PRIMUM.

Bello Parthico, quod inter Machabeos duces gentemque Medorum diuturnum ac frequens uariaque uictoria fuit, incentiuum principium dedit sacrilegii dolor, quia rex Antiochus cui nomen Illustris, Antiochi regis filius, ubi Aegyptum quoque suo  imperio adiunxit, in superbiam elatus, quod ei incerta bellorum prosperauissent, ritus Hebreorum negligi, ministeria quoque eorum profanari iusserat: idque postulantibus plerisque Iudeorum, statuere ausus. Quod factum Matathias sacerdos perpeti nequiuit: nec solum ipse temperauit a sacrilegio regalique edicto non obtemperauit, uerum etiam immolantem simulacris hostias de popularibus suis nactus, gladio transuerberauit. Et congregata manu, atque Asideis in societatem adscitis, ipse cum filiis suis temerantes usum patrium et iustitias legis, alios necauit, plerosque expulit, bellique sabbato adoriendi  auctor fuit, ne simili arte ipsi quoque deciperentur sicut iam plerique eorum dum sabbato bellum suscipere detrectant, irruentibus in sese hostibus multi occubuere. Potentiam prosperi actus dederunt, et perseuerandi in uiro usque ad extremum uite studium defensionis et pietatis uigor. Sed cum sibi supremum diem adesse intelligeret, uocatis ciuibus atque assistentibus liberis hortatus est, ut tuerentur patriam, templique religionem: ducemque his Iudam Machabeum cure atque sollicitudinis sue successorem reliquit. Qui bello strenuus, consilio bonus, ac pre ceteris fide promptus, quam frequenter innumeras hostium copias parua manu fuderit, prosequi, non est presentis negotii. Quod tamen breui colligere datur. Sepe prosperis usus successibus, excitauit  in se magnam hostium multitudinem: qua circumfusus undique dum cedere pudori existimabat, refugientibus sociis in prelium ruit. Cesisque quos aduersus ierat, a latere circumuentus, sed tamen ultus propriam mortem, occiditur. Huic successit Ionathas, non minus uirtutis similitudine par, quam nature germanitate. Qui post multa in bellicis rebus opera, in rebus sacris officia que circa templi purificationem spectata ac probata sunt, [b 1Kb] pretenta per dolum amicitie fide intra urbem hostium clausus, nec longo post interuallo necatus est. Ioannes etiam senior natu frater, et Eleazar iunior ceteris pro religione mortem non recusarunt. Post hos rei summam Simon recepit, ad quam non rudis, sed iam probatus fraterne societatis triumphis appropinquauit.  Utinam et ipse tam perspicax ad fraudes cauendas, quam manu ualidus bellandique artibus satis spectatus. Etenim cum uirtutis ope Romanorum ducibus regibusque gentium amicitiam federauisset, Ptolemei dolo, generi sui, rogatus ad conuiuium, inter mensas et pocula cum duobus filiis qui aderant, circumuentus atque exutus armis impie neci traditur. Sane preuenit insidias Ioannes ortus ex Simone, cui nomen Hyrcanus, et properauit ad uicine urbis menia, ubi a populo propter egregia patris merita, odio quoque hostilis sceleris, expectabatur. uix denique urbem ingressus est, et iam Ptolemeus aderat. Sed cum per aliam portam ingredi uellet, repulsus, multitudini cedendum existimauit. Assumpsit illico Ionathas paterni sacerdotii munus, et ad cultum rerum  diuinarum profectus, statim pietatis obsequia curamque seruande necessitudinis exsequebatur, matrem cupiens fratresque periculo auferre. Congressuque superior factus iuste passionis affectu superabatur, quo minus castro potiretur in quo clausi detinebantur. Nam Ptolemeus ubi se urgeri uidebat, matrem eius atque germanos in muris locabat precipitandos illico, nisi Ionathas bello quod inferebat, desisteret. uincebatur iuuenis pietatis metu qui uincebat fortitudinis assumptionem, et iracundiam excitatam in hostem reuocabat suorum misericordia. Mater tamen parata ad tormenta tendebat manus,  obsecrans non salutis auxilium, sed ultionis solatium. uerebatur enim ne filius plus matri metueret, quam paterne uindicte impenderet: sibi mortem illam loco immortalitatis futuram, qua maritus uindicaretur, et gener impius pro scelere immani penam exsolueret. Sed iuuenis plus intra se ipsum, quam in hostem preliabatur. Nam quoties patrem cogitabat, accendebatur. Rursum cum matre uerberari atque ad necem aptari uideret, moliebatur: reuocabat impetum, referebat gradum, quia retrahebat passio. Inter obsidionis moras feriatus ex lege, superuenit annus qui erat septimus. Cessit pietas religioni, soluta obsidio est: sed eo magis Ptolemei excitata immanitas, ut quorum obiectu penam euaserat, eos iugulari iuberet. Qui continuo se ultioni  exemit, ad Zenonem cui nomen Cotile Philadelphie regem confugiens, ut eius ope sese tueretur. Nec Antiochus quieuit, qui Simoni patri Ionathe ludibrio suos fuisse exercitus indignabatur: cupiensque adhuc assurgentes Ionathe primitias exstinguere, cum magna ueniens manu Hierosolymam, Hyrcanum obsedit. Repulit Hyrcanus auro, quem ferro nequibat, reseratoque  Dauid sepulcro, tria millia auri talenta eruit. Ex quibus trecenta annumerauit Antiocho, ut obsidionem relinqueret, ut pretio emptus abiret. Atque ut facti inuidiam leuaret, fertur ea pecunia Hyrcanus instituisse primus xenodochia, quibus aduentum susciperet pauperum peregrinorum. Aucupatus etiam Antiochi necessitatem, qua Medis bellum inferebat, ultus dispendium  est; plurimasque urbes Syrie sibi adiunxit. Samariam quoque ubi postea Sebastia condita est, circumdedit munitionibus, cuius expugnationem Aristobulo et Antigono filiis suis mandauit. Quorum obsidio lenta usque ad diram famem et tetra alimenta humanorum cadauerum clausos cegit. Qua impulsi necessitate, opem ab Antiocho  petendam arbitrati, ferentem adiumenta erumne societati implicauere. uictus enim a fratribus prelio, fuga sese eripuit nece. Samaritani autem repetita obsidione, captaque et euersa urbe, seruitio dati. Quo rerum secundarum processu excitati Aristobulus atque Antigonus impetum non refrigerabant, sed adiungere sibi finitimos bello coactos haudquaquam dissimulandum arbitrabantur; donec inuidia  oborta, bellum immane exarsit, conspirantibus locorum incolis, et coacta ualida manu. Que tamen uicta profundam in reliquum tranquillitatem Ioanni exhibuit, et sibi otium. Hyrcanus trigesimo et primo anno longe quietis gratia functus, diem clausit extremum quinque liberis superstitibus, quod a plerisque beatitudini datur: moderator egregius, et pulchre sobrius, qui nichil umquam uel fortuitus euentibus dereliquerit, in quo actus eius obfuscaretur: uxori summe rei commisit negotia, ipsam consultius ratus rebus publicis moderaturam, filios prescientia quadam animi tenens non diuturnos fore: nec eum fefellit opinio. Siquidem Aristobulus, cui inter fratres etas prouectior, mens promptior,  principatum sacerdotii ad regni potentiam uertit, et diadema primus imponere sibi usurpauit: post quadringentos septuaginta quinque annos, triumque curricula mensium, ex quo de Babylone remeans Isrel seruitio exutus, in suam terram sese recepit. Superbe itaque nec partem ponere ceteris contentus fratribus solum Antigonum honoris specie quem uidebatur diligere, mulcebat. Matrem  alligauit uinculis, et usque eo processit immanitatis parricidali spiritu ferox, ut et ipsam et fratres suos simili modo uinctos arcta custodia detineret, quo prope usque ad mortem suprema fame compellerentur, ni maturius Aristobulus scelesti parricidii merita soluisset: ac primum in ipsum  Antigonum ferus animus exasperatur, et de amore in odia conuertitur, ut eum ante omnes necaret quem solum sibi consortem imperii pollicebatur: adeo apud improbos affectus uilis, ut cito prauis suggestionibus extorqueatur.



CAPUT II.

Dignum igitur ut crudelitatis eius seriem non pretereamus, quo iudicium Ioannis etiam post mortem probetur, qui summam publice rei seniori committendam filio haudquaquam existimauit, quem tanto declinaturum furore a pietatis lege et norma iustitie preuidebat. Haud scio, morum ne eius contuitu, an insita gratia sacerdotum principibus, ut his aliqua que futura erant, etiam minus dignis infunderentur. Facinus miserabile fuisse, qui fratribus  inuiderent amorem nature: inde mali prima oborta est labes: inuidie commenta consecuta huiusmodi sunt.



CAPUT III.

Composuerant primo alia, quibus fidem Aristobulus non detulit, et obtrectationem molliuit caritatis gratia, inuidie tribuens delationis amaritudinem. Ideo falsa ueris admiscuere, ut ex his que ad speciem ueri assumpserant, renitentem circumuenirent.



CAPUT Iu.

Scenopegia Iudeorum interim in terris ex lege celebrabatur, dies uidelicet festus et plenus reuerentie, quo sacrificium solemne deferebatur. Eo  die clarus militie gestis Antigonus domum reuertitur, et accidit ut fratrem adueniens inequalem offenderet; illico ad templum, ecquid enim preferret religioni? ut erat succinctus ornatu bellico, et circumfusus comitatu pari tendit: multus ibi pro fratris salute Domini recator, et inde ad Tratrem sedulus properat. Hinc calumnia componitur ex acerbo felle, et acerbiore paratur exitu.



CAPUT u.

Continuo enim regem adeunt improbissimi homines, inuidiam excitant, quod pompam armatorum celebratiorem, quam priuatis mos est, direxit, ostentui uulgo futuram, ne quis conatibus eius obuiare  auderet. Tanto apparatu non aliud nisi necem regis, et usurpandi imperii potentiam affectatam. Haud difficile eger animus inualido fessus corpore impulsus est, ut credibile duceret, quod pro uero asserebatur: maxime cum dies sacratus religioni, mendacii suspicionem excluderet, pompa excitaret inuidiam, infirmitas metum adderet, armatorumque cohors fidem patrandi sceleris impleret. Itaque prius quam sibi probaretur tentamentum aliquod flagitii parricidalis, stipatores suos cum armis iubet in hypogeo locari obscuro, qui aduenientem Antigonum [a 1Kb] dolo necarent, nec exspectarent imperium regis, sed ipsi exstinguerent. Sane mandato per nuntios premisso, ut inermis ueniret, eis indicii qualitatem nupta Aristobulo in aduersum mutauit,  ut per illos coniuratos sibi insinuari faceret, Antigono fratrem eius delectatum esse armorum decore, quibus proxime accinctus affuerat, sed pre egritudine intentius non considerasse: nunc petere omnem illum ornatum bellicum quem sibi composuit, ad fratrem [b 1Kb] deferat: gratum hoc regi futurum, si armatus adesset. Antigonus dolum non preuidit: dicto paruit eo studiosius, quo magis placere regi pariter et fratri desiderabat: decumbebat Aristobulus in castro, cui nomen primo Baris, postea Antonia fuit, uidelicet ab Antonio triumuiro donatione et appellatione cum urbis dignitate. Eo postquam Antigonus appropinquauit, atque accessit ad illum obscurum transitum, conspicientes armatum uenisse regii stipatores, adorsi repente iuuenem,  precepto satisfaciunt, atque imprudentem opprimunt. Is locus Stratonis turris appellabatur, quo deceptum uocabulo Iudam qui erat Essenus genere, opinio est frequens: quem siue probitate uite sue, siue mystica obseruatione, sepe que futura erant annuntiasse, historia uetus prodidit.



CAPUT uI.

Is, ut accepimus, cum uidisset Antigonum pretereuntem, ut fratrem reuiseret, dicit ad eos qui numero discipulorum eius annectebantur: Pape! nunc mihi bonum est mori, quando mihi mortua ueritas est: uiuit Antigonus, quem necesse est hodie interfici, locus autem eius neci decretus Stratonis turris, qui sexcentis hinc stadiis abest: hora iam diei quarta est. Tempore itaque excluditur predestinate mortis fides. Hec ubi dixit, intentius ipse  secum conferre cepit, quomodo eum fefellisset opinio. Nec multo post indicium defertur interfectum esse Antigonum in hypogeo ad Stratonis turrim, qui locus simili uocabulo eque ut ille qui erat in maritimis Cesaree, nuncupari solebat. Quo facinore patrato, Aristobulus secum ipse reputans, quid sceleris admiserit, in morbum ipse incidit. Erat in oculis parricidium, perturbatio in animo, nec alibi ullum interuallum dissimulationi dabat. Defigebatur in imis uisceribus dolor: inuidia in miserationem uersa est, quo innocentem peremisset contra ius  germanitatis: tanti sceleris immanitas mentem exulcerabat: non somnus oculis, non quies animo dabatur. Serpebat ceco uulnus dolore, coquebantur egra precordia, ac dure sollicitudines sauciabant inualidos artus, et crebro gemitu pulsabant alta nimis suspiria.



CAPUT uII.

Itaque immoderata mestitudine eo prorupit morbi uis, ut [c 1Kb] euulsis uisceribus, sanguinem uomitu oris reiiceret: quem puer aulicus, regiis usibus prebens ministerium, foras extulit, atque imprudens facti, quod casu potius quam industria gerebatur, ad eum locum peruenit, in quo Antigonus fuerat exstinctus; illic supra rorantes adhuc fraterni sanguinis  maculas, percussoris sanguinem effudit. Clamor subito factus et gemitus intuentium, eo quod profunda quadam dispositione Domini libatus perempti scelestissimi parricide sanguis uideretur. Sono excitus causam quesiuit: cum sileretur, elicuit studio querendi et metu indignationis. Cuius accepto indicio, suffusos oculos lacrymis, et quantum erat in eo uirtutis, ingemiscens: Haud, inquit, rependitur meritis meis congrua uicissitudo: neque enim Dei oculum tam impii machinator sceleris preterire poteram. Matura flagitii ultio subest, et iam digno conuenior parricidii mei pretio. uale corpus: quousque animam fratri matrique condemnatam detines? Quid per partes eis libo meum sanguinem? in me omnis  contorqueat  manus spiculum, ac me omnes filii germanique ultores pietatis gladio transfigant. Mactetur hostia parricidalis, atque immoletur uiolate necessitudini: totum simul caro noxia sanguinem euomat. Non uiscerum meorum cruciatibus et lenta tabe demonium exsaturetur, quod me in tam nefarios ausus seui facinoris impegit. His dictis, finem imperii ac uite dedit. uix anno functus potestate regia, propter quam parricidium non effugerat.



CAPUT uIII.

Soluit illico mulier, atque exuit uinculis fratres defuncti: regem constituit Alexandrum, cui et procera etas, et moderatio suffragari estimabatur. Qui ut regnum adeptus est, fratrem quem aduerterat regni competitorem, statim interemit. Reliquum,  qui supererat ex fratribus, uite ac saluti potius quam regno intentum, reseruauit, uacuum negotiorum: continuoque  bello pacem mutauit. Congressuque habito aduersus Lathyrum Ptolemeum, plurimos quidem hostium interfecit, sed ad Lathyrum uictoria defluxit. Cui tamen uictorie fructum ademit Cleopatra mater coacta in Aegyptum concedere, ut mortem sibi imminentem euaderet. Eius absentiam aucupatus Alexander, dum regni eius partes inuadere cupit, etiam Theodorum in se conuertit, quoniam  potissima queque de eius possessionibus sibi associauerat. Improuiso itaque impetu Theodorus regias opes occupauit, decem millia quoque Iudeorum prelio fudit, sed super plagam non fractus Alexander plura adhuc de hostium partibus suo imperio adiunxit, captarumque urbium populos seruitio subegit. Hos bellandi successus domestica seditio interpolauit, et orta de conuiuiis usque ad bellum contentio processit. Familiari peste huiusmodi Iudeorum uiris, ut de epulari ludo sese in arma excitent, ac nisi peregrina auxilia regi presto fuissent, seditio preualuerat. Sed aduentitia manu, egre licet, compressa est tamen, octo millibus ferme Hebreorum interemptis; inde in Arabiam iter direxit, ac nonnulle eius urbes subacte: tributa quoque Moabitis et Galaaditis iure uictorie  ascripta. Unde regressus in Amathunta, Theodoro tantis eius successibus stupefacto, uacuum defensoribus castellum inueniens, sine mora expugnauit. Non usquequaque tamen otiosus Obedias rex Arabum fuit, nec inulta diu regni sui passus dispendia. Nam insidiis opportune locatis omnem excercitum eius deleuit, conclusum uallis, profundo et multo camelorum agmine attritum. Euasit tamen Alexander, et fugiens de prelio, Hierosolymitane urbis receptacula petit, inuisus suis quoniam recruduerant odia erumne eius occasione, quia tante potentie metu premebantur. Nec silentio tegebatur animorum discordia, [a 1Kb] aut uerbis tantummodo exercebatur, prelio non uno, sed plurimis decertatum. Quibus exstincta fere quinquaginta Iudeorum millia quos Alexander  interemit, suis, quam hostibus perniciosior, et maiore uictor detrimento, quoniam regni sui uires uincendo attriuerat. Unde ne ipse quidem iam suis uictoriis delectabatur, auersusque a prelio, arte tractabat sibi subditos, ut iam non armis premeret, sed uerbis urgeret, ac solis sermonibus offensionum genera dissolueret. Nihil proficiebat ad colligendam sibi gratiam, quoniam fictis facinora preponderabant, atque ipsa repentina conuersio ad penitentiam morumque inequalitas seua passim suspecta habebatur.



CAPUT X.

Denique cum simulata eius placiditate se circumueniri arbitrarentur, Demetrium regem sibi auxilio futurum aduersus Alexandrum in bellum excitauerunt. Pugna in manibus, nec comperendinata, quamuis  uni aduersum duos exercitus numero inferiore certandum foret. Mille enim comitatus equitibus, et sex millibus peditum, quos mercede sibi associauerat, decem millia quoque Iudeorum sibi conspirantium in bellum accersens iuxta urbem Sichimam occurrit hostibus, quibus tria millia equitum erant, et peditum quadraginta millia. Tentatoque utrimque agmine, ubi neque Demetrius pecunia conductos desciscere a fide uidit, neque Alexander de Iudeis aliquos quibus se Demetrius adiunxerat, deposuisse erga se odia cognouit, armis decernendum  existimauerunt. Superior bello Demetrius factus, plurimo tamen suorum sanguine. Namque ab his qui e diuerso mercede conducti uenerant, egregie bellatum, ut ita usque ad mortem uirtute ac fide decertauerint. Destitutum itaque sese Alexander uidens, cesis suorum cateruis in montes concessit. Sed preter utriusque spem ad alterum eorum species uictorie peruenit, fructus alteri partus: quia et Demetrius nudatus est discessu Hebreorum, qui eumdem ad societatem rogauerant, et Alexandro ex ipsis sex millia sese adiunxerant, more quodam humani ingenii astipulantibus ad misericordiam rebus aduersis. Cessit itaque Demetrius ei, quem bello uicerat: uidens illum affluentibus paulatim Hebreis iam pugne idoneum, seseque cum paucis relictum. Cuius uictoria libertate assuetis [b 1Kb] damnationis  metum mouebat. Redit Alexandro seuitia cum securitate, regnumque in suos, et usus belli reformatur. Querenti ab his quidnam faciens, animos sibi plebis conciliaret, responsum est: si moreretur. uix enim fore cum mortuo, tam grauia perpessi, ut in gratiam reuerterentur, ut odia aduersus defunctum deponerent. Quibus excitatus, rebellandique assuetudine, multis necatis reliquos cegit in urbem, cui nomen Besemelel. Cuius expugnatio acerbiorem solito pestem inuexit, tam seuo crudelitatis processu, ut ex eo numero octingentos in media ciuitate crucifigeret. Quorum in conspectu coniuges eorum filiosque iugulari precepit.



CAPUT XI.

Hec spectabat accumbens in medio concubinarum  letus inter escas et pocula, sed magis sanguine quam uino inebriatus: hoc solo facto amplius populum quam bello deterruit: ita ut proxima nocte Iudeorum octo millia ultra Iudeam discederent, quibus fuge finis mors Alexandri foret: tantique horror mali quietem regno attulit. Sed ubi a domesticis feriatum preliis exorta est ei causa inquietudinis, Antiochi aduersum Arabes expeditio, quam sibi terribilem et periculo futuram arbitrabatur. Hic est Antiochus, qui etiam Dionysius appellatur, Demetrii frater a Seleuco ultimus, cui transitum negare cupiens Alexander, inter urbem Antipatridem et Ioppes littora foueis ingentibus ductis, muroque altissimo, turribus quoque e ligno impositis, elusit operam magno suorum  labore, nullo hostis impedimento. Siquidem negotio facili replete fouee, turresque exuste, ipse quoque Alexander fuga sibi consuluit, eo tutior, quia nequaquam tanti [c 1Kb] existimatus, ut eum uictor principis loco persequi deberet. Nam secundis partibus reseruatum, ut itineris obstructi iniuriam acceptam ulcisceretur. Rectum autem in Arabas iter direxit, quorum rex in loca prelio opportuna sese contulerat. Deinde subito conuerso equitatu, maxima ui ac multitudine effusas, ac sine ordine ruentes hostium turmas inuasere. Certatum acriter,  quoad Antiochus restitit  quamuis exercitus eius quasi more pecorum obtruncaretur. Ubi uero et ipse cecidit , aduersi omnes, quorum maxima pars incerto fuge dispersa exstinguitur, reliquis in uicum cui Annana nomen, coactis, atque alimentorum inopia consumptis, uix paucissimi ex his tante cladi superfuere.



CAPUT XII.

Hoc successu Aretas etiam a Damascenis ad regnandum expetitus, ut Celes, Syrieque imperiritaret, quo Ptolemeum excluderent, quem maxime infestis odiis persequebantur, nec Iudeam immunem reliquit incursionis, de qua uictor, licet superato Alexandro, secundum utriusque tamen partis conuentum  discessit, ac reuertitur in sua. Alexander autem Pellam euertit, et Gerassem petiit iterum de Theodori possessionibus aliquas sibi adiungere parans, eamque sibi bello uindicauit. Inde in Syriam progressus, Gaulanem et Seleuciam et Gamalam euertit ultus superioris belli contumeliam, ipsas quoque Antiochi munitiones diruit. Quibus ex locis iter in Iudeam conuertit, ac preter spem cum gaudio totius gentis suscipitur pro mirabili successu rerum gestarum: ubi parta bellandi quies exordium tribuit egritudinis, atque aliquantulum quartanis febrium uicibus affectus, leuato paulisper incommodo, dum negotia repetit militaria, nec modum seruat, animo ualidior quam corpore, comminuit omnem sue uigorem salutis uiresque absumpsit,  atque ita mortuus est. uiginti itaque et sex annis uario rerum euentu aduersum innumeros bellorum tumultus regnum tenuit, et duobus liberis superstitibus, decessit, quos impares regni existimans gubernaculo, summam rem uxoris proprie delegauit sollicitudini, quoniam eam acceptiorem populo cognouit; atque ob hoc apud uniuersos inuenisse gratiam, quod etiam ipsa ab immanitate uiri semper alienam se faciendam existimauerit, ut non solum refugeret flagitiorum consortia, sed etiam resistendo eius iniquitatibus, totius in se plebis beneuolentiam conuerteret. Nec improuida uiri sententia fuit: nam regnandi ius mulier inoffense exercuit, sine ullo feminei sexus impedimento, acquisiuit moderandi gratiam sacre legis obseruatione. Nam dum attentior  circa templum cura exerceretur, et dimissa ministeria fraudis succreuit imperii uigor, nec tamen affectu infracta materno regni cupido. Siquidem ex duobus liberis electus unus ad [a 1Kb] spem regnandi non potestatem, Hyrcanus uocabulo natu senior, ingenio remissior, Aristobulum uero acriorem animo expertem potestatis, emolliebat priuati humilitate. Assuerunt se Pharisei mulieri, genus hominum secundum legis doctrinam exercitatum, secundum qualitatem affectus callidum, auidum negotiorum, pecunie appetens, qui captantes elatam mulierculam, secundum  scientiam iuris diuini extollendo suam fecere, ut pleraque etiam regni negotia ipsis committeret; adhiberent quos uellent: quos uellent excluderent, atque aulico exuerent ministerio. Quid plura? ita se insinuauere, ut commodorum omnium fructus ad eos peruenirent: sumptus et molestie mulierem solam afficiebant. Nec mediocris mulieri spiritus, ut maxima queque auderet, atque supra feminei sexus conditionem prelia disponeret. Siquidem et prestantissimam de suis manum parauit, et peregrini exercitus copias cegit ingentes, ut non solum domi tuta ad omnem regnandi securitatem foret, uerum etiam exteris potentibus esset formidabilis. Ea tamen reliquis prestabat omnibus, sed Phariseis quasi inferior obtemperabat. Erat Diogenes in regno eius, qui de potentissimis. Alexandri amicis familiaritati eius inheserat:  eum adorsi obtruncauere, memorantes ipsius consilio octingentos illos in medio urbis ab Alexandro cruci suffixos; in ceteros quoque facinoris auctores [b 1Kb] quosque, ut pergeret ultio, mandatum. Necabantur itaque, quos Pharisei precipiebant, non quos societas sceleris inuoluerat. Quo metu perterriti plerique quibus huiusmodi pericula intendebantur, et maxime prestantiores opibus aut dignitatibus, ab Aristobulo intercessionem implorauere, ut matrem ab exsecutione precepti seuerioris, ad meliora inflecteret. Ille sibi gratiam parare cupiens, non detrectauit. Mulier, egre licet, oranti tamen filio concessit, ut contuitu honorum quos gesserant, qui in huiusmodi inuidiam arcessebantur, supreme necis sententia mitigaretur, atque eos tantum quos obnoxios  suspectaret, et [c 1Kb] patrandi flagitii incentores fuisse urbe egredi iuberet. Qui accepta uite securitate per agros dilapsi sunt.



CAPUT XIII.

Eodem tempore causa accidit, ut Damascum iuuentus dirigeretur, quoniam Ptolemeus frequentibus incursionibus incolas memorate urbis terrebat; cuius negotii necessitas occupauit de exercitu Alexandrie ualidam manum. Cleopatram quoque Tigranes qui Armeniis imperitabat, in urbe cui nomen Ptolemais, obsidione clauserat, quem muneribus Alexandra mulcebat, ut a se auerteretur. Quem Lucullus facta irruptione in terras Armeniorum infectis rebus redire cegit, consultius ducentem sua tutari,  quam aliena adiungere. Tantis itaque negotiis intenta Alexandra, in morbum incidit. Quam occasionem rapuit Aristobulus ad suas artes; et congregata manu, conspirantibus secum quos feruor nature prerupta queque audendum cupienti adiunxerat, thesauros occupat, eorumque copiis inuitauit ad militiam uoluntarios ac pretio componit, ut in omnia que uellet fidem prestarent, atque infulas regis induit. Turbatus animo Hyrcanus, matrem lacrymis conueniebat. At illa spirans ferocia, filios et uxorem Aristobuli in castrum reclusit, cui nomen primo Baris,  postea Antonia appellatum, de quo supra memorauimus. Cepta Alexandre celeri eius obitu destituuntur. In hereditatem omnem Hyrcanus successit, qui uiuente adhuc matre dignitatem induerat sacerdotii. Aristobulus uirtute et sapientia prestabat: res usque ad contentionem atque congressionem deducta: ubi consertum, plerique relicto Hyrcano, illum alterum bello meliorem secuti. Hyrcanus comitantibus secum qui bello reliqui fuerant, confugit in Antoniam, repertisque filiis et uxore Aristobuli, per obsides salutem inuenit, quia ne quid asperum in suos fieret, Aristobulus pacto consuluit. [a 1Kb] Conuentum fratrum huiusmodi fuit ut regno Hyrcanus cederet, atque ad Aristobuli ius omne imperii transiret, nec tamen Hyrcanum inhonorum relinqueret, sed regni  exsortem honore alio fungi sineret, quem ipse impertiuisset. Transactio huiusmodi etiam religione templi sacrata, assensionem utriusque tenuit uoluntariam: inde cum gratia discessum est, ac se inuicem salutantes, Aristobulus in aulam regiam sese recepit, Hyrcanus equanimiter in domum Aristobuli concessit.



CAPUT XIu.

Sed fuere, quos metus ac rerum mutatio incesserat, qui se studuisse aduersus Aristobulum recordarentur, et pre ceteris Antipater: is erat Idumeus genere, [b 1Kb] moribus apud suos clarus, non tenuis pecunie, et ideo preualide potentie, arte mira factus ad contemnendam pecuniam propter conciliandam gratiam. Qui Hyrcanum consiliis suis perterritum,  quod nullam salutis sue spem tutam haberet, qui imperio decessisset nisi transfugio sibi consuleret, ubi ad suas artes inclinauit, insinuat Arete regi, fouendum auxilio uirum qui circumuentus foret ut regno cederet; decorum hoc fore regi, si arbiter fieret imperii restituendi; multoque pulchrius, si circumscripto, cui primitiua regni competerent, dolo sublata reformari iuberet: illum uersutum et callidum, et ideo suspectum uicinis: hunc mitem et quietum, qui pro summo beneficio acciperet, quidquid sibi ab externo tribueretur, cui frater etiam regnandi ius ademisset. Preparatam itaque Arete regis gratiam Hyrcano annuntians, fugiendi spem detulit, et uiam demonstrauit, ut secum peteret Petram in finibus Arabie sitam, quo in loco regem adirent: qui precibus  Antipatri donisque inflexus, plurimam bellatorum manum Hyrcano adiunxit, ut regno restitueretur. Erant fere peditum equitumque quinquaginta millia, a quibus prima pulsus congressione, Aristobulus Hierosolymam confugit, ibique intutus aduersus tantam hostium multitudinem; que clausum expugnauisset, nisi Scaurus ductor Romani exercitus alterius belli occasione quod aduersus Tigranem gerebatur, soluisset obsidionem, missus a Pompeio, cui recepti Mithridatis ultio grauis, bellique in socerum transferendi propositum exarsit; qua causa  Syriam infestari per Scaurum preceperat, cum ipse Tigranem atque Armeniam urgeret. Scauro itaque aduenienti Damascum quam Metellus et Lollius funditus euerterant, occurrere fratrum legati, sibi quique Romane opis auxilium implorantes; et quamuis inferioribus esset uiribus Aristobulus, preponderauit tamen pecunie oblatione. uenditur summa prelialis certaminis talentis trecentis, et iustitia postulati pretio pensatur. Qua pecunia sibi annumerata, denuntiat Scaurus Hyrcano regique Arabie discedere ab obsidione, aut si permanerent, scirent sibi aduersum Pompeium et Romanos bello certandum. Eo terrore obsidio soluta: Aretas Philadelphiam petit, Scaurus Damascum reuertitur. Aristobulus autem uixdum idoneus propulsando periculo manum colligit, hostem insequitur, et ad [c 1Kb] Paparionem  sex millia hostium, simul et fratrem Antipatri fallionem prelio fudit; Hyrcani atque Antipatri spes lapsa est, quibus fiducia omnis in Arabie uiribus erat.



CAPUT Xu.

Sed ubi magnus Pompeius adire Syriam cepit, et Damascum aduenit, a Romanis quorum auxiliis infracti, de manibus uictoriam amisere, opem postulant, Pompeiumque adeunt, tamquam iusti arbitrum, et minime auarum pecunie. Allegationibus itaque non muneribus  niti cepere: quoniam integer animus aduersus corruptelam pecunie, laqueis auaritie non capiebatur, et gratuito odisse poterat fraterno insidiatum honori: et ideo his eum adorsi querelis, quibus et Aristobulo fieret inuidia, quod  indignus aliena inuaserit, et Hyrcano conciliaretur, cui uel merito uite, uel etatis suffragio regnandi ius competeret, astipulante presertim matris auctoritate, que et iudicium eligendi habuit et ius conferendi. Nec Aristobulus diu abfuit, quamuis nichil in magno pectore, quod suis artibus conduceret, intueretur: presumebat tamen de Scauri redemptione, seseque eius iactabat societate. uenit itaque regio ornatu preditus, et prope maiore quam solebat stipatus ambitu, ut qui de iustitia dissideret, acquiescendi preiudicium excluderet, spem obediendi negaret: sed diutius tolerare Romani consulis sublimitatem nequiuit, cui mos erat regni exorti regibus imperitare. Itaque ubi ad urbem uentum est, cui nomen Diopolis, alio concessit, Romane dignitatis supercilium  dedignatus regni tumore. Qua secessione Aristobuli, est non mediocris datus offensioni locus, usque adeo commoto consule, ut statim arma Romanorum in Iudeam conuerterentur; coniunctis Syrie etiam plerisque auxiliaribus: quem ubi comperit Aristobulus ad urbem Scythopolim atque inde Coreas appropinquare, unde erat Iudee exordium possessionis, confugit in Alexandrium castrum munitum admodum, et in monte altissimo situm. Quo cognito, iubet eum Pompeius descendere: at  ille tamquam herili precepto obedire indecorum existimans, periculum potius subeundum, quam obtemperandum imperio animi immodicus arbitrabatur. Sed referta populis Romana castra desuper spectans, simul a suis monitus, non lacessendos, quorum in nomen ac potestatem totus prope orbis terrarum concesserat, descendit, pluribusque usus quibus regnum sibi iure delatum astruere contenderat, uel generis debitum necessitudine, uel exercitus iudicio, qui secutus sit ualidiorem, deseruerit ignauum: uel euentu prelii, uel pacti conuentione ad munitionem reuertitur. Rursus cum Hyrcanus consulem adiisset, uocatus ad iudicium Aristobulus, se se representauit. Sed cum adhuc comperendinari cognitionem uideret, in castellum regressus est. Medius  enim inter spem et timorem putabat, quod imperiis eius obediendo ad sui gratiam Pompeium inflecteret. Sed ne ui adigeretur iterum imperio cedere, in Alexandriam sese recipiebat. Nec preteriit Magnum regis uersutia: iubet eum discedere munitionibus: idque facturum, datis in singulos custodes munitionum litteris, sese astringeret. Iussis quidem paruit, que non audebat refellere: protinus tamen Hierosolymitanis menibus sese abdidit, et bellum aduersum Romanos parare cepit. Pompeius quoque fugientem insequi, urgere clausum, neque parandis belli usibus tempus ullum dare. Direxit Magni intentionem de Mithridate nuntius, quod morte bellum finiisset. Urbs Hierico in finitimis suis Pompeium tenebat, cum rei memorate indicia uenirent: locus  prope urbem, in quo balsamum gignitur, uirgultisque innascitur, que lapidibus incidunt pueri agricolarum, perque eas incisiones distillat humor lacrymis pulchre rorantibus. Inde uir militie uetus compositis ordinibus, ad uesperum castra mouit, et primo diluculo Hierosolymitanis menibus astitit, atque improuisus armatas acies infundit.



CAPUT XuI.

Obstupefactus Aristobulus dispositionis specie, uirorum robore, militum alacritate, sponte occurrit, ueniam precatur, pecuniam, urbem, seque offerens. uerbisque in mollibus suppliciter inflexis mitigauerat indignationem Consulis: sed irrita precatione, quia effectus deerat promissionis, non solum negatis pecuniis, sed etiam urbe excluso Gabinio qui oblatam  petitum uenerat, bellum incubuit. Namque Magnus adhibitis custodibus Aristobulo, urbis menia speculari cepit, atque explorare diligentius, quibus in locis tentaret irruptionem. Sed cum et ualida murorum circumspectaret, quod expugnari nequirent, et templum in urbe haud inferioribus circumdatum munitionibus, et ut geminum esset ingressus periculum et a defensoribus templi, et ab his qui murorum propugnacula tuerentur,. [a 1Kb] hesit animo dubius, sententieque incertus per aliquantulum temporis,  cum subito intra urbem orta seditio uolentibus Hyrcani sociis urbe recipere Pompeium, renitentibus Aristobuli propugnatoribus; illi portas aperire Magno, isti obserare, bellumque inferre, ne regem eriperent. Sed pluribus quos terror potentie Romane auxerat, cessere inferiores, atque in templum sese recepere, soluto ponte qui transitu peruio urbem ac templum medius coniunxerat. Receptus itaque in urbem est exercitus Romanus, et suis manibus Iudei aperuere portas, non multo post urbis ac templi expugnatoribus futuris. Completumque est illud Dauidicum: Deus uenerunt gentes in hereditatem tuam, polluerunt templum sanctum tuum . Sponte itaque tradidere regalia sua, cessere aulicis. Pisoni claro inter suos uiro et militie stipendiis exercitato,  id negotii commissum est, ut manu ualida aulam regiam ceteraque urbis tuenda existimaret: quod ab eo sollicite curatum, quasi ad ea defendenda potius, quam occupanda Romanorum exercitum ductauerit. Ad templi autem irruptionem, quoniam pertinaciter resistebatur, Iudeos Magnus parauit socios uidelicet Hyrcani, ut si fieri posset, aliena Romani mysteria non profanarent: simul ut suis manibus Iudei fossas replerent, impio ministerio et turpi obsequio seruierunt manus eorum in cophino, mentes in sacrilegio : sed nichil proficiebat congestio, cum reniterentur e muris Aristobuli fautores, et desuper afferrent impedimentum: irritaque Pompeio fuissent exordia, nisi [b 1Kb] incurrentibus sacris religionis diebus, quibus ab omni uacare opere Iudeos uetus  obseruatio foret, imminere suos aggerendis terrarum tumulis imperauisset: sola enim conserende manus usurpatione in consuetudinem uersa, etiam sabbato, si tamen inferatur prelium, et salute extremum petatur periculum, decernendum sibi ferro Iudei existimant: reliqua certamina religioni ducunt. Iam uallum excreuerat, iam machine admote, repugnabant regii murorum altitudine ferociores, nec intermixti preliis propiore Magni accessu inclinabantur. Stupebat Pompeius acres uirorum animos, muri decorem ac magnitudinem, et nusquam remissa officia sacerdotum in medio belli furore: tamquam profunda pax esset nichil deerat sacrificiorum solemnitati, imbellatorum inter iacula mortesque cesorum fundebatur sanguis hostiarum. uictima  altaribus imponebatur, ante aram positi feriebantur. Tertius iam mensis anceps adhuc certamen [c 1Kb] tenebat. Primus Silla ortus Cornelio, Faustus et duo centuriones, quorum uni nomen Furio, alteri erat Fabius, deiecta terra murorum, templum irrupere, singulis sequentibus sese cateruis, et circumdantes undique templi interiora, quoscumque repererant, gladiis transuerberabant, cedebantur fugientes, repugnantes alii obtruncabantur. Nullus parcendi modus, nec tamen ea seuitia bellantium, obsequia [d 1Kb] uatum  impedita. Nudatis gladiis imminebat hostis: illi tamen sine ulla perturbatione soliti uicem muneris exsequebantur. Nullum intermissum est officii genus. Quidquid ad purificationis solemnitatem, quidquid ad cultus sacri obseruantiam spectare poterat, impletum est. Tanta erat cura ministerii: atque utinam pro ueritate deuotionis et fidei fuisset! Maiora quoque a suis orta pericula, [a 1Kb] quam sibi ab Hebreis inuicem inferebantur, atque intus pugna uehementior, et a seditiosis propius et anceps periculum: a fronte externus hostis, a tergo lateribusque domesticus.



CAPUT XuII.

Itaque conclusi undique, alii se precipitabant, alii patrie incendiis exurebantur. Sacerdotes tamen usque ad ultimum in suo munere perseuerabant, hortantes se inuicem, ne in posterioribus ponerent officium  religionis quam salutis presidium: recte secum agi, si pietati impenderent, quod deberetur necessitati, pulcherrimumque, si in patrie sinu sepeliri liceret. Quid autem iuuaret euadere, et superstitem uiuere religioni? preclarum potius opus muneri commori pio. Quod si quis periculi metu, deserat, sacrilegium est: si quis impleat, sacrificium et pie passionis uictoria. Infulati itaque sacerdotes inter suas hostias immolabantur, et amicti sacerdotalibus stolis inter cadauera cesorum humi iacebant. Fusa illic Iudeorum duodecim millia, Romanorum pauci exstincti, plures uulnerati sunt. Nihil tamen grauius in illa miseria ingemuerunt Iudei, quam quod illa abscondita ante sanctificationum mysteria, retecta gentibus ac manifestata sunt. Denique Pompeius curarum  istiusmodi declinans superflua dum triumpho potius ambusta ambiret, sequentibus sese suorum plurimis uidit tabernaculum, secundum quod soli principi sacerdotum solemni accessu patebat, atque intus inspexit lucernam, et mensam, et [b 11Kb] thymiamata, et tabulas Testamenti, superque eas Cherubim, et multitudinem aromatum dispersam, et sacre pecunie talenta duo millia: in quibus cum plurimum auri esset, integer tamen ab omni cupiditate, uel ipsa, uel si qua sacrorum uasorum inuenta sunt, intacta seruari precepit: et sequenti post excidium die [c 1Kb] Theocorus iussit mundari templi interiora, ac celebrari assueta sacrificia. Hyrcano quoque principatum sacerdotii dedit prompta eius opera usus in obsidionis necessitate: nam etsi infidus suis, Romanis tamen  fidelis, ut sua patria expugnaretur. Sed puto neminem dici fidelem posse, qui suis fuerit inuidus. Non perfunctorie itaque in ipso prelio iuuit hostes suorum, uel quod extramurani populi multitudinem annitentem Aristobulo retraxit ab eius societate: ad omnia tamen quibus uel preueniendi Aristobuli, ducendique eius auctoritate, uel conficiendo celeriter  bello Pompeius egregius imperator fuit. Preclarum hoc addidit, ut in uictoria modum teneret: denique benignitate sibi magis quam terrore, quos uicerat associauit, auctores tantummodo belli securi percussit. Tributum quoque uictis imposuit, statuit ducem, Iudee fines determinauit. Suis ergo finibus circumscripta Iudea est: reformauit etiam Gadaram quam Iudei euerterant, rogatus a Demetrio qui patrie sue huiusmodi gratiam a patrono poposcerat: et in hac causa et in plurimis apud Magnum supra libertorum modum usque ad inuidiam excellens; Aristobulum autem cum filiis et socero eius captiuos statuit secum Romam deducere: sed unus ex sobole regia in itinere elapsus custodibus, domum reuertitur: ei nomen Alexander, etas fratre prouectior et sorores due. Antigonus autem euo iunior cum feminei sexus germanitate ad urbem deducitur, Pompeiusque Ciliciam,  deinde Romam petiit.



CAPUT XuIII.

At in Syria Scaurus qui ducis officio preerat receptis urbibus, quas Iudei inuaserant in mediterraneis, Scythopoli, Ippone, Pella, Samaria, Iamnia, Mirisa, Azoto, Arethusa: maritimis quoque, Gaza, Ioppe, Dora et ea que Stratonis turris olim uocabatur, postea autem Cesarea nuncupata sub imperio Herodis, qui et ornatum addidit et nomen mutauit, aduersum Arabas bellum moliebatur, Iudeam inter Euphratem et Aegyptum: Syriam quoque suis reformatam finibus, iudicio cercens predandique cupidine; quod potius reor, quam proferendi imperii gratia: summam regni Arabie Petram inuadere uolens, difficultate quidem locorum impeditus, irrumpere nequiuit;  plura tamen uel propinqua urbi uel longe posita deuastauit, quibus in locis exercitum eius morantem fames incesserat; ac pene incidisset facinus miserabile, nisi per Antipatrum laborantibus Romanis Hyrcanus alimoniam ministrasset; idemque de consilio Scauri Aretam monuisset soluere bellum pecunia. Denique trecentis talentis Arabs hoste se exuit, Scaurum redemit: hoc regressionis eius pretium fuit: que res Hyrcano fidem cum Romanis firmauit, societatem et profunda pace securitatem fouebat; quod in locis hostilibus exercitui Romano, opera eius ex indigentia graui, frumenti satietas facta, auxiliumque presto fuit.



CAPUT XIX.

Sed ubi Alexander e uinculis Magni elapsus, primum  occulte, et per aliquantum tempus manum sibi idoneam congregans, deinde palam percursare cepit Iudeam: exagitari Hyrcanus, et rebus suis diffidere: Romanos cura urgere, ne bellum glisceret: quin etiam murum preparare Hierosolymis constituerat quem Magnus destruxerat; ac prope aggressus fuerat opus, nisi Gabinius qui Scauro successit, curatis  strenue ceteris quibus terrorem sui nominis sparserat, occurendum Alexandri tentamentis estimauisset. Nec Alexander refugiendum arbitratus, sed decernere prelio ausus cum decem millibus peditum, mille et quingentis equitibus etiam castella reparauit, Alexandrium, Hyrcanium, Macheruntam receptaculo sibi  futura, uel hostibus impedimento, quoniam et Arabia non satis fida Romanis proxima erat. Gabinius, quo citius occurreret, M. Antonium cum parte exercitus premisit, ut iter hostium impediretur, donec ipse cum toto agmine aduentaret. Antipater cum electis adueniens, et Malichus et Pitholaus diuersis Iudeorum subnixi cateruis, cum Antonio uires iunxere, quos ubi confertos Alexander uidit  flexit  consilium, ut retrorsum cederet. Sed cum iam non longe essent ab Hierosolymis, coactus manum conserere, uictus aufugit, necatis ferme tribus millibus suorum, ceteris captis aut dilapsis; uix Alexandro pauci superfuere, potius ad fuge societatem, quam ad rebellandi audaciam. Denique pacem a Gabinio petens, etiam castella, ne quid suspectum haberent, Romanis tradidit. Eo bello egregie Antonii uirtus emicuit, quamuis preclarum ubique documentum sue dederit fortitudinis. Gabinius in quinque conuentus Iudeam diuisit, ut potestatem minueret, ex qua oriebatur potior rerum insolentia. Hyrcano pro mansuetudine ingenii eius sacerdotii honor mansit: totius autem regionis eius conuentus non uni, sed in commune Hierosolymitanis a Gabinio  cura impertita: itemque ceteri conuentus simili modo attributi, per Gadaram et Amathuntem et Hierico, Sefforitanosque, urbes scilicet potiores diuisi quo et singulorum potentie nichil relinqueretur, et functio regionum non uacillaret, que publicam exspectaret sollicitudinem. Quod et a Romanis ad reuelandum rebellionis metum, et Iudeis ad deponendam inuidiam cum gratia susceptum: quoniam non sub rege, sed sub optimatibus degeret Hebreorum genus, ad reipublice Romane similitudinem; in qua non unus imperitaret, sed per uices optimi quique quibus sortito magistratus cesserat, administrabant: regni quidem exsortes, sed regum arbitri, consultum prouide aduersum inquietudinem gentis estimabatur.



CAPUT XX.


Sed Aristobuli fuga reditusque in Iudeam plerisque plurimum turbarum excitauerat, refluentibus ad eum quos ueteris amicitie gratia sollicitauerat aut res ultime, quibus remedium ex discordia publica querebatur: ima summis miscere cupientibus, atque alie spes lapse forent. Regressus igitur Aristobulus munitiones edificare, Alexandriam reparare ceperat: quo comperto, Gabinius Sisinnio et Antonio, Seruilioque cum parte exercitus directis, ceptum opus impediuit: desertis enim munitionibus Aristobulus se bello parauit, et quia maiore numero quam usu agmen trahebat, deonerauit armis populi multitudinem, et sola octo millia armatorum cegit, adiuncto  quoque Pitholao, qui uoluntarius ex Hierosolymis cum uiris mille aduenerat: deinde orto prelio , aliquamdiu quidem strenue pugnatum, tamen preualuit uirtus Romana, cesa Iudeorum quinque millia. Aristobulus cum mille uiris irrupit aciem, et in castelli Macheruntis munimenta sese recepit: duo millia alio dilapsa, adorsi tamen castellani Romani, per biduum ferme dilati: quoniam de ultimo periculo Aristobulus totis uiribus decernebat. Sed nequaquam diutius sustinere potuit: captus cum filio Antigono, quem pariter fugiens de uinculis secum abduxerat, ad Gabinium missi, et ab eo Romam directi sunt. Senatus Aristobulo in custodiam detruso, filios eius ad Bithyniam dimisit, quod Gabinium ferunt epistolis insinuasse:  id Aristobuli coniugi promissum, remunerande sedulitatis eius gratia, ob traditas sibi munitiones.



CAPUT XXI.

His ita in Iudea gestis, Gabinius audendum aliquid ratus, in Parthos expeditionem parauit: sed suspecta partium Ptolemei regis reuocauerunt profectum. Nam ab Euphrate in Aegyptum Gabinius iter conuertit, usus necessariis ad omnia ministeriis Antipatri et Hyrcani , qui pecunia, frumento, armis, auxiliis quoque exercitum iuuaret, ac maxime congressiones circa Pelusium, nisi gnaris locorum et totius belli generis Iudeis omnia procurantibus, Gabinium facile deterruissent. Sed rursus morante exercitu, Alexander Aristobuli filius in  Syriam sese alteram, uelut in uacuam prouinciam immergere moliebatur, nisi rumoribus excitus Gabinius reditum maturauisset, premissoque Antipatro, reuocasset plurimos Iudeorum ab Alexandri societate: quorum multitudine fretus, parabat omnes quos in regione offenderat, Romanos exsilio dare: denique dilapsis licet Iudeorum plerisque per Antipatri conuentionem, audaciam tamen non deposuerat, preliumque adorsus in tringinta millibus uirorum, uerum circa Itabirium montem, fusis decem millibus, aufugit; reliquorum dispersione bellum confectum. Gabinius compositis ad arbitrium Antipatri reipublice Hierosolymitane negotiis, inde profectus, Nabatheos prelio subegit: Mithridatemque et Tigranem fugientes de Perside occulte dimisit: palam tamea  militibus intimauit, fuga lapsos. Successit Gabinio Crassus, et profecturus ad Parthicum bellum, omne quod erat Hierosolymis aurum in templo, abstulit: et preterea duo millia talenta detrahi iussit, que Pompeius intacta reliquerat: nec longum letatus: ubi transmisit Euphratem, exercitum amisit, et ipse exstinctus est. Eo successu Parthi letiores, transeundum in Syriam crediderunt, quos strenue insidiis excepit Cassius, et commisse sibi prouincie finibus repulit, non sine graui detrimento hostium: cum effuse uenientes, quod neminem sibi obsistere ausurum arbitrarentur, locis preuentos angustioribus occupauisset. Denique, fusis suorum pluribus, bellum deseruere. Cassius repulso hoste securus prouincie  in Iudeam irruit, et Taricheis deletis, triginta millia Iudeorum in seruitutem uendidit. Pitholaum quoque suspectum doli, quo partes Aristobuli fulciret, iugulari iussit. Neque expers consilii eius Antipater fuit, ut emulum potentie quam maxime excluderet.



CAPUT XXII.

Is Antipater cognouit uxorem cui nomen Cypris, splendidissimo inter Arabie feminas loco ortam, atque ex ea suscepit liberos quatuor sexus uirilis et unam feminam. uiris huiusmodi uocabula: primus Phaselus, sequens Herodes uocatus, tertius Iosippus, quartus Pheroras, et Salome filia. Eaque causa uir egregie factus ad emerendam muneribus atque amicitia societatem potentium, gratiam pre ceteris sibi  regis Arabum conciliauerat, quia de locis Arabie uxoris accepte pretendebat necessitudinem. Denique aduersus Aristobulum decernere prelio parans, filios suos predicto Arabum regi quasi mutue caritatis pignora direxit. Quos ille quasi depositum inuiolabile susceptos, eo cultu quo liberos domi habuit, et postea repetitos patri reddidit. Sed cum Aristobulus bello superatus, in uinculis haberetur; Alexander filius eius cum secundum conuentiones pacis, quibus eum Cassius ad Euphratem rediturus deuinxerat, prelio uacaret; cum confinia Persidis haud ullo suspecta Parthorum transitu infestarentur, et blande tranquillitatis species in Orientis partibus humanas leuaret sollicitudines; Cesar transalpinis regionibus Galliarum, Italie sese infundens, Pompeium Senatumque ultra  Ionium mare expulit. Italia exclusus, Aemathiam Magnus petit, eoque diuersis ex locis Romana iussit agmina sequi, quod ibi bellum pararet. Quibus intentus gerendis Aristobulus quem Rome uinctum reliquerat, eum Cesar qui inter urbem Romam atque Pompeium medius erat, quoniam de Flaminia in Appiam compendiariis tramitibus Magnum sequebatur, ut uel ipsum exciperet, uel interciperet eius exercitum, uinculis leuatum, tributis etiam militaribus numeris in Syriam direxit, ut Iudeam sibi adiungeret, Pompeiumque a tergo urgeret. Sed in exordio tentamentorum, ubi ad locum peruenit, ueneno interemptus, imperfectum negotium reliquit. Opinio mortis eius Pompeii fautoribus ascribebatur: ita luse sunt dispositiones Cesaris, et destitute Aristobuli  cupiditates, noua quadam mutationum uarietate; ut tutior fuerit exsul inter hostes et in uinculis captiuus, quam inter suos ciuis, dominus in cubiculo, rex in conuiuio. Quo comperto, Pompeius, quod Aristobulus [a 1Kb] in Iudea recidiua sibi bella reparare tentauerat, etiam filium eius Alexandrum iugulari iussit, suspectum nimis ob partes Cesarianas. Scipio Cnei mandatis obediens pro tribunali statuit reum, ut species iudicii pretenderetur, accusatoribus quoque adhibitis, atque in eum, qui Romanam  rempublicam armis inquietasset, sententia prolata uti pro iuris potius auctoritate quam pro exsecutione precepti, more quo duces hostium conuicti rebellionis, securi percussus existimaretur.



CAPUT XXIII.

Cognita utriusque nece, Ptolemeus qui susceperat Aristobuli germanos et uxorem Alexandri, Philippionem filium suum in urbem Ascalonem direxit, memoratos fratres accersiturum: ille adueniens suscepit Antigonum atque eius sorores, ut ad patrem deduceret: usu et consuetudine amoris igniculus obrepsit adolescenti, ignoscendo profecto, si scirent tyranni ignoscere; atque alteram de sororibus accepit sibi in coniugii societatem. Non tulit hoc Ptolemeus pater, sed occiso filio, nurum propalam  sibi iunxit: morum egregius censor, qui inexoratam in filio damnaret coniunctionem ut ipse se parricidio et incesto contaminaret. Pompeio interfecto, qui dum arma Cesaris fugit, spadoni Aegyptio caput suum amputandum prebuit, conuersa res: prebuit tamen ea patientia caput, qua tantorum populorum aliquoties uictorem decebat, ut in illa uicti sorte exsulisque conditione conspiciens rerum humanarum ludibrium et uarietatem, gladio ceruicem offert, ab eo cui regnum dederat, pro gratia mortem recepturus. Post cuius necem mutatio facta, plerisque ex familiaribus Magni amicitiam Cesaris expetentibus, precipueque Antipatro incredibilem in modum predito, ad omnes, quorum affectaret  amicitiam. Omnibus enim necessarie opes, et maxime in preliorum apparatibus, ubi ex inimicis atque aduersariis sepenumero cariores efficiuntur. Etenim quia Ptolemeus Aegypti rex fidem leserat, ab ipso Cesare bellis grauissimis premebatur.



CAPUT XXIu.

Pergamenus Mithridates cum omni manu quam secum deduxerat, Pelusiacis repulsus obstaculis, in urbe Ascalone resederat. Desperatoque transitu, et conatu irrito, nec iam se committere bello audebat, locis iniquioribus et impar uiribus. Cui Antipater Arabas primum in auxilium adsciuit, deinde tria millia Iudeorum ualida manu et munita armis secum perduxit. Commouit etiam Syrie potentes in adiumentum ipsius, et Ptolemeum qui habitabat in  Libano, et Iamblichum, et Ptolemeum alterum. Quorum freti societate, etiam alii populi ad bellum accensi sunt. Quibus adiunctis uiribus fretus Mithridates, Pelusium accessit, et cum transitu prohiberetur, obsidionem adortus est. Quo loci Antipater preclarum militie documentum dedit: siquidem resistentibus oppidanis, cum summa ui belli utrimque decerneretur, primus cum suis dirupta murorum parte in qua ipse preliabatur, urbem irrupit, eamque cepit. Nec tamen hic finis laboris adiumentique;  sed etiam, cum introrsum exercitus pergeret, et circa eam que appellatur Onie regio, Iudei-Aegyptii uellent resistere quo intercluderent iter, rursus Antipater, non solum remouit prelium, sed etiam ad exercitum iuuandum, que necessaria forent usui humanitatis, ab ipsis qui arma contra parauerant, ministrari effecit. Unde Memphite quoque animos a prelio reuocauerunt, et se Mithridatis societati uolentes dedidere. Qui pretergressus suspectiora, cum reliquis Aegyptiis conserendum ratus, liberioribus quidem locis, sed ualidioribus uiris, regionis ipsius cuius incolatus Iudeorum exercitus appellabatur, strenue decertauit; adeo ut prerupto sese periculo daret, ac pene exstinctus foret, nisi Antipater uidens totum in quo Mithridates erat, dextrum  cornu a cohorte urgeri, ex alia quoque parte includi flumine, nec ullum effugium uiris, irruisset a cornu sinistro super eos qui Mithridatem cedentem persequebantur; quos eo usque insectatus est, donec omnis hostium populus exstingueretur. Eo prelio octoginta solos Antipater uiros de suis amisit, super octingentos Mithridates, ita ut ipse preter spem euaserit: atque hec uno momento clades secuta. Antipater multis uulneribus corpore exceptis, egregium uirtutis sue testimonium apud Cesarem inuenit: Mithridate presertim non solum sue absolutionis interprete, sed etiam fortitudinis predicatore: quibus rebus egregie Cesar delectatus, in honorem Antipatrum, ut oportebat, inter amicos recepit. Deinde, ubi ea que Aegypto forent  constituenda disposuit, atque in Syriam processit, Romane eum reipublice honoribus affecit: talentum quoque contulit, ceteraque ut probato sibi uiro gratie sue pignora impertiuit. Hyrcano etiam summum sacerdotium de sententia Antipatri uolens firmauit.



CAPUT XXu.

Antigonus quoque in Syria Cesari occurrit, et quem uel patris deflere erumnam conuenerat, ueneno per amicos Pompeii interfecti, uel supplicium germani quem Scipio summa crudelitate, tanquam reum securi percusserat, inuidie magis quam doloris partes exsequebatur, ut Hyrcanum et Antipatrum incubare alienis, que sibi et fratribus suis per scelus erepta forent, questu grauissimo coacerbaret  extorrem se factum habitationis paterne: terram in qua sit natus, negari sibi: tamen suas iniurias tolerabiliores uideri; multo acerbiores illas quibus tota gens populi Iudeorum ab Hyrcano et Antipatro afficeretur. Eosque de bene gestis in Aegypto rebus uindicare gratiam, cum illud Mithridatis iuuandi munus, non ex insita in Cesarem beneuolentia, sedulitas ulla detulerit, sed ex Pompeiane conscientia societatis formido extorserit, ut esset offensionis obtentus. Aduersus ea Antipater, non uerborum referens uicem, sed rerum assertionem, scidit uestem: et nudus uestimentorum, plenus uulnerum, diloricato amictu, offerens oculis circumstantium spectate indicia uirtutis: En, inquit, maleuolentie  mee in Cesarem testimonia: defendant reum, que tamquam animi lumina micant. Has ego cicatrices tibi, Cesar, uoluntatis interne obsides tribuo. Hec ego fidei mee depono pignora, et inscriptos cordi apices gero. Si ciuibus non creditur, hostes interrogentur, pro quo uulnera illa susceperim. Quid in me aliud, nisi fidem quam tibi deferrem, persequebantur? At obiectat mihi Pompeii gratiam: fateor, Cesar, me non hominum, sed nomini Romano amicum fuisse, idque studuisse egregie, ut uestre reipublice mea officia impenderentur. Militaui itaque non uni, sed omnibus: fuerit mihi charus Pompeius, sed ante mihi ille cepit amicus esse, quam Cesari esset inimicus. Tuus ille gener erat, et tu socer illius. Cum esset in partibus Iudee,  iuui, ut imperatorem Romanum; non tamen ea pro illo que pro te, excepi uulnera. Tibi impendi uades mortis, et ictus telorum excepi hostilium. Quid mirum autem, si captiuus uulnerum decus nescit? et fugitiuus quid sit fides, ignorat? Quid autem perpetuus hostis obiiciat mihi, nisi uestram amicitiam? Mirum sane uidetur, quod accusatum quemquam Romanos adeat Antigonus, quos bello soleat incessere, atque apud eos exutum se imperio queratur, cuius usum ac negotium, non ad sui potentiam, nec ad insigne domesticum, sed ad lacessenda arma Romana, et ulciscenda patris germanique exitia desiderauerit. Ingratus salutis tribunal Romanum non timeat, sed etiam audeat ultro incessere, cum sciat istic rebellionis sue consortem penas luisse. Ubi  Antipater finem dicendi fecit, Cesar pronuntiat dignum magis sacerdotio Hyrcanum uideri: Antipatro autem detulit potestatis electionem. Tum ille eumdem arbitrum honoris et moderatorem expetens, atque in eo qui honorem daret, ponens mensuram honoris, astute satis et uerecunde decus tulit et incrementum potentie. Totius enim Iudee procurator factus est Antipater: sane poposcit, ut muros Iudee qui bello diruti fuerant, edificaret. Tantumque negotium date fidei securus, et postulauit et impetrauit. Eaque, ut moris erat Romanis imperatoribus, arbitrio Cesaris in Capitolio scripta sunt, que insignia honoris Antipatro conferenda Cesar estimauisset, ut sue iustitie, et meritorum uiri, posteritatis quoque cognitioni indicia exstarent. Prosecutus  autem Cesarem Antipater ex Syria, in Iudeam flexit iter. Et primo, quem Pompeius destruxerat murum, in ueterem statum reformauit. Deinde tumultus repressit, conueniens singulos affectu parentis, nunc mollioribus monitis, nunc minis; ut que pacis essent potius quam belli, sequenda arbitrarentur, neue exasperarent animum regis. Qui si inoffensus maneret, ciuem prestaret: si commoueretur, tyrannum exhiberet; et si mitis esset natura Hyrcanus, cauerent tamen ne eum contumelia exacerbarent: sibi quoque studium esse, ut in medium consuleret, pro sollicitudine pia non pro potestate. Sed si nauare aliqua tentarent, uindicandi animum sibi non defuturum, Romanorumque  amicitiam potius, quam dominationem experirentur. Cui enim dubium foret ex amicis in arma erupturos, si eum cui regnum ipsi firmauerant, cognouissent regno exutum? Simul quia lenitudine ingenii tardiorem Hyrcanum nouerat ad exsequendas publicorum munerum necessitates, filiis suis diuidendam tuende regionis curam putauit, quod ille impar tante moli imperioque esset. Phaselum itaque seniorem ex liberis presulem Hierosolymis et ducem militie constituit. Herodem quoque minorem natu atque admodum adolescentem pari honore Galilee prefecit. Qui ubi potestatem adeptus est, natura acrior ad obeunda negotia, statim ingenio suo materiam inuenit.



CAPUT XXuI.

 Laborabat enim Syria Ezechie latronis incursionibus. Quibus ille predatorie manui princeps totam infestabat prouinciam, atque omnibus locis infensus erat. Quem correptum iugulari iussit, multosque predonum interemit: quod ei magnam uirtutis gloriam peperit, ut haberet apud Syros gratiam. Unde in urbibus ac uicis canentium uocibus celebrabatur, quasi pacem et quietem publicam multa post tempora reformauisset. Excitabat hic sermo secundo plebis rumore emulationem piam laudis fraterne, ut Phaselus iuniorem natu, quem adequaret mentis benignitate, allectis in primorum locum beneuolentia prestantioribus, qui seuera temperarent gratia. Unde et maximus honor Antipatro, quasi parenti publico, deferebatur: ipse tamen nichil de beneuolentia  ac fide mutauit, qua obseruare Hyrcanum solitus erat. Sed difficile est in prosperis inuidia carere. Denique primum tacitus Hyrcanus ad iuuenum laudes uellicabatur; uehementius tamen eum, que preclare gesta in Herodis operibus ferebantur, exasperabant, quem ultra leges Iudeorum et priuati modum progressum uidebat, ut omnem sibi cum fratre ac patre uindicaret potentiam, regemque exuerent omni honore, cui nichil preter nomen resedisset, quod uacuum potestatis inanem speciem preferret. Denique inconsulto eo plurimos neci datos sine mandatis regalibus interfectos, quos lex patrum perire non sineret; unde oportere Herodem in causam uocari plerique aiebant, ut rationem daret, qua gratia uiolauerit legem, que inauditos uetaret exitio  dari: debere assurgere Hyrcanum, uel hinc experiri, utrum regem an priuatum sese Herodes gerat. Qui uocatus in iudicium nisi adesset, manifestum fore, quo tanta eius insolentia aspirauisset. His atque huiusmodi regiorum satellitum sermonibus Hyrcanus per inuidiam paulatim accendebatur, qui propriorem ignauie pudorem increpitabant, quod regalium negotiorum iure decesserit, transfusa in Antipatrum et filios eius potestate, quos dominos constituerit licentia sibi regnandi imminuta. Quibus excitus, statuit Herodem iudicio suo non defore purgaturum, que aduersum leges usurpata obiectarentur. Herodes tametsi in iudicium se uocatum indignaretur, tamen uel patris monitis, uel consilio  placidiore aduentabat, preoccupatis Galilee munitionibus: sed tamen neque inuidioso agmine, ut bellum minari uideretur, nec iterum in tuto presidio, ut salutem proderet: fultus quoque Sexti Cesaris erat aspirante sibi gratia; qui metuens ne quid iuueni insidiarum irrogaretur, prescripserat Hyrcano mandatis seuerioribus, ut a iudicii grauioris periculo temperandum putaret. Unde magis absolutionem iudicii Sexto detulit quam uoluntati; quamuis Hyrcanus, etsi insimulantibus cesserat, ut eum in causam uocaret, uolens tum absoluerit, quoniam seruare hero quam persequi malebat. Sed ille iuuenili calore iniuriam dolens, absolutionis ingratus, perrexit ad Sextum proposito studio, ut si iterum uocaretur, non obediret, deditque obtrectantibus insimulandi  locum: quamuis Hyrcanus non assurgeret ad ultionem, cum uideret superiorem: recordatione tamen iniurie  excitus Herodes, congregato exercitu pergebat Hierosolymam, ut solueret omnem Hyrcani potestatem, ac pene effecerat, nisi a fratre infractus et patre, impetus eius consenuisset, rogantibus, ut insurrexisse satis putaret, et minitatione uindicte modum poneret; abstineret tamen ab imperatoris exitio, sub quo non mediocrem assecutus foret gratiam, ut tantam potestatem adipiscerentur: lesum quidem uideri, quod in iudicium uocatus sit; sed rursus affectum gratia, quod absolutus: durum nimis, si iniuriam prosequatur, et pro salute ingratus sit: dubium deinde ancipitemque bellorum euentum: grauem quoque inuidie  sarcinam, cum imperatori suo arma inferat, et ei qui paterno affectu eum fouerit, sepius iuuerit, numquam leserit, nisi cum malis consiliariis usus, umbram ei excitauerit iniquitatis, qua se lusum arbitraretur.



CAPUT XXuII.

His et talibus fregere iuuenilem impetum, bellumque intestinum a Iudea remotum, sed Romanorum interuentione transfusum atque in eos uersum. Siquidem a Cecilio Basso Sextus Cesar dolo interemptus est: et postea Iulius Cesar triennio et septem mensibus potestate functus perpetua, quia priuati habitum supergressus fuerat, in senatu graues penas dedit, Cassio Brutoque auctoribus. Unde congregatis urbibus, cum ultum iri filius Iulius  adoptiuus patris exitium, adiuncto sibi Antonio destinauisset, quia maximam belli partem, missis auxiliis, Herodes iuuisse estimaretur, totius Syrie eidem regende commissa est sollicitudo. Que res Antipatro causa lethalis exitii fuit.



CAPUT XXuIII.

Timens enim Malachus Antipatri potentiam que uirtute Herodis cumulabatur, corrupto uno de regalibus ministris, Antipatro uenenum parauit. Quo potato, post conuiuium statim moritur Antipater, impigro in ceteris ingenio, et maxime querendo stabiliendoque Hyrcani imperio uir strenuus. Tulit grauiter Herodes obitum patris, commotoque exercitu, ultorem pollicebatur; sed fraterno consilio  reuocatus, ne bello intestino Iudea inter Herodem et Malachum uexaretur, parato ad repugnandum et maxime dissimulante Malacho, quod necis Antipatri conscius foret; in aliud genus ultionis facile traductus est, ut satisfactione accepta quod nulla fraude Malachi Antipater obiisset, Hyrcanum ac Malachum Herodes ad cenam uocaret, et de sententia Cassii, qui etiam suis id negotii mandauerat ad obeundam ultionem directis: parati centuriones prepositique Romani exercitus, uenientibus Hyrcano simul ac Malacho occurrere in littore, atque euaginatis gladiis utrumque eorum circumstetere. Solum tamen Malachum multis uulneribus confossum ac laniatum supremo exitio trucidauerunt. Consternatus eo terrore Hyrcanus, sensum amisit, atque omni solutus uigore  mentis et corporis corruit. Paulisper tamen ubi sese recepit, interrogato Herode, quis precepisset Malachum occidi, ubi cognouit ex prepositis, Cassii Romani imperatoris iussu necatum, illico respondit: Cassius ergo et mihi, et patrie mee saluti fuit, qui utriusque insidiatorem peremit. Sed hoc siue pre metu dixerit, siue ita senserit Hyrcanus, haud liquido patet, neque nostro definiri potest iudicio. Insurrexerat Elichus, qui fraterna necessitudine Malachi mortem cuperet ulcisci: sed quia Herodem lacessere non audebat, fratrem ipsius Phaselum lacessendum arbitrabatur. Quo cognito, Herodes mouere se cupiens, retentus est corporis infirmitate. Elichus interea munitiones quasdam et precipue Massadam impositis presidiis occupauerat. Sed ubi  Herodi refusus salutis uigor est, recepta omnia, ipsumque Elichum munitione Massade Herodes obsecrantem dimisit. Interpellauerat eius potentiam Antigonus Aristobuli, adminiculante sibi Ptolemeo socero, quos Herodes prelio fudit, et eiecto Antigono, Hierosolymam uictor reuertitur. Magna gratia etiam recentis triumphi, et precipue noue coniunctionis. Nam primo Dosis ei coniux adheserat, ex qua Antipatrum suscepit filium; postea Mariamnem Alexandro Aristobuli filio genitam, secundis sibi nuptiis copulauerat, Hyrcano proximam, atque ob ea regali preditam nobilitate. Nec tamen inuidiam euasit, quod regnum prereptum ire Hyrcano affectauerat. Nam ubi bello Macedonico Cesar atque Antonius Cassium Brutumque oppressere, uictoresque  alter in Italiam regredi maturauit, alter in Syriam properandum credidit; legationibus plurimis affluentibus conuenere ad Antonium Iudeorum quique potiores, atque in Bithyniam processere, accusantes Herodem fratremque eius Phaselum, eo quod ipsi uiolenter inuasere rerum omnium potestatem, nomen solum Hyrcano ad speciem honoris dereliquissent. Sed presentia Herodis preualuit et gratia, qui non mediocri pecunia, sed et muneribus opimis Antonii animum sibi deuinxerat. Unde ne sermone quidem ullo perstrictus ab Antonio, euacuauit inuidiam aduersum se directe legationis. Iterum centum fere uiri Iudeorum Antiochiam ad usque, non minore  spiritu accusatum profecti, apud Daphnem offendere Antonium, iam totum Cleopatre amoribus deditum, atque eius libidini deseruientem, ibique arguere ceperunt intolerabilem fratrum potestatem. Messala contra refellebat assistentem Hyrcano et insolentiam gentis redarguebat, que factione paucorum excitata suos detrectaret, alienos quereret, Hyrcanique iniuriam pretexeret; cum Hyrcanus, quod ciuibus esset accommodum, preoptauisset. Cognitis itaque allegationibus partium, interrogauit Hyrcanum Antonius, quos aptiores esse arbitraretur. Cuius affectu secundum Herodem ac fratrem eius conueniente, cum uoluntati sue responsa congruerent, delectatus admodum, quod erat fratribus paterne hospitalitatis copulatus necessitudine, quando  eum cum Gabinio aduenientem in Iudeam gratissime satis Antipater hospitio recepit, multisque percoluit officiis; Herodem et Phaselum tetrarchas ordinauit, totiusque Iudee procurationem agere precepit. Hinc quoque multiplicatus est numerus conquerentium: nam etsi alios legatorum custodia receperat, alios affecerat contumelia; illi tamen postea legati ad Antonium in urbe Tyro degentem, facta Hierosolymis seditione pergere precepit, uoluntati ciuium non defuerunt. Et quamuis grauiter esset in reclamantes uindicatum, rursus tamen perstrepere ausi sunt: missus ab Antonio Tyriorum preses, qui corriperet insolentie reos, cum tam ipse quam etiam Herodes atque Hyrcanus quererent, ne ibi grauissima supplicia, patrieque perturbationes  et causas bellorum gigneret. Ubi nichil profectum, sed irrationabili contentione misceri omnia cepere, direxit Antonius armatos: a quibus alii cesi, alii grauiter saucii; ab Hyrcano tamen ut sepulture mortui, aut medicine, qui potuerant euadere, gratiam adepti, gemine humanitatis occasionem dedere, qua eius in ciues beneuolentia manifestaretur. Ceteri quoque qui effugerant, ita urbem exagitando exasperauerant Antonium, ut etiam in eos quos uinctos tenebat, suprema supplicia mandarit.



CAPUT XXIX.

Cesserat acerbitati insolentia, sed decursu fere biennii effuderat se Syrie Parthorum exercitus, Pacoro regis filio et Barzafarmane Persarum satrapa,  barbarum agmen ductantibus. Quibus stimulator accessit Lysanias Ptolemei filius, defuncto patre, cui cognomentum Menneo fuit: exutus iam potestate per memoratum satrapam, sollicitauit Pacorum promissis mille argenti talentis, et quingentis mulieribus, ut Antigono regnum daret, Hyrcani solueret sacerdotium. Pacorus ministro regio partem equitatus dedit , ut in Iudeam transiret, atque Antigono rem gereret et studium eius iuuaret: sed hoc quoque parum processerat, nisi confligentibus aduersum se Iudeis, Herode ac Phaselo, et contra Antigono, ducibus de sententia Antigoni propositum  foret, ut Pacorum conciliatorem pacis reciperent. Quod Phaselus ingenii facilitate, obnitente Herode, probatum in tempore, mox sibi perniciosum expertus, cognouit natura barbaros esse infideles: nam missus ad Barzafarmanem, quasi pacis exsecutorem et cum Hyrcano profectus occurrit satrape, astute satis uelanti insidias specie benignitatis. Denique profecturis munera dabat, et quemadmodum circumuenirentur dispositionibus suis constituebat. Prosequebantur eos custodie magis causa, quam socii periculorum. Deferebantur nuntii, quod mille talentis Parthus redemptus foret ad exitium memoratorum. Ofellius quoque fugam suadebat, quod a Saramalla Syrorum dirissimo factionem eis paratam cognouerat. Sed nec sic quidem  adductus est Phaselus, relicto Hyrcano, sibi consulere; uerum adorsus est satrapam grauioribus contumeliis, quod pretio fidem proderet, plurisque pecuniam quam equitatem duceret; amplius pro salute sese daret, quam Antigonus pro regno annumeraret. Sed Persa fidem quam prodiderat, periurio conciliare sibi nixus et suspicionem omnem depellere, haud multo post dolum patrauit. Nam eo profecto ad Pacorum, quibus id negotii dederant, Phaselum et Hyrcanum corripiunt exsecrationibus, quando aliud iam facere nequibant, ultum iri cupientes barbarorum periuria et perfidiam proditionis. Nec minus [a 1Kb] Nini minister missus in Iudeam dolis pretenderat, ut caperet Herodem: sed illum iamdudum suspectantem insidias barbarorum grauis ad cauendum  cura exercebat, seque intra munitiones tenebat. Nec simulatis a Pacoro mandatis quibus de Phaselo eiusque insolentia fratrem conueniret, muros egredi et alloquiis hostium sese committendum putauit. Cognitoque fratrem et Hyrcanum teneri, nocte in Idumeam suos premisit, atque ipse cum seruulis insequentes barbaros fudit. Multisque cesis, in Massadam sese properato gradu contulit: grauiores tamen Parthis expertus Iudeos qui fugienti incubuerant, et suos quidem intra munitiones composuit, ultus sese de insequentibus. Ipse autem relictis presidiis que matri et fratribus iunioribus presidio forent, in Arabiam Petream contendit. Infudere se Perse Hierosolymis, irruentes in fugientium domos: uersa omnia in rapinas, bellum, tumultus: eorum  iniuria processit, ut regnum Antigono traderetur; Phaselus quoque et Hyrcanus in potestatem eius ad subeunda que libitum foret, consignarentur. Ille autem tenere sese diutius nequiuit, sed continuo in Hyrcanum facto impetu, aures eius dentibus suis abscidit, ne quando ulla rerum conuersione recursus ei pateret ad sacerdotium: summum enim sacerdotem immutilatum esse oportet, nec licere per legem liquet, ut mutilato corpore quisquam summo fungatur munere sacerdotii. Phaselus adscite sibi mortis celeritate contumeliam preuertit, illiso capite saxis que forte occurrerant, dedignatus seruari ad ludibria,  uel iussu alieno mori qui posset uinctis licet manibus et ferro negato exitum uite inuenire. Fuit tamen etiam alius de eo sermo huiusmodi, quod saucio Antigonus medicum adhibuerit, quo uenena uulneri tanquam medicamentum infunderentur. Quilibet exitus horum, principium habuit spiritus ferocioris. Addidisse allegatur in ultimis suis, cum iam exhalaret spiritum, cognito quod Herodes uiueret, et fuga paratas insidias euaserit, cum gratia sese obire: quia superstitem relinqueret qui sibi ultionem inferret. Herodes autem properauit in Arabiam, sperans se accepturum pecuniam, qua sola barbaricam inclinari posse crederet auaritiam, ut fratris redimeret captiuitatem: ac si uel Arabem paterne immemorem dilectionis, uel referendis muneribus  tenaciorem offenderet, es mutuum posceret pretium redemptionis, pro quo oppigneraret redimendum filium, quem ad hos usus septennem puerum secum deduxerat. Sed preuentum est pie studium germanitatis morte Phaseli, et in uacuum Herodes tam sedulo fraterni studia muneris exsequebatur. Prius tamen quam de morte fratris cognosceret, Bocchum Arabie regem alienum reperit, quem amicum credebat: nam is fidem cum tempore mutauit, et iam appropinquantem Arabie finibus Herodem uetuit intrare: composito quod sibi Parthorum nuntiis insinuatum foret, ne profugum suum in regnum Arabie recipiendum putaret, bellique grauissimi causam sibi gigneret. Quibus offensus Herodes, continuo retulit, que iuste commotionis dolor  prompserat, atque inde in Aegyptum conuertit. Mox tamen Bocchum penituit uiolate gratie, missisque per quos reuocaretur Herodes, preuertit. Cui ingresso regiones quas Rhinocorii inhabitabant, et de fratris interitu, et de Hyrcani captiuitate qui sub uinculis in Parthienem deductus est, ueris insidiis manifestatum, tantumque meroris assumptum, quantum depositum sollicitudinum, ut pro bello fugam pararet. Denique Alexandriam summo studio contendit, atque ibi cum honore a Cleopatra susceptus, quod tanti nominis uirum ducem militie suis expetendum partibus arbitraretur. Unde posthabitis regine petitionibus, Romam nauigauit, minores procellas hiemis ratus perturbationesque Italie compertas, quam quos in Cleopatre mobilitate grauiores  omnibus naufragiis fluctus perhorrescebat: denique inexspectatis uentorum flatibus profectus, circa Pamphiliam periculum incidit, sed euasit tamen; et mutato nauigio, Brundusium prius, atque inde Romam peruenit. Ibi paterne amicitie prerogatiua adiit Antonium, deploratisque suis et domesticarum erumnis necessitudinum, quibus in obsidione positis Romam precatum uenerat. Antonium flexit, assumpta ex tanta rerum conuersione misericordia, quia rex dudum potentissimus, et qui Romane reipublice sepius tulerat opem, repente ut naufragus, et rerum omnium egens, auxiliique inops suis in  periculo positis suppliciter imploraret auxilium, sedem mutauerit: in quo etsi Antonius hospitalitatis gratia que sibi cum patre eius Antipatro fuerat, propense inclinaretur maximeque quod [a 1Kb] Idumea tetrarchon faciens regno predestinatum reliquerat.



CAPUT XXX.

Cesar tamen beneuolentia naturali diffusior, et toleratam in Aegypto Antipatri militiam omnibus patris sui Cesaris preliis, et hospitalem coniunctionem tamquam renouatis gratie pignoribus cariora habebat: suspectabat tamen uersutum ingenium regis, non equo et bono, sed negotiorum suorum utilitatibus praue intentum. Senatus adeundi data copia, apud quem Messala et Atratino astruentibus paterna bene gesta, ipsius quoque Herodis officia erga  Romanam rempublicam patrum auctoritate decretum est, utile Romano imperio regnum Herodis uideri: quod astipulante Antonio, bello aduersus Parthos gerendo adiungi Romanis memorati regis societatem conduceret. Dimisso senatu, Cesar atque Antonius et Herodes pariter egressi curia, prosequentibus magistratuum officiis deducuntur. Primoque die, quo regnum Herodi senatusconsulto delatum foret, Antonius adornat conuiuium, regemque inuitat. Eodem fere tempore Iosippus frater Herodis aque inopia fugam in nocte composuerat: sed tanta subito uis pluuiarum terram infudit, ut omnes repleret ductus aquarum. Itaque reuocato transfugio quod ad gentem Arabum parabat, obsidentis Antigoni copias partim insidiis, partim congressione atque aperto prelio fudit,  sed et ipse plerumque aduerso exitu sese in castrum recepit. Et iam Herodes ex Italia in urbem Syrie Ptolemaidem improuisus aderat; propereque egressus nauigio, cum ingenti manu ciuium et peregrinorum Antigonum petebat, occurrentibus sibi uentidio et Silone ducibus Romane militie, quos Antonius deducendo Herodi adesse preceperat. Eos Gellius in hos usus directos ab Antonio licet abhorrens studio, quod utrumque eorum Antigonus pretio auerterat, specie tamen de proximo conuenire suaserat: si quidem in proximis urbibus, ob reprimendi belli Parthici tumultus, uentidius immorabatur; Silon autem intra Iudeam positus, apertam cum Antigono societatem pecunia conficiebat: nec tamen Herodes auxilio egebat, cui preter paucos Galileorum,  uniuersi adheserant: et quia propositum erat, ut de Massada, suos quamprimum eriperet obsidioni, Ioppen in medio positam pugnando cepit aduersariorum manu refertam, ne ad ulteriora progressus, hostem a tergo relinqueret: et quamuis iter eius Antigonus impedire cuperet, tamen facili negotio Massadam recepit, suosque exemit periculo. Deinde profectus Hierosolymam cum omnia fecisset, ne pugnandi haberet necessitatem, asserens se pro ciuibus aduersus rebellionem, non aduersum suos prelium recepisse: lacessitus ab Antigoni fautoribus, sagittis et leuioribus spiculis de muro sibi obstrepentes fugere  cegit. Nec ulla fuisset uictorie mora, ni dux Romani agminis Silon subornasset milites, qui de inopia querelam expromerent, uastataque omnia circa muros, difficultatemque utensilium, et angustias alimentorum pretenderent: et iam tempus adesset quo ad hiberna eos concedere oporteret, rupturos imperium minarentur, ni sibi acquietum foret. Iamque seditio conualuerat, nisi Herodes centurionibus pariter ac militibus Romanis medium se offerens orauisset, ne desererent eum, quem Cesar et Antonius, senatus quoque tuendum sibi commiserant, quum presertim nichil defuturum usibus polliceretur. Et completa oratione in regionem egressus, subito rerum omnium abundantiam exercitui suppeditari fecit, ut nulla Siloni superesset causatio:  et inde erectis uniuersorum animis, cum duobus millibus peditum et quingentis equitibus Idumeam recepit. Quieto iam Romanarum agmine, atque in hibernis locato, dux facti Iosippus leuiori electus negotio, ne quid aduersus Antigonum maiore periculo usurpandum arbitraretur: ipse autem suos ex Massada translatos, cum in Samaria prouisis que munimento et usui fore crederet, constitisset: glaciali hieme et repletis niue locis omnibus, preueniens aduentus sui nuntio Sephorim prisco uocitatam nomine quam Diocesaream postea nuncupauerunt, sine ullo ingressus prelio reficiendis quos hiemales pruine atque asperiora gelu itinera fatigauerant, opportunam existimauit: erat enim illic et alimentorum multa copia. Ubi refectis cibo et statiua interpositione  militibus, aduersum latrones prelium adoriundum putauit, qui totam percurrentes regionem, non minore quam bellica incursione locorum incolas attriuere. Itaque primo partem quamdam equitum et peditum in uicum Arbelam premisit, et ipse cum reliqua manu post quadraginta dies adfuit. Nec tamen exercitus specie territi latrones; sed cum armis occurrendum rati, preferebant disciplinam bellicam et latronum audaciam. Conflictu habito, cessit cornu Herodis sinistrum; sed cito reparauit Herodes, et adhibitis adiumentis, suos statuit, insequentes perculit, atque infregit impetus eorum. Qui cominus pugnantem Herodem pati nequiuere, declinantesque usque ad Iordanem secutus neci tradidit. Reliqui omnes supra fluuium dispersi, ut omni  incursionum metu Galilea absolueretur; residentibus tantummodo, qui se latebris recondentes, ac uelut infodientes speluncis, uictoriam morabantur. Erant autem in prerupto montium, concauis saxorum lateribus, inhorrentes specus, inter scrupeas rupes, inuio undique et impossibili, nisi locorum incolis, accessu. Qui transuersariis semitis et angustis callibus, quibus solis adiri solerent, periculi usu, ut aduersus periculum deprehendendi tutiores forent. Ceci intus antrorum recessus, quorum in fronte petra, usque ad profundas congregationes aquarum, uelut quodam continenti iugo prominens,  spem adeundi excluderet, lubrico undique situ, de supercilio montium cadentibus aquis, et amnium cursu fragoso, ut precipitium fluentorum ruina, et saxum imminens charraris plus terroris daret. Deinde aliquamdiu rex in incerto hesit, non reperiens quemadmodum naturam uinceret. Postea uero huiusmodi commento usus, ut in modum arcarum machinato munimine, ualidissimos quosque includeret: in ipsa speleorum ora armatos, retinaculis quibusdam deposuit, qui facile inermes cedere, et cum omnibus necessitudinibus et generatione interficere ceperunt: at si qui resistere auderent, eos iniecto igni exurere. Nullus pietali locus. Quin etiam uolens Herodes plerosque eripere neci, atque ad se confugiendi fiduciam dare, auertit magis: ita ut  nullus uoluntarius Herodi adiungeretur; et si qui adigebantur, mortem preferrent captiuitati. Denique unus de senioribus cui septem filii uxorque adessent, quorum saluti consulere posset, omnes eos tali occidit modo: Singulos quosque progredi iubens, ipse in ingressu stetit, et procedentem de filiis interficiebat. Despiciens Herodes tam triste facinus ac miserabile, paterna perstrictus necessitudine, arcebat manu, et uerbis rogabat, ut parceret liberis, impunitatem pollicens: at ille haudquaquam ullis inflexus uocibus, atque insuper regi conuiciatus, supra filios etiam uxorem peremit precipitatis ex alto cadaueribus filiorum, ad ultimum semetipsum in profundum precipitem dedit. Perterritus his Antigonus, quod tum facile Herodes latronum multitudinem, locorumque superauisset difficultatem, ipsius quidem  presentiam declinauit: sed conuertit se ad Ptolemeum, quem Herodes parti exercitus prefecerat, et uir ad furta belli peridoneus, per eos quibus mos erat turbare Galileam, improuiso impetu Ptolemeum iugulari cegit: Iosippum quoque fratrem Herodis, germano in aliis occupato partibus, impigre repugnantem cum militibus Romanis qui in adiumentum eius temere collecti aduenerant, deleuit. Nec tanto contentus triumpho, addidit etiam uictorie grauem in defunctum contumeliam, ut abscisso capite relinqueretur: pro quo Pherora frater perempti quinquaginta talenta obtulit, nec impetrauit. Qua uictoria rursus in Antigonum plurimorum intra Galileam studia conuersa renouataque belli negotia. Antiochiam Herodes contenderat, illic ameno satis  loco quem Daphnen uocitant, requiescebat. Ubi accepto germani necis nuntio, paulisper ingemiscens passioni merorem distulit, uindictam parauit. Non tulit Antigonus furentem dolore, sed intra munitiones sese recondit. Irrupit Herodes, ut persequeretur tanti facinoris auctores, et facile occurrentia auertit agmina. Erat multorum nex plurima, obstructe uie iacentium cadaueribus, ut itinera ipsa peremptorum funeribus replerentur. Peractum esset prelium, omnibus fuga uersis, si Herodes Hierosolymam protinus dirigendum iter estimauisset. Abiecerat Antigonus hastas, ultimum supplicium pertimescens. Confusi omnes metu, adeo ut cum asperitate hiemis reuocatus  a persequendo esset Herodes, et armis depositis, balneum esset ingressus uno comitatus seruulo, occurrerunt ei tres uiri districtis mucronibus: deinde plures, qui fugissent de prelio, latibula querentes. Hi, uiso rege, turbati metu pertransire, atque ad exitum balnei festinauerunt, ut possent euadere, qui potuerant necem regis patrare bellumque absoluere. Denique nemo fuit, qui fugientes corriperet: unde coniiciens Herodes, quanta hostibus for mido inesset, incubuit prelio, et Pappum ipsum ducem aduersi agminis interfecit, atque eius abscindi caput iussit, quod ab eo frater Iosippus regius interemptus foret.



CAPUT XXXI.

Antigonus interea fugam quam parauerat, distulit:  quem morantem Herodes circumfuso exercitu obsedit; incubuitque ea parte que erat ante templum, qua parte etiam Pompeius murum irruperat. Tanta autem iam uictorie regi presumptio, ut etiam obsidione cepta ad accipiendam uxorem Alexandri filiam deflecteret, hymeneis classicum mutans, et nuptias bello intermiscens; atque ex occasione prelii coniunctionis opportunitatem adeptus, a festis ad bellum reuertitur. Occurrit et Sosius missus ab Antonio in adiumentum regium: ita coniunctis uiribus, cum usu belli et disciplina militari Romani prestarent, et regi studio placendi inniterentur, uix quinto mense facta irruptio, Herodianis murum ascendere ausis. Irruentibus autem Romanorum centurionibus oppidum, innumerate facte cedes, uastata circa templum omnia. Alii fugientes  ad templum, alii congregati intra domos obtruncabantur: nulla miseratio senectutis, nulla infantie aut muliebris infirmitatis. Obtulit se Antigonus, et immemor loci, deiecit se ad pedes Sosii. At ille quem tanta rerum conuersio admonere debuit misericordie, conuiciatus iacentem Antigonum uocauit, nec tamen quasi mulieri pepercit, sed uinctum in carcerem detrusit. Fluctuare Herodes, quomodo Romanorum manibus eriperet patriam, quomodo templum a gentilibus incoinquinatum reseruaret. Festinabant enim Romani spectare mysteria interiora, profanare sancta sanctorum. Rex uero nunc prece, nunc minis remouere singulos, fuga deteriorem arbitratur uictoriam, si quid sacramentorum diuulgaretur. Instare ad predam Romani, Herodes resistere,  ne uacuam sibi urbem relinquerent, regnumque sibi superesse deserti. Sosius contra capte urbis predam militibus deberi asserebat. Sed rex de proprio spopondit militi se pecuniam daturum: atque ita reliquum patrie quod remanserat, pecunia redemit: ut promissum impleret, humanissime milites suscepit, rationabiliter duces, ipsum quoque regia liberalitate Sosium remuneratus est: nemo ingratus recessit. Sosius coronam Deo obtulit, et profectus secum abduxit Antigonum ad Antonium, quem ille quasi degeneris animi uirum, securi percussit.



CAPUT XXXII.

Herodes autem plurima etiam suis largitus, plurima  Antonio amicisque eius dona dedit; nec tamen redimere ab Antonio potuit securitatem sui. Iam enim Antonius Cleopatre amori defeneratus inseruiebat: atque addictus, eius libidini famulabatur, sed uincere non poterat femineas auiditates, et maxime exercitate mulieris in cedibus propinquorum, quibus exstinctis, possessionem eorum quasi spolium suis iunxerat: eadem auaritia simul et crudelitate, si quos de Syria locupletiores fama acceperat, interficiebat: atque addicto iam ad suas libidines Antonio, regnum quoque Iudee et Arabie exstinctis utrique genti imperitantibus, auaritie sue adiungi posse arbitrabatur. Sed quamuis libidine ebrius, somno grauis, in hac tamen parte resipuit Antonius, ut tales uiros et potentissimos reges, pro imperio  petulantissime mulieris exstinguere detrectaret. Tamen ne immunes dimitteret, amicos eorum perculit; possessionis maximam partem ademit, eamque precipue que balsamum gigneret: urbesque omnes intra Eleutherum amnem sitas, Tyrio tamen et Sidone exceptis, Cleopatre cupiditati adiudicauit. Que tali mercede a uiro delinita, usque ad Euphratem prosecuta proficiscentem in Parthos Antonium, per Iudeam reuertit, ubi donis muneribusque maximis conciliare sibi regine animum Herodes non pretermisit. Cui secunde res superbiam augebant, ut muliebris impotentia supra modum sese extolleret. Siquidem non multo post ei Parthorum rex Artabazes, Tigranis potentissimi regis filius dono est datus. Quem Antonius captiuum tenens,  cui omni preda et spoliis Persicis triumpho debitum, quasi uile mancipium mulieri addixit: ut quo illustrior fuerat uictoria, eo turpior esset largitio, que regem tanto ludibrio dehonestaret. Nec tamen diutius potitus secundis, qui uti illis nesciebat, insolentia muliebri Augustum in se excitauit. Itaque bellum Actiacum magnis utrinque parabatur motibus. Promptissime rex cum Antonio gestiebat bellum subire, quia et Iudea ab hostili tumultu uacabat, et Hyrcaniam a sorore Antigoni diu retentam receperat. Sed in hoc quoque Herodes beatissimus, cui inuisum est periculis alienis sese miscere. uolens itaque Cleopatra alienare animum eius a regibus atque auertere, suadet uiro, ut bellum aduersus Arabas gereret Herodes: quo si superior esset,  Arabia regine cederet: si inferior, dominatus Cleopatre in Iudeam extenderetur. Uter uicisset, alterum solueret. Quod consilium non ex dispositione, sed ex usu in Herodem inclinauit: qui simul, ut prelium adorsus est, ualidior equitatu auertit hostem; in exitu multitudine hostium superatur, et numero circumuenitur. Congregatis in Canatha uiribus aduersariorum, aduersum quos densare aciem uolens, elatis suorum animis successu priorum, eaque causa in hostem irrumpentibus destituitur, et maxime fraude Athenionis, quem Cleopatra ducem adiunxerat, non ut adiuuaret Herodem, sed ut in  ipsa desereret necessitate. Denique destitutum exercitum eius in locis saxosis atque inuiis adorsi Arabes, graui cede sternunt funduntque, et fugatos usque ad refugia secuti exitio dedere: adfuit Herodes serius quidem quam necessitas expostulabat; sed tamen ultus erumnam, posterioribus preliis ita Arabas afflixit, ut unam illam uictoriam suam sepius deplorarent. Accidit etiam motu terre grauis animorum defectio, quo pecorum plurimum, hominum quoque triginta fere millia consumpta sunt. Militaris tamen omnis manus, eo quod sub dio habitabat, incolumis perseuerauit. Hinc quoque erecti animi hostium, ut arbitrarentur quod desertam Iudeam facilius inuaderent, et perculsos talibus prodigiis affligerent. Unde eos Herodes ad defensionem  sui erigendos putauit, et maxime quia legatos quos in Arabiam miserat, necatos dolo compertum habebat. Hoc ergo trepidantes sermone adorsus est. Cum tot secundis nostrorum preliis, fracte res hostium usque ad ipsorum fuerint confessionem, qui uesano dolore perciti, quasi uicti legatos nostros peremerunt; mirum mihi uidetur, quod metus uos irrationabilis in tantum perculerit, ut fortuita elementorum notis iam uirtutum successibus preferatis: nulla congressio fuit, qua non statim Arabes cesserint, atque in fugam conuersi, cedendum existimauerint: et ut se habent [a 1Kb] furta belli, fraude atque insidiis remedia captauerint; non ut ipsi uincerent, sed ut nostram differrent uictoriam. Pro quibus cum confidere oporteret, exagitatio successit  quasi formidabilis belli, quia terra tremuit, cum soli innocui fuerint quia prelia gererent. Aut si considerare uelimus quibus offecerit, Arabes potius estimabimus, quos in bellum reduxit, ne se fugiendo subtraherent fortioribus. uideo enim illos non armis aut uiribus fretos, sed pecoris nostri dispendio in aciem remeasse. Fragilis autem spes, que non ex proprie uirtutis fiducia, sed ex aliena pendet miseria: cum in terris nichil tam mutabile, quam uel secunde res uel aduerse. Exiguis enim momentis status rerum humanarum nouantur. Nec prosperitas diuturna, nec erumna est pertinax. Itaque nec miserum esse nec contra, perpetuum est; sed alterne frequenter, et in iisdem uarie uices rerum. Denique ex nobis exemplum capessere licet. Conflictu  superiore potiores fuimus, sed in processu prelii sors mutata, ut uinceremur ab his quos uiceramus. Ergo et nobis sperare suppetit, quod uincantur a nobis qui nos uicerant. Incauta enim semper nimia presumptio, et sui negligens. Timor autem prospicere futuris admonet, et diligentiam docet. In prosperis audacia obrepit, et inconsulta temeritas nescit consilium ducis exspectare. Denique contra sententiam meam progredientibus, uobis Athenionis nequitia nocendi locum reperit. Nunc mihi trepidatio uestra uadatur prerogatiuam uictoriam. Erigite igitur animos, et ueterem Iudeorum magnanimitatem  attollite. Nec uos insensibilium commotiones perterreant, nec terrarum motus alterius erumne iudices arbitramini. Habent suam noxam passiones elementorum: nec aliud timeatis, quam quod in ipsis offensibus est. Non enim signa periculorum sunt in terre motu atque animantium lue, sed ipsa pericula. Nihil est quod timeamus, quasi grauia perpessuri qui pertulimus grauissima. Propitius iam potest esse, qui uindicauit: et mitior, quam si non uindicasset. Quid seruatur post terre motum ac pestilentiam, nisi misericordia? Quia soluimus duplicia peccata. Et tamen nos, quod bello utile sit, integrum habemus. Pestilentia enim extra bellum positos abstulit: nostra autem uictoria id hostibus ademit, quod bello idoneum legerant. Deinde nobis  pecus mortuum, illis consilium, qui legatos quos misimus, contra ius fasque iugulandos putauerunt. Preuaricati sunt legem omnium hominum, ipsorum etiam barbarorum: quoniam apud ipsos quoque qui nesciunt humanitatem, inuiolabiles legati habentur: dum uindicta celestis reformidatur, et tanti sceleris ultor Deus timetur. Hoc ergo admiserunt aduersarii nostri, quod nec humane nec diuine leges inultum relinquunt. Egrediamur ergo, non pro finibus aut spoliis, sed pro diuina iniuria preliaturi. Incitet nos ad bellum, non coniugii aut prolis caritas, sed presumpta protectio Dei. Non arbitria nostra, sed diuini iuris precepta exsequimur sacra, ut pro his uindictam reposcamus, quos inuiolabiles esse oportere religio iubet. Inter arma hostilia legatio sola  pacis sequestra est: exuit hostem qui legatione fungitur, quorum nunc sanguis clamat ad Deum et uindictam reposcit. Festinemus igitur ad prelium, dum ultorem habemus Deum cesorum uindicem. Illi pro nobis melius preliantur, et circumfusi angelorum legionibus, in acie pretendunt. Talibus hortatus milites, in hostem ruit, omnem occasionem belli requirens. Erant Arabes prestantiores numero, sed animis infirmiores; unde congressione habita, ceciderunt fere eorum quinque millia. Reliqui sese in munitionem recipientes, aque inopia fatigabantur, ut legatione missa pacem pretio deposcerent. Sed cum se protrahi uiderent, ei sitis amplius aquis deficientibus accenderetur, egredientes plerique sese offerebant hostibus, uoluntario ferro quam siti preoptantes  perire. Quos uinctos seruabat Herodes, ne quid esset insidiarum. Itaque quinque diebus quatuor ferme millia recepta sunt: aliis ad bellum prodeuntibus, iterum ad septem millia uirorum cesa. Qua plaga humiliati Arabes a rege, quanto uirtute inferiores, tanto consilio prestantiores: quem aduersarium habebant, quasi defensorem, et auxiliatorem sibi ipsum expetiuerunt.



CAPUT XXXIII.

Sed maior uictorem sollicitudo perculit, ut qui sibi alios subiecerat, non iam de finibus, sed de toto regno periculum imminens perhorresceret, uicto Antonio quem fida sibi amicitia copularat. Denique Augustus Cesar Actiaci triumphator certaminis, necdum  superatum Antonium arbitrabatur, cum Herodes superesset uictorie. Anxius itaque rex, cum Rhodum accessisse Cesarem uero indicio comperisset, nauigauit ad eum, ne fama terrenum iter eius preuerteret. Adueniensque deposito diademate, sese obtulit priuato habitu, sed mente regia. Denique nichil ueritati subtrahens, constantiam tenuit, auctoritatem reseruauit. Ego, inquit, Auguste, fateor me fidelem fuisse Antonio socium, utpote qui ab eo regnum acceperim, cui me debitorem adhuc non abnuo: idque armis probassem, si Cleopatra non inuidisset, et Arabes non impedissent. Ea necessitate arma aduersum te non tuli: non quasi amici desertor, aut prelii pauidus, sed quasi domi rebus gerendis occupatus. Ingratum me tamen sibi non  sensit Antonius, quod et adiumenta exercitus et frumenti innumerabiles copias absens miserim. Sed et tu, Cesar, me non ingratum beneficiis eius iudicauisses, si Actiaco bello interfuissem. uide quam nichil subtraham. Plus metuo apud te ingratus in hostem tuum, quam in te hostis uideri. Iudicium mihi tuum grauius quam bellum est, apud quem non uirtutum merita, sed uitia periclitantur. Unde et ego malo apud te de fide, quam de perfidia causas dicere. uide, Cesar, quam integrum Antonium non deseruerim, uictum non refugi. uicisti, Cesar, Antonium legionibus tuis maximis, uicisti consiliis tuis, uicisti imperii Romani uiribus, quod dereliquit et quod negauit: et uere uictus est uirtutibus tuis, sed magis moribus suis. uicit eum Cleopatra  uxor, uicit eum Aegyptius amor, uicit eum Conopea luxuries. uictus est, quia maluit cum Cleopatra uinci, quam sine ea uincere: uicit eum mulier infestior suis quam aduersariis. Suaseram mortem mulieris, si uellet sibi consulere: promiseram auxilia, quibus repararem afflictum: promiseram uires, quibus fugacem tuerer, me ipsum belli consortem obtuleram: sed mentem eius obstrinxerant Cleopatre cupiditates: uictus est, quia audire me noluit: uictus sum et ego cum Antonio, minore tamen flagitio: quia illum Cleopatra uicit, me Antonius. Ille barbaram, ego amicum non dereliqui. Cum illo posui diadema, sed ad te uenire timens amici fidelis gratia, sequestraui regni insignia, sed non abieci uirtutis conscientiam: ut uoles iudica. Ego tamen  quauis sorte iudicii tui referam mecum, quod cuiusmodi fuerim amicus estimabitur.



CAPUT XXXIu.

Respondit ad ea Cesar: Salue, inquit, et nunc magis regno tuo utere, quia non inuidemus uirtutibus, sed delectamur. Dignus enim es pluribus imperare, qui sic tueris amicitiam: et ut in aduersis positum non abneges, et amicum tibi confiteri non erubescas. Sed adorere felicioribus adherere et conseruare fidem in prosperis: iam in aduersis, satis probasti. uicerit te Antonius, sed non ego uictum putabam, quem amicitia parem fecit uictoribus. Propterea expeteris a nobis, quia nullus te belli euentus mutauit: quandoquidem non tu  Antonium deseruisti, sed te Antonius, qui Cleopatre magis quam tibi credidit. Insipientia illius te nobis acquisiuit: quia perniciosissimam sibi elegit, fidelem repudiauit. Nec mirum, si Cleopatre Antonius uictus adhereat, a qua uictor captus est. Quid miraris, si te desistere fecit Cleopatra Antonium, cum a me dissociauerit atque ex consorte imperii hostem fecerit? Ergo et quia tu nobiscum repudiatus es, et ideo nobiscum regna. Nec hoc quidem beneficio uacat, quod dum nos bellis occupamur ciuilibus, tu indomitam Arabum gentem subiecisti, quia Iudeorum hostes pro nostris ducimus. Nobis enim arma inferunt, qui uos lacessunt. Nobis ergo militasti, cum tibi uinceres: et ideo te remunerabimus, ut regnum tuum confirmetur nostro  munere. Interim nichil imminuisse non parua gratia est: adoriemur in reliquum, ut non requiras Antonium. Neque enim dignum est, ut quem bello uicimus, non uincamus beneuolentia. Cum hec dixisset Cesar imposuit diadema capiti eius, sedulitatem adiungens muneri. Qua dignatione Cesaris inuitatus Alexander, ex amicis Antonii uirum cui Cesar maxime indignaretur, uolens abducere offensioni, multa deplorabat prece: sed indignatio nimia nullum uenie locum reliquit. Proficiscentibus inde in Aegyptum, prosecutus Cesaris iter suppeditatis omnibus, que uel ipsi uel exercitui usui forent, maxima sui gratia imperatoris sibi studia conciliauit Herodes: precipue quia in locis aridioribus usque Pelusium, regali prouisione aquarum affluentia subministrata:  quibus officiis tantum sui amorem infundit omnibus, ut plus uideretur meruisse quam accepisse. Minor quoque regni potestas, quam humanitatis largitas estimaretur. Unde Cesar ex sententia rebus intra Aegyptum gestis, Antonio et Cleopatra defunctis, non solum que adempta erant Herodi reddidit; uerum etiam preter illa que Cleopatra auerterat, Gadarum, Ioppen, Samariam quoque ei concessit. Maritimas quoque urbes, Gazam, Arithedanam, Ioppen, turrim Stratonis simul donauit: quadringentos quoque stipatores ex Gallia quibus septa incedebat Cleopatra, ad custodiam corporis regi concessit, multaque alia. Sed his omnibus rex pluris habebat, quia a Cesare super omnes, infra Agrippam  tamen, diligebatur; ab Agrippa, infra Cesarem.



CAPUT XXXu.

Quintodecimo itaque sui regni anno, ut beatitudini sue responderet et gratie, tanto rerum secundarum successu leuatus, ad pietatem intendit: et ut se gratum celestibus in se supra modum fluentibus beneficiis demonstraret, templum ornauit: omnemque illum circa templum loci ambitum circumuallauit muro, geminatisque spatiis inclusit immenso edificandi sumptu et exquisito decore. Indicio erant magne circa sacrarium porticus, quas exstruxit  ex fundamentis: nec minor tuendi quam ornandi intentio. Siquidem castrum Aquiloni subiacens communiuit, quod appellauit [a 1Kb] Antonii gratiam, nullo inferius superiorum palatiorum. Addidit etiam in ipsa arce regie domus gemina habitacula, maximi ambitus et mirabilis pulchritudinis, quorum gratie nichil conferendum arbitreris. Unum eorum Cesarium, alterum Agrippium nuncupabatur, ut in suis edibus tantorum amicorum diuturna memoria celebraretur. Urbem quoque Sebasten non solum rex edificauit, sed etiam repleuit inhabitantibus. Ac ne singula persequar, haud ullum facile preteriit locum uetustarum urbium, quem non renouaret labentem, aut additis que deesse uidebantur, edificiis ornaret. Liberalitates quoque suas usque ad quinquennalia  diffundens certamina: unde illud hominum genus effusis diuitiis locupletauit. Templum etiam Cesari de marmore albo condidit ad fontes Iordanis, adeo immemor factus religionis, ut homini templum sacraret, usumque gentium in Iudeam induceret. Loco nomen Panium est: ubi mons altitudinis excelse uertice summo in sublime porrigitur, cuius in latere umbrosum aperitur antrum, per quod graueolentis precipitii profundum seuam exhalat mephitim. Intus aquarum congregatio, et sine ullo motu multa uis inerat, ut estimatio profunde altitudinis non comprehenderetur. Foris autem circa ipsius antri radices fontes scaturiunt: unde ortum illic Iordanis plerique estimauere: nobis tamen, quid ueritas habeat, in posterioribus aperiendum uidetur. Erat in  maritimis ciuitas, que Stratonis turris appellabatur, iam fessa bellis frequentibus, et uetustate ipsa inclinata in ruinam: opportunitate tamen et gratia loci preeminens, quam renouauit lapide albo, et uariis ornauit edificiis, atque in ea magnanimitatis sue uirtutem et elegantiam operis expressit. Inter duas enim maritimas urbes, Doram atque Ioppen sita in medio: utraque ex parte perstringitur importuoso littore, ut omnes quicumque ex Aegypto Phenicen pretermeare desiderant, in salo fluctuent, quia frequenter illic mare uentis excitatur, et maxime Lybico spiramine, cuius etiam moderatiore flatu fluctus attollitur: denique illisus precurrentibus saxis, et fracto repercussus impetu, efferum mare cadendo exasperat. Itaque rex nullum impensis statuens modum,  magnanimitate uicit naturam, portumque maiorem Pyreo constituit; atque in eo penetrata rupium uastitate, stationes tutas composuit. Mensus quoque spatium quod magnitudini portus conueniret, saxa ingentia in mare iecit, quibus inesset plerisque altitudo pedum quinquaginta, aliis etiam excelsior. Distinxit ipsum maximis turribus portum, quarum unam Drusion uocauit, ut Drusi nomen, qui de Cesaris maioribus fuit, insignibus sui operis intexeret. Gradus etiam breuiores locis interposuit frequentioribus, per quos sine graui labore nauigia  subducerentur. Tribus etiam colossis ingentibus totam portus illius gratiam uenustauit. Iterum templum Cesaris editiori fundauit loco, et templi medio colossum constituit Augusti nomine, uelut simulacrum ipsius, quod non minoris magnitudinis foret simulacro Olympii Iouis aut Iunonis Argiue. Nescias pulchritudinem in tantis difficultatibus, an ualiditatem operis; ac munimentum in tanto decore prestare amplius putes, quandoquidem insolubile maneat opus, et mari et uetustati. Accessit itaque in eo opere multiplex gratia. Nam et urbs maxima accreuit prouincie, et portus nauigantibus, et honor Cesari, cuius ex nomine Cesarea in hoc tempore uocatur.



CAPUT XXXuI.

 Hanc regis potentiam prosperis affluentem successibus unius mulieris expetita societas inclinauit; mestisque infregit doloribus, ex quo aduersum ius fasque coniugium dignitate potius generis quam caritate, usu quodam regio metiendum existimauit. Habebat autem in consortium, Dosidem nomine, Hierosolymitanam feminam priuato sibi ante sociatam, que gratior eo esse debuerat, quo fuerat felix marito, cum qua regale fuerat adeptus fastigium. uerum immemor gratie proiicit Dosidem, sociat Mariamnem Aristobuli neptem, Alexandri filiam. Itaque dum sequitur nobilitatem, in perturbationem incidit, qua sibi domus propria non conueniret, cui diuersarum prouinciarum multiplex obtemperaret populus: ac ne oculi noue nupte odio nouercali  domi posito, eo quem Dosis generauerat, offenderentur, eiectus non solum paternis edibus, sed tota quoque urbe Antipater  infaustis nuptiis locum fecit, quas pater unici filii exsilio concelebrauit, uixque festorum dierum solemnitatibus arcessebatur. uidens mulier morigerari sibi maritum, etiam pietatis conuicio in superbiam conuersa, addita est etiam causa, qua iure eius animus inflammaretur: quia Hyrcanum auum suum, uiri sui insidiis nouerat exstinctum, falso suspectum propter regni cupiditatem: ipse est, de quo supra memorauimus, quem Barzafarmanes qui Persis imperitabat, cum occupasset Syriam, captiuum abduxerat, atque in Parthia primo retentum, postea Iudeis postulantibus qui supra Euphratem inhabitabant, miseratus  sortem inclinatam permiserat: atque utinam ut concessus fuerat deprecantibus, ita etiam credidisset monentibus, ne mora ingenii humani propinquorum cum potentia sollicitaret, ut ad Herodem transitum faceret, eam illi periculo futuram, quod nullos magis regni cupido seruandi, quam proximos exagitaret, atque a propinquis caueret. uerum ille tedio peregrinationis et suorum desiderio transiuit Euphratem, in Iudeam reuertitur. Quod altius in pectus Herodis, quam quisquam ratus erat, descendit, non quo ille regnum affectauerit, sed quia uiro  regii generis, et diu exercitati priuilegio potestatis incertum, an ab eo abstinere se posset, estimabatur. Laqueus igitur mortis Hyrcano, coniugium neptis fuit, cuius gratia properauit ad Herodem: nescius, tutius ne apud hostem captiuos degere, quam apud regem propinquos. Nulla itaque uel leui regnandi suspicione, hoc solo interemptus est, quod ei competere regnum uidebatur. Diligebat interea Mariamnem impenso amore, nec offensam uolebat; cumulauerat mulier gratiam numerosiori partu. Nam quinque ei generauerat filios, sed ex tribus maribus iunior Rome obierat, dum litteris imbuitur liberalibus. Reliqui duo ultra priuatorum modum regio cultu celebrabantur. Suffragio erat iuuenibus matris nobilitas, et suus ortus in regno, quod imperante  iam patre geniti forent, sed amor maxime Mariamnes, quo rex magis magisque quotidie accendebatur: ut cum ipsi nulla uicissitudo amoris a coniuge rependeretur, caueret tamen, ne in aliquo mulieris animum mestificaret. Aequa lance odium mulieris et amor uiri aduersum se certabant. Iustius tamen Mariamnem amantem se uirum oderat, quam Herodes Mariamnem amabat non amantem. Suppetebat mulieri odium de flagitio, fiducia de amore: quia altero dolore nepotis aduersabatur, altero per obsequium amantis extollebatur. Et ideo ne a conuicio quidem obiiciendorum criminum temperauit, quod auum sibi Hyrcanum et fratrem Ionatham per scelus eripuisset, cum alter prosocer, alter affinis: ille [a 1Kb] propter senectutis infirmitatem seruari debuerit,  hic saltem propter etatem adolescentulam: facimus indignum, cui septem et decem annorum adolescenti summum commiserat sacerdotium, huic continuo honorem contulit, et mortem intulit; nulla alia causa, ut accepimus, nisi quod sacerdotali amictu indutus, ubi accessit primum ad altaria sacrato et celebri die, subito populus illacrymauit: quod suspectum adeo Herodi fuit, ut pre gaudio crederet populum illacrymasse, atque adeo erga Ephebum prodidisse affectum suum, lacrymas illas uoti indices, studium populi sui periculosum, qui intimis uisceribus significauerit, quod studium erga cultum adolescentis haberet, et nobilem illum regium nepotem impotentis mulieris filium fratrem regine proteruioris que regem uirum dedignaretur, prorupturum  ad imperandum, nisi maturius sublatus e medio foret, cui forma, cui decoris gratia suppeteret, ut iure preferendus omnibus estimaretur. Proposuit itaque adolescentem occidere: exagitabat eum mater adolescentis, que et ad inuestigandum acrior, et ad ulciscendum uehementior, nichil occultum, nichilque inultum patiebatur, eoque reuocare sese ac reprimere deliberabat. Rursus exagitabat eum cumulatior in dies erga adolescentem amor uniuersorum et regni periculum. Unde prerupto furore excitatus, statuit quouis modo sibi consulere.



CAPUT XXXuII.


Mittitur adolescens nocturnis temporibus ad urbem Hierico, atque ibi solitus delectari studio natandi; a plurimis quasi in ludum ceuntibus dum sine modo mergitur, in piscina necatur. Id tacitum soror non tulit, sed affectu germanitatis per conuicium prodidit, atque obiectauit marito, iussu eius sibi fratrem ereptum. Destitutam se omnibus, funestam sibi domum coniugis, qui primo sibi auum ademerit, postea germanum interemerit, miseram se exitio suis fuisse: imprecari dira uiro, socrui et regis sorori; commune omnium flagitium: ultorem Deum poscere, ne tantum facinus impunitum relinqueretur. Ferebat ista Herodes quasi amore captus et nutibus deditus: sed furebat ira muliebris, et ferre non poterat  maledicta exsecrantis et indignantis arrogantiam maxime, quia uictus uernaculo eius Herodes insurgere aduersus neglectam nequibat, et ideo quo magis excitari quasi amans posset, scena adulterii contexitur, atque in mulierem istiusmodi crimen componitur, quod imaginem suam Antonio in Aegyptum destinauisset. Quante istud intemperantie fuisset, ut absenti et prompto in libidines uiro, tum preterea potenti qui potestate pro iure uteretur, formam uenalem offerret ut pulchritudine illiceretur, noue auctionis commercio se mulierem potuisse, ui ne amoris an odio mariti, cuius periculum pro mercede adulterii postulauisset? Hoc itaque commento mulierum, apud Herodem Mariamne quo magis amabatur, eo grauius appetebatur, nec tamen insimulatio  ipsa, quamuis indignantium feminarum, aliena ueri penitus fuit: matrem enim Alexandram furentem, quod alius filio suo Aristobulo in sacerdotio preferebatur  ab Antonio per Musurgam quemdam litterarum sequestrum petiisse filio suo sacerdotium, fides uero propior erat. Deinde adueniente in Iudeam Gellio Antonii amico, cognitum adolescentem miraculo fuisse propter excellentissimi decoris gratiam. Non minus etiam Mariamnem, cuius quo dignitas clarior, eo fama illustrior, et forte compertam more quodam ingenii humani, quo uiri quoque eo se interioribus amicis cariores cupiant declarare, si presentibus quoque necessitudinibus  suis in se hospitalitatis societatem indulgeant: ibi quoque Alexandre datam cum Sosio colloquendi copiam licet liberiori uidue, alia quoque cognoscendi hospitis deesse copia non potuerit, cum presertim huiusmodi et causas et personas requireret. Deinde collato utrimque consilio id se dedisse sententie, ut utriusque imagines Antonio dirigerentur. Perstrictum illum splendore imaginum, et Sosii precipue testimonio  scripsisse  Herodi, ut Aristobulum ad se sine mora mitteret: de Mariamne quod [a 1Kb] sibi coniuncta foret, pretermisisse. Non quo cooperire libidines suas, uel in his que nupte essent apud maritos soleret, cui sine periculo usus foret, flagitium sine pudore; sed quo Cleopatre caueret indignationem, que utriusque quidem sexus riuali offenderetur, sed amplius si sociatam uiro mulierem deprehendisset; quia se decore super omnes excellere mulieres arbitrabatur. Perlectis itaque litteris, Herodem excusauisse, quod sine seditione populi et perturbatione totius gentis auellere a suis nobilem non posset adolescentem, atque ut satisfaceret Alexandre, spopondisse Aristobulo sacerdotium: sed cum moras fieri promissis uidisset, et arte se ludi putaret; Alexandram parauisse nauigium,  ac ipso apparatu fuge cognito per Sabionem consilio reuocatam esse cum filio. His motum Herodem dissimulasse ad tempus iniuriam, et accelerasse Aristobulo sacerdotii collationem, ut honoris specie parate necis inuidiam uelaret: qua peracta, ut diximus, quasi fulmine ictus, exagitatus est, simul et affectati adulterii afficto a suis crimine, quod sciret Antonium promptum ad libidines, et inuelatas, ex eo quod plurimum poterat inflammantem in omne genus amatorium cupiditates. Cleopatre quoque inexpiabilem riualitatis precipue dolorem atque immanitatem, que plurimos uirorum, quos seniores circa uxorum reprimendam intemperantiam compererat, interemisset, imminere sibi periculum non solum amittende coniugis, sed etiam subeunde mortis perhorrescebat.  Proposuit itaque ipse contendere in Aegyptum, ut Antonium uel Cleopatram quam maxime metuebat, deflecteret. Euocatum alii ferunt M. Antonii litteris eo tetendisse, ut necati adolescentis causas prestaret. Profecturus tamen affini suo Iosippo cui Salome germana regis in coniugium conuenerat, secreto aperit, suspectam sibi necem propter coniugalis forme appetentiam, quam missa sui decoris specie prodidisse mulier argueretur; idque quasi affini negotii committere, ut si ipse ab Antonio exstinctus foret, Mariamnem necaret, ne merces flagitii superesset. Iosippus haudquaquam, ut arbitror, studio proditionis, sed quo mulieris erga uirum sopiret querelas, quibus se afflictam diceret ardere odiis uiri, mandatum exprimit, atque ad affectum  amantis interpretatur quod ne mortuus quidem pateretur Herodes seiungi se ab uxoris societate. Sed mulier longe aliter quam Iosippus estimauerat, ad argumentum traxit implicate adhuc in se crudelitatis, cuius exercende post mortem quoque suam exsecutionem affini proprio mandauisset; infestum illum sibi iniuria, qui suspiciones suas non argumento aliquo ueritatis examinaret, sed prerupte mortis exitio urgeret; nullum odiis finem fore, que ultra ipsum uite ac salutis defectum extenderentur. Sed Iosippus domestici mali immemor, dum alienam coniugem ultro reconciliare expetit, sue coniugis  aduersum se inflammauit suspiciones: que et colloquia uiri proprii cum Mariamne, morasque in aula regia haud perfunctorie ferendas arbitrabatur. Denique ubi frater reuertitur, insimulationes non distulit, iniuriam addens suam regalibus contumeliis, quod sibi quoque Mariamne ademisset maritum: sed Herodes prestrictus licet, tamen haudquaquam grauius primo commotus est, nec infensum se uxori prebuit, cum etiam ui amoris infractus, quodam die mulieri iurare cepit, quod tanto eam diligeret affectu, ut numquam alterius mulieris flagrauerit cupiditate: ita omnes ex animo abiecerit, ut uxori fidem seruaret. At illa: Satis, inquit, amorem erga me tuum mandatis que Iosippo dederas, declarasti precipiens ut me occideret. Quomodo potest amare, qui occidere  potest? Amens illico rex ubi audiuit secretum suum proditum, cogitare cepit numquam proditurum fuisse Iosippum, nisi captus amore mulieris mercedem proditionis stupro quesisset, manifestatum quod diu latebat, in aperto crimen indubia corruptione: non frustra excitatam sororem, que domesticam iniuriam pre ceteris deprehendisset. Itaque indignatione nimia furens animique impos exsiliuit de lectulo, fugiens corruptele turpis contagia, nec furentem capiebat aula: audiuit soror uociferantem, continuoque rapiens tempus ad argumentum insimulandi et occasionem nocendi, confirmauit indignantis suspiciones: impulsus itaque dolore iniurie insimulatione germane, iubet occidi utrumque; nec multo post secuta est factorum penitentia: et ubi ira cecidit,  amor successit, et passio resuscitata est, tantusque incanduit feruor cupiditatis, ut defunctam non crederet, atque in excessu mentis positus, quasi uiuentem alloqueretur. Et sicut ad eam que uiueret pueros dirigebat, rogans, ut depositis simultatibus, ad sese ueniret, et redderet se coniugali gratie. uix denique multo edoctus interuallo temporis obiisse credidit, quam pro amore tamquam immortalis feminam decoris mori non potuisse arbitrabatur. Tantus erat affectus erga defunctam. Denique efferus, postea atque in multorum necem presentium odio fertur exasperatus, nec solum morbo animi laborasse, sed etiam graui corporis egritudine, quam ex pestilentia quoque eris contractam aiebant. Nam tractus celi corruptior plurimis pestem creauit. Unde consultis  medicine peritis, siluarum secretis sese abdit, et refuso paulatim uigore, uenatibus salubritatem corporis pariter ac mentis [a 1Kb] salubritatem recepit.



CAPUT XXXuIII.

Hoc quoque addebat miraculis suis quibus defuncte suspiciebat gratiam, luisse se iniusti penas flagitii, et elementorum egritudine expiatum interitum tanti decoris; excidio mundi, populorum lue unius mortem, sorte tamen impari uindicatam, cum  fructus terra abnueret, fames augeret pestilentiam. Hunc Mariamne exitum tulit, sobrie uiro pudica, sed insolens forme conscientia. Cui magnanimitas superfluebat, sedulitas deerat, ut blanditias dedignaretur mariti, secura quod nichil ab eo qui supra modum diligeret, exitii perpeti posset: nec solum ad presens ultionem reperit, sed etiam in reliquum hereditaria odia transmisit. Cui successere filii materni doloris exsecutores pio erga matrem quidem affectu, sed erga patrem impio: cum utrique parentum pari munere ius nature soluendum foret. Nec inexercitatos dolor reperit: nam diu Rome eruditi Latinis iuxta et Grecis litteris, astutiam non mediocrem assumpserant, et absentes [b 1Kb] compererant necem matris, plerisque in odium patris impulsoribus asperabantur.  Regressis quoque ne conspectus quidem paterni reuerentia sedulitatem infuderat; crescebat cum etate malitia. Accessit etiam ex coniugii societate presumptio, quod alteri Salome filia neptis Herodis, alteri Archelao genita qui Cappadocie regnum tenebat, in ius copule nuptialis conuenerant, et nobilitas coniunctionis odiorum dederat auctoritatem. Offendebatur igitur Herodes, uel tacito filiorum ingenio excitatiore, quam paterna pietas pati posset, que etiam uultu frequenter leditur. Addebantur et stimuli ab his qui ab insidiis filiorum cauendum, quasi solliciti crebro denuntiabant, asserentes, quod ultrices materni exitii armarent manus. Quibus perterritus Herodes Antipatrum Dosidis filium preferre fratribus, atque ad sui gratiam uberiore  [c 1Kb] effectu cepit lacessere. Ardere maioribus odiis aula regia, et certamine fratrum concuti: dum illi indignantur, quod priuate mulieris filius sibi in regno ortis preferebatur: ille uersutus adulandi, quo se inferiorem materno latere cernebat, eo studiosius commendare sese patri, appetere germanos compositis insimulationibus non quiescebat, donec ipse per se ac per alios quos sibi adiunxerat, excluderet ipsos ab affectu paterno. Denique regnandi his spem omnem ademit, ita ut publice condito testamento, solus imperii successor designaretur, missusque ad Cesarem Romam preter insigne diadematis omni ornatu cultuque regio fulciebatur. Inde in Iudeam regressus, aucta erga se Cesaris plurimorumque illustrium uirorum gratia, exigui prope temporis interuallo tantum  preualuit, ut etiam matrem coniugio patris [d 1Kb] adderet: geminisque armis, adulandi arte et simulandi uersutia, ita germanos urgere apud patrem cepit, ut patri filius necem pararet. Denique furens animi Romam petit attracto secum Alexandro, quem reum magici aduersum se criminis ante Cesarem statuit. Ille data sibi copia deplorande calamitatis, erumnarumque omnium, cum uideret sibi suppetere tanti iudicis auctoritatem, qui nec ab  Herode traduci per gratiam posset, nec ab Antipatro circumueniri, nichil pretereundum ratus, flagitia patris quadam perstrinxit modestia, ut nec urgere tamquam accusator uideretur, nec occulta esse sineret, cum plurimum causam iuuaret, si se ob necis materne dolorem paternis peti odiis demonstrauisset. In talibus enim iudiciis nichil magis liberos grauat, quam nature pietas et pietatis auctoritas: que si aliquanto traducuntur flagitio, preiudicium minuitur, prerogatiua excluditur. Ubi uero ad obiecta patris uentum, ualidis refellens assertionibus, alienum sceleris primo fratrem demonstrauit, qui suorum esset consors periculorum, quem innoxium in crimen uocari ingemiscebat. Adstipulabatur pure conscientie agendi ius et dicendi peritia, nichil sibi  ac fratri relictum honoris, sublata omnia per scelus germani, patrisque facilitatem. Amarissime deplorabat necem sibi irrogari, quam pater eo usque expetit, ut crimen adiiciat, flagitium adiungat. Quibus dictis cegit in lacrymas uniuersos, atque eo sortem deduxit iudicii, ut Cesari accusatio non probaretur, pater reconciliationem amplecteretur. Id gratum admodum et precellentissimum Romano principi, non solum regi inclyto regnum donasse, sed etiam liberos reddidisse. Itaque iusto definitum examine, ut sic paterni iuris reuerentia inuiolata maneret, et tuta filiorum innocentia; patri, ut decebat, obtemperarent liberi. Ipse inoffensum nature affectum [a 1Kb] cohiberet filiis; cui uellet tamen, regnum relinqueret. Redit ex urbe Roma cum patre Alexander, iudicio  magis, quam suspicione absolutus. uacare enim mentem Herodis ab odio filiorum Antipater non patiebatur: ipse enim erat odiorum materia: premebat tamen studium suum contuitu reconciliationis, ne appetite germanitatis scenam proderet, insidias manifestaret. Ubi uentum est in Ciliciam, et nauigantes in [b 1Kb] Eleusiam applicauerunt, suscepit eos Archelaus opimo conuiuio, gratias agens Alexandri generi sui causa, quod exemptum periculo reconciliatione etiam dignum estimasset. Ipse etiam litteris per suos directis, amicos rogauerat, ut genero defensionis adiumento forent, et discedenti obtulit XXX talenta hospitalitatis munere, ac Zephyrium adusque regem perduxit. Regressus domum rex continuo populum aduocat, apud quem hoc modo disseruit.



CAPUT XXXIX.


Modo causa mihi, Hebrei ciues, et utilis et fructuosa fuit Romam petendi, profecto ut de filiis meis Cesar iudicaret: ne solus ego qui irascebar, cognoscerem, perrexi ad Cesarem: ut qui regnum reddiderat, de successore meo pronuntiaret. Adiecit beneficiis suis, ut quod difficile erat, prope amissos filios patri representaret; fratribus quod supra regnum est, concordiam redderet. Redeo igitur ditior quam profectus sum: didici esse melior pater, quia didicerunt  filii mei esse meliores liberi, Cesaris beneficio. Statuit enim, ut ex meo arbitrio penderet filiorum successio, ne prerogatiua successionis superbiam gigneret. Ipse mihi successorem darem, quem elegissem: eum scilicet qui meruisset: eum, qui patrem amplius honorauisset. Imitabor Cesarem; ipse enim absoluendo iuniores filios meos, seniori filio pares fecit. Itaque simul tres liberos hodie reges constituo: illi etas, istis nobilitas astipulatur: nec numerus moueat: magnitudo regni et pluribus abundat. Arbiter primo sententie mee Deus: deinde etiam uos accedite: quos Cesar coniunxit, constituit pater, uos honore congruo prosequimini, ut neque immoderatus neque infimus honor sit: aliud inflat, aliud exasperat. Quod cuique portionis sue meritis  suppetit, impartiatur. Non enim tantum quis delectat eum quem supra mensuram honorat, quantum ledit eum cui debitum negat. Et plerumque uterque eorum offenditur, ubi prelationis adulatio est. Sum certe omnibus pater. Honor filiorum haud dubie patris [c 1Kb] gloria est. Si tamen supra modum quis liberos meos excolat, reus est mihi etiam pro liberis meis, quibus auctor prolapsionis est: Nimius enim cultus audacie sumptus est. Numquid inuideo liberis meis? Absit: sed malo eos minus cum gratia posse, quam plurimum cum seditione. Quod enim superbie uel rapine est, cito labitur: quod gratie, diu tenetur. Unde cure erit mihi, ut sponsores concordie adiungam liberis meis parentes amicosque, quorum hortatu mutue dilectionis affectum induant. Nam cum omnis  sermo malus facile mentem audientis inficiat, tum maxime assidua colloquia, et diuturnus usus pestem animis infundere solent, quo contagio quodammodo in mores cohabitantium cito transeat: etsi tranquillitas morum sit, tamen ut stagnum mite licet, uentis exagitantibus assurgere in estus ualet: ita bona natura improbis monitoribus fluctuat. Arbitror itaque quod in me unusquisque spem sui potissimam debet recondere; non enim quod accedit liberis meis, mihi deperit. Plus unusquisque tribunorum uel militum reuereri debet patrem imperatorum. Ego, ego sum, qui mercedem uniuersis rependam, pro his etiam que filiis meis detuleritis. Si recta aduertero studia factis remunerabor; maleuolentia pretium referet suum, ut apud eum quoque quem putauerit adulandum,  fructu excidat. uos autem boni filii, considerate primum nature religionem, cuius gratia et bestias ligat, que etiam feras cogit in amorem necessitudinis: manet inter indomitas pecudes mutuus amor, et periculis propriis redimunt suos bellue. Reueremini etiam Cesarem, qui uos ex inimicis amicos fecerit. Tertio me ipsum, qui rogare malo, cum possim iubere: manete fratres, nolite [d 1Kb] exurere quod generati estis. Do uobis uestem et cultum imperialem: sed pretiosius est, quod suadeo, uestri amoris intemetum  signaculum. Si pietas maneat, regnum delectat: si desit gratia, uile imperium est et plerumque noxium. Ergo dum uos experiar, habebitis interim non regnum, sed regni honorem. Si patrem dilexeritis, ius sequetur: mei tamen amorem in uobis probate: omnibus quibus delectare regnum solet, ut principes potiemini. Onera imperii et moles negotiorum me solum, et si nolim, manebunt. Et ideo uobis prodest mea uelle: quia ego que uestra sunt, et uolo et mea arbitror. His dictis osculatus est filios, ut eos uno osculo caritatis inuicem sibi necteret. Quo facto conuentum dimisit.



CAPUT XL.

Discessere plerique leti, quibus placebat concordia germanitatis: sed cum fratribus reuertit dissensio eoque grauior, quod dignitas potior, cui  amplius inuideretur, et nocendi suppeteret maior potestas. Dolebant filii Mariamnes equatum sibi priuate filium mulieris qui regni nesciret prosapiam. Contra Antipater distinctam sibi [a 1Kb] a fratribus regni spem dedignabatur; et inuidebat germanis, quibus posteriora pro primis uix reseruarentur. Sed hic sese tegebat et uelabat, odio pretendens gratiam, illis consilium omne in sermone obuium, etiam non querentibus. Promptior lingua et secretorum prodiga, quidquid locuti forent apud Alexandrum, continuo apud Antipatrum erat: multa etiam que non dixerant, simulabantur. Pleraque internuntius cum incremento adiiciebat. Architectus omnium quibus appeterentur fratres, Antipater erat, cuius uita  nichil aliud erat, nisi quoddam uersutiarum conciliabulum, scena improbitatis, argumentum scelerum, flagitiorum [b 1Kb] ministerium. Subiiciebat iudices, subornabat testes, simulabat defensionem, quasi in theatro personam fratris circumferens, ut leuiora excuteret obiecta, grauioribus cederet, quo magis patrem falleret, et uehementius in fratres moueret; maximeque acerbabat arte inuidiam paterne necis parate, ut regnum eriperetur, quia regibus metus periculi suspectior: sed ne sine repulsore minus uerisimilia regi uiderentur, ipse primo tentabat refellere, deinde constringi se manifestis rerum indiciis uolebat uideri, ut perorata utrinque causa, quasi nichil iudicio defuisset amplius, pater tamquam in conuictos filios excitaretur: nulla enim res maiorem  fidem assertis dabat, quam quod Antipater fratrum defensor estimabatur. Hac fraude plurimorum captabat gratiam, ipsius quoque patris in se mentem inclinabat. Quidquid quotidie fratribus minuebatur, de affectu paterno in ipsum transfundebatur. Abducebat amicos regios, parentesque et precipue fratrem regis germanum Pheroram, et Salomen eius sororem alienos a nepotibus fecerat, ut non modo eos non defenderent, sed etiam appeterent atque odissent. Accedebat odiorum materia  uxor Alexandri Glaphyra, que muliebriter satis presentium insolens extollere sese [c 1Kb] occeperat fastu superbo: eo quod omnibus preemineret prosapie claritudine. Itaque quasi dominam se omnibus qui in aula erant regia, preferebat, patrem auumque [d 1Kb] regem sibi, et precipue Darium Hydaspen materni generis apicem solita iactare contumeliisque ignobilitatis afficere Salomen regis sororem, uel Dosidem coniugem: quod illis dolori, sibi odio foret. Ceteras quoque feminas similiter exasperare, que regi propter decorem magis quam propter nobilitatem generis copulabantur. Plurimis enim Herodes preter regium morem, etiam Iudeorum usu quasi quadam erroris licentia delectabatur, qui figuras maiorum uitiis suis obtentui ducunt. Grauabatur ergo Alexander uxoris insolentia: Aristobulus quoque iisdem quibus Glaphyra  sermonibus uxorem incessebat: deiecti illam status, nec conferendam regie proli: imparem Glaphyre sibique esse opprobrio, quod frater regalis generis coniugio potiretur, ipse priuate uxoris contubernio degenerasset, demens, qui conturbaret conuicio proprias [e 1Kb] necessitates. Quibus perstricta contumeliis uxor Aristobuli, ad matrem cum lacrymis omnia perferebat. Salome autem comperta per filiam regi Herodi annuntiabat: at ille monere filios quam perdere commodius ratus, uocatos partim imperatorie terruit, partim affectu paterno hortatus est, ut fratrem amarent, neue ut hostes dissiderent, ueniam tribuens superioribus, denuntians correctionem futuris. At illi compositis sese insimulationibus  peti pluribus deplorantes, orare simul et polliceri operibus ipsis, in reliquum proprie fidem defensioni daturos: tantummodo factum pater exspectaret, ne temere auditis crederet: non enim defuturos delatores improbos, quamdiu auditor credulus suppeditaret. His et talibus emollito patre, quamuis eo tempore imminentem depulerint metum, mestitiam tamen coaceruarunt, quod urgeri sese a Pherora et Salome uidebant: quorum alter patruus, altera soror patris, quibus defensioni esse debuerant, insidiabantur: accedebat enim formido grauis, quod plurimum poterant apud patrem. Nam accepto diademate, prope uniuersam regni potentiam cum fratre suo Herodes participauerat, nec mediocres utrique contulerat opes, et maxime Pherore. Denique his annua talenta centum recondebat, preter  eam regionem, que ultra Euphratem sita, redituum copias multiplicabat. Tetrarches quoque petitu Herodis a Cesare fuerat constitutus, donatus etiam regalis coniugis necessitudine, quia sororem regie coniugis in connubii sui sortem adsciuerat. Post cuius obitum desponsata sibi seniore regis filia in gratiam successerat generi, nisi amore captus ancillule, regalis puelle copulam declinauisset. Qua exasperatus Herodes contumelia, ei y [f 1Kb] filium tradidit, qui postea  Parthico bello occidit. Insimulatum tamen apud se Pheroram, quod uenenis appetiuisset fratris salutem. Qua suspicione ne uiuente quidem caruerat uxore: plurimorum primo, et ad postremum amicorum eius questione exercita, uacuum eius cuius arguebatur facinoris inuentum uolens absoluit: dans etiam fuge ueniam, quod rapta quam diligebat ancilla, [a 1Kb] depositionis inite, ut ad Parthos confugeret, similiarium suorum confessionibus modum detegebat. Respirauerat aliquantulum Alexander, dum Pheroras accusatus incessitur, et ipse incessit Salomen, [b 1Kb] quod spopondisset nuptias suas Obode Syleo, qui erat regis Arabie procurator, Herodi inimicissimus. Sed remisso utrimque crimine tempestas domus in Alexandrum incubuit, atque ipsum graui periculo inuoluit: furebat enim seua pestis, et procella totius  aule Antipater. Omnibusque modis et [c 1Kb] conuentu etiam propinquorum ingrauans fratrem, ita ut turbato mentis sobrie statu, instare sibi Alexandrum cum gladio pater magnis uocibus protestaretur. uenerat in medium scena huiusmodi, quod eunuchos tres, quorum unus pocula regi ministrare solitus foret, alius fercula cene inferre, tertius torum obseruare regium, nec umquam discedere, cum se Herodes lectulo composuisset, donis uberioribus illexisset Alexander ad sui gratiam et turpis flagitii societatem. Quo prodito, suppliciis adacti spadones, obscene ludibria libidinis manifestarunt, promissa etiam amatoria tegere nequeuntes, quibus sermonibus sollicitati huius modi forent, et qua stupri mercede retexuerunt, ut inuolutum dedecore parricidium  crederetur, inesse sibi iuuente gratiam, forme decorem, robur etatis, contra inualidum Herodem, et iam senecta grauem, qui capillum inficeret ne etatem proderet, a quo cum uellet regnandi ius in se transfonderet, premiaque polliceri ingentia: et ideo eos in iuuene spem suam constituere oportere, non in decrepito sene cui ipsa natura finem acceleraret. Que grauiter quidem Herodem mouebant: sed illud pre ceteris, quod conspirare ei militarem manum ducesque exercitus, et centuriones spadonum indicio compertum haberet: denique ita exagitatus est, ut nullum seuitie genus pretermittendum putaret, nulli crederet, omnes suspectos haberet. uelociores erant pene quam interrogationes flagitiorum, et iudicium preueniebat eorum exitus. Rapiebantur  passim ad supplicium, quos aliqua incessebat suspicio. Feruebant calumnie; multi uolentes regi placere, deferebant reos: sed illico etiam ipsi qui alios detulerant, deferebantur, et cum reis suis ducebantur ad locum pene. Ita efferauerat Herodes in uniuersos, [d 1Kb] ubi si aliquis eorum superesset, suspectus foret. Aliter rex non putans se esse securum, nisi deficeret genus humanum. Insimulatis  irreconciliabilis, amicis incredulus, familiaribus superbus, immitis reis, pauidus ad omnia, ut crebro sedes mutaret, noctes sine somno duceret. Qui omnibus exasperatus repente Alexandrum alligatum uinculis sepsit custodiis, et amicos eius in questiones uocauit. Qui negabant, inter supplicia moriebantur. Rursus tacentes, quia nichil quod esset suspicionibus consentaneum confitebantur, usque ad mortem supremam exulcerati. [e 1Kb] Tamen aliqui ui tormentorum et penarum uicti acerbitate, propositum adolescentibus asserebant, ut uenationi intentum occiderent patrem, et ad urbem Romam sine mora pergerent ut effugii pena eluderetur. Quod etsi nullo argumento fulciebatur, tamen ad solatium studii ferocis deriuabat pater, uolens uinculorum filii causas iustas habere. Considerans itaque Alexander  obseratas aures patris ad omnem sui defensionem, nec ullo modo rem posse deduci, ut de innocentia sua presumeret, qui tantis calumniarum molibus appeteretur; simili arte nequissimis delatoribus occurrendum putauit, ut fraudulentos et calumnie machinatores dolis circumueniret, atque in calumniam reos uocaret, quorum se calumniis urgeri credidit. Scripsit igitur quatuor libellos, quibus commentum sceleris quo paternam salutem appetierit, confiteretur, atque insidiarum huiusmodi conscios plerosque eorum a quibus ipse appeteretur, exposuit: atque iisdem inscripsit libris, precipue Pheroram et Salomen: quod ea quoque intempesta nocte [f 1Kb] rupto adolescentis in quo habitaret, cubiculo, illexerit inuitum, et reluctancti extorserit ut  incestum patraret. Transmisit ad regem libellos, uelut indices flagitiorum suorum, quibus potentissimos quosque inuoluerat regis comites atque amicos. In tempore illo Archelaus in Iudeam properato aduenit: ut si quid posset, genero ac filie opis auxiliique ferret. Sed preuidens apud infestissimum patrem obstructos sibi aditus, legitime defensionis arte commotionem eius repressit. Nam simul ut aulam ingressus regiam est, magna uoce cum iam audiretur et uideretur ab Herode, uelut furens animi uociferari cepit: uiuit ne adhuc ille ueneficus gener meus, et carpit hanc lucem? Ubi queso est? Ubi parricidale illud reperiam caput, ut manibus [g 1Kb] excerpam meis? Parricidio perire debet, qui parricidium uoluit implere. Quid facturus est socero, qui non  pepercit patri? Quis demonstrabit eum? Euiscerabo primo scelestum, adiiciam filiam bono sponso: etsi sceleris non fuit conscia, non est tamen aliena contagii que parricide coniugio potiebatur. Non agnosco filiam meam, que artes non deprehendit mariti, que se non talem exhibuit socero nurum, ut subiectum filium patri redderet. Ego illam non ad sceleris ministerium iunxi, sed ad consortium matrimonii;  ut coheredem gratie prestarem, non criminis adiutricem. Te miror, Herodes, si adhuc uiuit Alexander ille insidiator patris. Putabam iustas illum iam penas dedisse, quem deferri non oportebat. Quid enim diutius seruaretur confessor, aut parricida talis? Sed fortasse hoc quoque diuine fuerit prouidentie, ut amborum parentum iudicio condemnaretur, qui in te lesit utriusque pietatem. Non me negabo ultorem, qui me ultionis exacte predicatorem parabam; sed ne filiam excipio, quam infaustis nuptiis ipse despondi, te sponsorem secutus: non enim ego illam mariti moribus, sed fidei tue tradidi. Reddat causas, quod uadem suum dissimulauit, maritum suum dilexit. De utroque nunc uobis iudicium est: si firmus exsecutor tanti doloris es,  accingere pater, sequestra pietatem: non optandum quidem officium patribus, sed non dissimulandum. Si te pietas mollit, inflectit natura, mutemus uices, ut ego in tuo filio, tu in meo pignore ministerii mutui simus exsecutores. Huiusmodi orationem circumfremens traduxit Herodem, atque a furore animi paulatim intentionem eius emolliuit, ut quasi compatienti atque unanimo sese crederet, et daret ei libellos legendos, quos Alexander composuerat. At ille singula queque aduertens, ubi intellexit magis dolore congesta, quam fide suffulta, profundo consilio minuere paulatim inuidiam tentamenti parricidalis, atque obiectorum causas in eos qui descripti fuerant, et maxime in Pheroram cepit transfundere. Itaque ubi aduertit regem a sua  sententia non abhorrere: Considerandum, inquit, ne forte adolescens magis tantorum improborum insidiis appetitus apud te sit, quam tu ab adolescente. Quid enim cause erat, ut tuam appeteret uitam, cui regni honorem concesseras, regnandi ius reseruabas et spem successionis? Quid enim appeteret, quod habebat? aut quemadmodum tantis muneribus ingratus foret? Quidue aliud ageret in tua nece, nisi ut suum affectaret periculum? quod te uiuo metuere non posset, defuncto timeret, ab his utique a quibus etiam sub patre positus, proprie salutis excidium perhorresceret. Patet ista etas fallacie, facile decipitur, et fraudulentorum insidiis circumuenitur, uix resistit dolis etas senilis: plerumque tamen et senum prudentia circumscribentium uersutis insidiis irretitur.  Ergo si maturior usus sepe labefactatus est; quid mirum, si etas immaturior adesse non potuit sibi, cum insidiantium cateruis perurgeretur? Illos igitur perturbatores regie domus esse, illos incitatores adolescentium, seminatores discordiarum, qui in desperationem salutis deduxerint adolescentem, ut stomacho magis indulserit, et ultioni potius quam absolutioni intenderit, aliquid etiam impartierit commotioni. Quibus paulatim inflecti Herodes ceperat, et mollire indignationem circa Alexandrum. At uero in Pheroram commoueri uehementius, quod illis quatuor libellis ipse omnium flagitiorum minister,  et totius scene architector exponebatur. Qui uidens regem Archelao mentem inclinauisse suam, atque in eum pre ceteris preponderare gratiam interioris amicitie, ad ipsum se contulit, obsecrans ut animum sibi regis conciliatum redderet. uerum ille innexum plurimis scelerum uinculis, quibus euidenter regi parasse insidias conuinceretur, atque appetisse adolescentem, nullam habere uenie spem aiebat, nisi deposita inficiandi uersutia, que obiecta sibi fuerant, confiteri germano sui amanti, atque ab eodem poscere sibi indulgentiam non dubitauisset: huiusmodi sese actioni, quibus posset studiis, non defuturum. Mutata itaque ueste, suffusis lacrymis, specie miserabili fratris inherens uestigiis, orare ueniam, improbitatem fateri, omnia de quibus argueretur,  non abnuere, sed recognoscere dementiam sibi causam fuisse tante prolapsionis, quo nimius in eo furor amore sibi dilecte mulieris exestuasset. Statuo itaque Pherora suorum flagitiorum accersitore pariter ac teste, tamquam pro mercede compositi, quod in usus suos caderet argumenti: Herodem Archelaus deprecabatur, ut nature contemplatione molliret iram, fratrique ignosceret, supra uindictam constituens ius nature. Nec mirum, si in maximis regnis, tamquam in magnis corporibus [a 1Kb] sepe aliqua membra ferueant, que non incidenda, sed mollioribus sint curanda medicamentis. Sibi quoque multo grauiores compositas a germano insidias, sed remisisse se necessitudini quod debebatur dolori; ut quo magis penam leuaret ingrati,  eo amplius causam grauaret. Cum hec atque huiusmodi alia subtexeret, mitigauit quidem Herodem, ut germano remitteret, sed ipse tamquam inexorabilis genero manebat. Denique minitabatur, quod diuelleret ab eo filiam, tantisque fremebat indignationis sue motibus, ut ipse Herodes satis expiatum filii aduersum se facinus arbitraretur, ultoremque suarum iniuriarum rogaret, atque ipse pro reo suo apud socerum interueniret, quo de integro renouaret nuptias. Perseuerabat Archelaus, cui uellet Herodes alii nurum suam iungeret, preter Alexandrum: cuius etiam causa uxor traduceretur, atque ea arte multo amplius impellebat Herodem, ut ille sibi filium redditum putaret, si coniugium eius non solueretur: Quod ille uxorem impense diligeret, ex  qua etiam filios suscepisset, dulces auo, gratos parentibus; hoc munus restituti sibi filii fore, quia non mediocri ex parte bona uxor uiri sui reprimeret errores, aut compensaret officiis inuidiam flagitiorum. Que si ab eo diuelleretur, nullum remedium uiro futurum, quin preceps in omne rueret nefas. Molliores enim fieri solere scelerum presumptiones, que domesticis affectibus reuocarentur. uix tandem Archelaus inflexus, reconciliatur ipsi genero, atque eidem reconciliat patrem. Hoc consilio eripuit nerum neci, ut pro mercede acciperet eius absolutionem, dum condemnare se potius simulat, quam  interuenire. Pro quo si intercedendum putasset, haud dubie nichil impetrasset. Addidit oportere eum Romam pergere purgatum ab his, que pater in eo suspectauerat, quoniam omnia ipse scripsisset Cesari. Quod eque compositum reor, ut hoc genere Alexander cum se purgasset, Cesari commendaretur, atque Antipatri parate fratribus insidie patescerent.



CAPUT XLI.

Hoc consilio soluta factio et conuersio facta in letitiam, instauratur conuiuium in indicium inite reconciliationis, cuius [a 1Kb] auctores Archelaus septuaginta talenta, et sedile aureum gemmis insignitum: electi quoque eunuchi regali conferuntur magnificentia, et concubina  dono  datur, atque accipitur. Similiter et propinqui monitu regis, clarissimis donis Archelaum munerabantur, nec quisquam familiarium eius exsors muneris fuit: quibus omnibus Herodes pro uniuscuiusque meritis plurima impartiebat. Prosecutus est etiam cum potentibus suis usque ad urbem Syrie splendidissimam, Antiochiam nomine, in regnum suum regredientem. Euaserat Alexander, nisi se immersisset in Iudeam uir Archelai artibus longe exercitatior, Lacon genere, Eurycles nomine, nimie cupidus opum, earumque pro negotio contemptor, ubi maiora potiundi spes refulgebat. Denique non contentus Laconicis facultatibus, in effusiones regias animum intenderat, uenandique artifex Herodem [c 1Kb] antiquis opimis adorsus muneribus, remunerationi  amplissime locum parauit; longeque uberiora quam obtulerat, adeptus, tamen non satiabatur, nisi cruentis atque impiis factionibus gratiam sibi regis emercaretur. Itaque more quodam usuque Grecis familiari regem adulando, predicandisque omnibus eius, non solum que laudis aliena, sed etiam inuoluta uitiis forent, in intimam eius amicitiam breui peruenit, ut inter primos secretorum arbitros eligeretur: adstipulante etiam patrie prerogatiua, quod Spartiatas Iudei cognato sibi genere copulatos, pro fratribus habent. Is ubi regie domus uitia cognouit, suspectum animum patris, fratrumque inter se odia, nouis artibus carum se omnibus simulans, quasi fidus singulis habebatur; sed pro ingenio regis aut munerum merito sua studia formabat, ut adiunctior  esset Antipatro; Alexandrum dolis atque insidiis circumueniret, familiari specie utrumque exasperans: illum prerogatiua etatis regno debitum, istum materni generis preditum nobilitate, iure superiorem: neque cum uilissime corruptele pignore equale illi consortium. Quibus captus Alexander, utpote adolescentior, qui delectaretur his que dicerentur sibi, non perpenderet illa, que rursus de se apud Antipatrum componerentur, effudit sese mercenario Antipatri  et proditori suo, aperuitque mentem lubrico ingenio affectuque incauto, patrem sibi auctorem malorum conquerens, qui matrem sibi eripuerit, regnum decolorauerit, quod sibi ab auo, ueterisque prosapie infulis debitum cupiat auertere; fraudari legitimos iure successionis, preferri spurium stupri mercede; sed non diu quietura iudicia Dei, ut qui uxorem innocentem necauerat, non etiam ipse propere parato per coniugem imperio defraudaretur. Que sine mora Lacon ad Antipatrum deferebat, circumuento etiam Aristobulo, ut eiusdem querimonie laqueis innecteretur, et pretio coaceruata regi insinuabat, dicens; silentio se premere nequiuisse tam immane facinus, et pro hospitii munere gratiam se lucis representare, quam creptum ire filii pergerent,  quos nisi ipse simulatione consilii fidelioris reuocauisset, iam dudum Alexandri gladio interfectum patrem, regnumque indignis heredibus uacuefactum. Neque Alexandro religioni esse parricidalem atrocitatem, qui maximi sceleris loco duceret, quod adhuc aui matrisque necem inultam haberet. Conueniri se ac perurgeri peremptorum querelis, ut tam atrox flagitium ulcisceretur. Deberi sibi inferias interfectorum exigi, successionemque eorum non oportere contaminari, ut ab eo qui maiores eorum occiderat regnum adipisceretur; renouaturum se iudicia Cesaris, non simili ut ante, reuerentia, sed ut Cesar ipse cognosceret omnia secreta regis, quesitas sanguine opes, prouinciam labefactatam; [d 1Kb] reperturum se ab inferis auum, matrisque acerbissimam  necem demonstraturum, ut successor alienus in regnum regium subrogaretur. Excitauerat regem Eurycles; Antipater tamen parui estimans unius suggestionem, alios quoque accusatores fratribus subornabat, qui dicerent cum ducibus quondam equestris exercitus Iocundo et Tyranno sermonem initum, compositas regi insidias dolore [e 1Kb] decessionis; in ceruicibus periculum, nisi mature caueret. Denique non distulit Herodes, illicoque raptos seuere interrogat; sed nichil illi, de quibus arguebantur, confessi reperiuntur. Et quia impune tam grauia simulabantur apud eum, qui criminum se uindicem profiteretur et negligentem calumniarum; non deerant, qui huiusmodi insidias machinarentur, quas acceptiores fore patri crederent. Nam et epistola  prolata est, quasi ad castelli prepositum ab Alexandro et Aristobulo data, ut occiso rege, confugiendi sibi potestatem faceret, donec armis aduersum se insectantes munirent, ceterisque subsidiis defensionem pararent. Excruciatur castelli prepositus, et nichil fatetur. Nihilominus tamen haud ullis affectati sceleris indiciis exstantibus, quasi rei Alexander et Aristobolus dantur custodie. Eurycles quinquaginta donatus talentis auctor salutis ac uite  habetur. Dignum est, nec eum silere, qui Euryclis tempore in Iudeam transmissus erat fidissimus amicorum Alexandri, quem rex quasi conscium tentamentorum illius interrogandum putauit: utrum ne congruerent, que Spartiates de adolescentibus nuntiauisset. uerum ille nichil se de illis quidquam eiusmodi cognouisse, sacramento interposito fidem fecit: sed adolescentibus nichil profuit. A se questionem depulit, ne minueret delationis inuidiam, et euacuaret Euryclis fraudulentiam, si seuerius interrogatus negaret. Quasi indignus igitur cui crederetur, ab Herode excluditur. Bonus enim pater accusari filios libenter audiebat, non sinebat defendi: delectabatur, cum appeterentur; offendebatur, si purgarentur. Denique [a 1Kb] Spartes ditatus regalibus premiis,  ubi tamen Achaiam attigit, calumniarum pretium luit. Salome cum purgare sese nequiret, quod Syleo Arabi pepegisset nuptias, ubi generi secretum prodidit, monentis ut consuleret sibi quo fratris commotionem euaderet, eo quod spe future coniunctionis consilia regis Arabis annuntiare suspecta accerseretur, delicti gratiam meruit, et omnem seuitie regalis in adolescentes procellam intorsit, quo ultimo atque ineuitabili naufragio demersi penas dederunt. uinciuntur itaque, et quod ipsis erat durius uinculis, a se fratres separantur; missisque uolumnio militie magistro, atque Olympio ex amicis regiis uiro arguuntur apud Cesarem: at ille offensus licet, quia filiorum supplicia pater posceret, negandum tamen patri non arbitratus potestatem, in  liberos suos dedit licentiam, sed consilium adiunxit: asserens melius consulturum, si proximorum regis eorumque qui preessent prouinciis, concilium congregaretur, et iudicio communi procederet interrogatio: utrum ne alique patri insidie parate a filiis forent; et si conuincerentur intentati parricidii, ferirentur; sin uero fuge aut leuioris culpe arguerentur, esset uindicta moderatior. Hac permissa sibi Herodes parricidii potestate, sed iudicii conditione etiam moderationis admonitus, ad urbem illico Berithon properat, quam iudicio celebrando Cesar prescripserat. Conueniunt presules prouinciarum secundum scripta ad se data a principe Romano Cesare. Saturninus legatique considunt, inter quos et procurator uolumnius: deinde cognati amicique regis,  Salome etiam et Pheroras, et Syrie primores. Archelaus solus excipitur [b 1Kb] ex Cappadocia, suspecte in generum arcessitus gratie, cum accusatores adolescentium insidiatoresque iudicium representarent. Sed que iudicii species, ubi rei adesse sibi non permittebantur, et absentes accusabantur? Aduertebat enim Herodes, quoniam si tantummodo uiderentur,  prona hominum conditione ad misericordiam illico absoluerentur: maxime ubi naturalis esset gratie prerogatiua. Deinde si ulla copia defensionis Alexandro permitteretur, quo obiecta facile dissolueret. Itaque relegatis illis in uicum Sidoniorum, quasi in presentes accusatio dirigebatur. Obiiciebantur a patre insidie sibi parate; nulla probatio deferebatur, nulla indicia tentamentorum; herebat accusator, quem nullus redarguebat. [c 1Kb] Destitutos undique congregabat inuidiam contumeliarum, iniuriarum genera, que grauiora morte ab his qui considerant estimarentur. Sed nemo discutiebat, nemo examinare audebat, quod a patre arguebatur, a rege imperabatur. Preiudicabat pietatis species, terrebat ius potestatis, interrogabat sententias securus uictorie, nescius quod  in eiusmodi iudicio erumnosior esset qui uinceret, quam illi qui tam acerbe addicerentur. Saturninus condemnat adolescentes, quia aliud non licebat. Sed moderatur sententiam, cauendum asserens, ne peremptis duobus ex tribus fratribus, tertio fratri ascriberetur mors duorum. Timide quidem; sed causam locutus est, quod ille esset fratribus auctor periculi. Secuti sunt eum pauci ex pluribus. uolumnius autem funesta immurmurat, et post eum omnes [d 1Kb] uolente rege, tali auctore pensantes mortis sententiam, diuerso quidem affectu, sed pari sorte expromunt, quibus hoc aut adulatio extorserat aut odium infuderat, ut aut regis affectaretur gratia, aut parricide crudelitas grauiore pena afficeretur, qui in uictoria sua tam amarum de se triumphum reportauisset.  Nemo tamen quasi factum horruit, et quasi commotus pronuntiauit. Scene enim species erat, non iudicii disciplina condemnare absentes, condemnare sine teste, sine indice, solo nature priuilegio, quod ad salutem magis quam ad periculum deriuari soleret. Stupebat omnis Syria atque omnis Iudea, et attonitis mentibus tante tragedie finis exspectabatur. Quamuis etiam nota esset Herodis crudelitas, nemo tamen credere poterat, quod usque ad parricidium perseueraret. At in illo effera uis animi nec mari, nec terra cohibebatur. Itaque tamquam usu triumphantium, ut per diuersa filios traheret, Tyrum urbem inclytam petit, inde in Cesarem transmittit, nauigio spectaculum miserum parricidii circumferens, donec color ullus acerbissime necis filiis inueniretur.  Mouebatur omnis exercitus, sed metu indignationem premebat. Erat in exercitu regio ueteris militie uir Tyro nomine, filium habens coniunctum Alexandro, indulgentissimus pater, atque ob ea pignori carus, quoniam popularis quedam pietatis est gratia, et maxime in suos illex dilectionis. Circa adolescentes quoque filios regis studio propensior,  quod ab his suus filius diligeretur. Qui supra modum concepta indignatione, turbatus animi uociferari cepit: opprimi iustitiam, ueritatem excludi, aboleri religionem, confundi iura necessitudinum, nature gratiam, superfluere iniquitates. Ad postremum in os ipsius regis progrediens, ingerebat miserum esse illum, qui aduersum filios suos credendum improbissimis arbitraretur: Pheroram et Salomen consilii arbitros regis. Quam fidem ab his referri posse, qui se condemnatos capitis a rege frequentissime recognoscebant, aut quid eos aliud agere, nisi consulere uindicte ut destitutus idoneis successoribus ad unum inclinaret ceteris infirmiorem? Qui facile subduceretur, quod ipse regius exercitus odio persecuturus esset eum, cui mors soluta esset fratrum duorum.  Neminem esse quem non innoxie etatis tangeret misericordia. Plerosque autem ducum indignationem suam non iam premere, sed diuulgare. Quorum uocabula locutus, finem dicendi fecit. Quibus illico cum Tyrone correptis, Tryphon ex ministris aule regie, cui tondendi ars atque usus suppeditaret, subito quadam animi uanitate indicium sui facit compositum a Tyrone asserens, sibique persuasum, ut cum ex more barbam Herodi raderet, nouaculam gutturi eius imprimeret, quo perageret necem: idque ei maximo emolumento fore, quod de muneribus Alexandri polliceretur. Statuitur Tyro cum filio; exercetur deinde simul questio. Negantibus illis, isto nichil amplius deferente, cum deesset manifesta rerum fides, nullum suppeteret argumentum,  nullum indicium documentorum, Tyro iubetur uehementioribus tormentis excruciari. Tune miseratus filius supplicia patris, spondet aperturum se omnia, si patris salus sibi condonaretur, atque a rege promissa uenia suggerit, quod impulsus ab Alexandro, pater necem regi parasset. Idque plerique ad tempus compositum rati, ut tali pignoris indicio Tyroni consuleretur: alii pro uero edictum loquebantur. Sed Herodes dubia pro certis adiudicauit, tamquam metuens, ne parricidii sibi facultas periret. Conuocato itaque populo, et congregatis ducibus, de insidiis deprehensis motu grauissimo promit quarelam, atque in mortem eorum plebem excitat: ibique Tyro cum filio pariter atque tonsore, saxis ac fustibus interficiuntur.



CAPUT XLII.

 Alexander quoque et Aristobulus missi ad urbem Sebasten que non longe aberat ab urbe Cesarea, strangulantur imperio patris. Hunc finem habuere filii Mariamnes, quorum interitu non longum letatus, successionem sibi remotis illis Antipater haud dubie blandiebatur: sed in eum totius gentis mox non leue odium exarsit, quia apud omnes patebat eius factione fratres occubuisse. Successit etiam non mediocris timor consideranti, quam multiplex in dies adolesceret interfectorum prosapia, cum Alexander ex Glaphyra genitos sibi Tigranem et Alexandrum filios dereliquisset, Aristobulo ex Beronice Salomes  filia, Herodes et Agrippa atque Aristobulus superstites manerent: Herodias quoque et Mariamne, filie, quas sexus non impediret, et regni cupido exagitaret. Queis rebus perterritus Antipater, in fraude ac uersutia spem constituere, et donis et muneribus singulos sibi magis magisque oppignerare, etiam amicos et domesticos Cesaris illicere ad sui gratiam pretio tentabat. Sed contra illi etiam, que domi erant, in aduersum sedebant. Nam rex paulatim processu temporis erga nepotes suos Alexandro et Aristobulo genitos molliebatur, et facti penitentiam pretendebat, cum eorum quorum parentes occiderat, misereretur. Denique congregatis amicis et proximis suis, quadam die lacrymis suffusus ora, dixit ad eos: uideo mihi etatem procedere, et sine lacrymis aspicere non possum  paruulos hos infelicium germina patrum, quibus ego sum auctor doloris, ne peiore eos derelinquam conditione, quam parentes abstuli: sed illos mihi quedam eripuit erumna; hos mihi magis magisque commendat natura et misericordia: altera, quia nepotes; altera, quia destituti parentibus sunt. Errauerunt in patrem filii, quid fecerunt auo nepotes? Satis infelix pater fui; auus esse debeo sollicitior. Tentabo post me consulere nepotibus, utinam et in filiis mihi consuluissem: uerum in illos communis hostis atque inimici obrepserit fraudulentia. Cauendum est quoque, ne hos illorum inuoluant pericula, atque uno uulnere simul filios amiserim, et nepotes [a 1Kb] perdiderim. Prouideamus his defensores, quibus ademimus: desponsabo itaque seniori ex filiis  Alexandri tuam, mi Pherora, filiam, et te ei constituam patrem: tuo autem, Antipater, filio Aristobuli filiam, ut hoc modo fias pupille pater. Germanam quoque eius accipiet Herodes meus, ex Mariamne Hyrcani susceptus, filiam: hec, inquit, est mea sententia, ut inuicem sibi ceunte copula iungantur posteritatis mee successiones; quo nemo suspectus alteri sit, et ipse tranquillioribus oculis uideam nepotes meos, quam uidi eorum parentes. Quibus dictis, iunxit memoratorum dexteras, et osculatus singulos, illacrymauit. Quod Antipater, letantibus aliis, ita grauiter accepit, ut statim dolorem suum etiam uultu proderet, haud mediocri constrictus sollicitudine, quod Alexandri filiis Archelai regis et Pherore qui tetrarchiam tenebat, suffragia suppetere cerneret,  ceteris ualidiora. Aduertebat odia sui crescere, nepotibus autem adstipulari misericordiam. Nec poterat Aristobuli filiam recipere domo, ne sceleris indicium diuturnis eius aspectibus offenderetur. Adire non audebat patrem, ne ad omnes mobilem suspiciones exagitaret, si complacitarum federa nuptiarum soluenda existimaret. Subtiliter tamen presupmsit orare, ut consuleret ei pater, ne aduersus duorum potentium opes regis et tetrarche nudo regni nomine inualidus exponeretur. Foueret certe honorem, quem confederandum filio iudicaret, ne species regni ad eum, potestas ad illos perueniret.  Neque uero solos Alexandri atque Aristobuli filios suspectos habebat, sed omnes obstare sibi arbitrabatur: quicumque ex diuersis Herodis coniugibus competere uel taciti uidebantur regni successionem, quorum frequens numerus erat. Nouem etenim muheres regali coniugio potiebantur: ex his due tantum sine liberis erant; ceteris soboles suppetebant. Antipater Dosidem attollebat parentem, Herodes Mariamnem, Antipas et Archelaus Matehatis erant filii Samaritane, et filia Olympias, que Iosippo iure connubii sociabatur. Cleopatra quoque Hierosolymitana Herodem et Philippum genuerat Herodi: Pallas Phaselum. Erant quoque etiam alie regi filie, Roxane et Salome; quarum uni Phedra erat mater, Helphis alteri. Supererant etiam Alexandri et Aristobuli  germane sorores, quas Mariamne ex Herode susceperat; sicut supra memorauimus. Multiplicem itaque generationem Herodis metuens Antipater, egre licet atque in primis tentamentis multum rege commoto, quod destitutis paterno auxilio nepotibus inuideret dispositas copularum societates: ad postremum [a 1Kb] tantum effecit, ut sibi Aristobuli filia, atque ex ipso genitus Pherore parentis sui filie coniungeretur: tantum adulatione preualuit, ut pactas nuptias solueret. Contra autem Salome, cum uellet Syleo nubere, ne suffragio quidem [b 1Kb] Lybie que uxor erat Cesaris, potuit de fratre impetrare: sed inuita Alexandro cuidam ex amicis regis in nuptias conuenit. Subuersis itaque dispositionibus regis, Antipater quasi is qui ut uoluerat sibi consuluisset,  exsultabat animo, et superabat omnes uersutia. Odium tamen nullo modo comprimere poterat, sed accendebat, quoniam affectabat terrore sibi munimentum parare. Coniunxerat autem sibi cooperarium factionum suarum Pheroram patris germanum, quem Herodes non multo post recusantem, ab uxore propria diuellit; cui ob iniurias quas ea mulier Dosidi coniugi eius intulerat, infestior habebatur, domoque expulit. Pheroras autem amplexatus iniuriam, in partes suas concessit, quibus ut tetrarcha presidebat: ea sane mentis intentione, ut ad Herodem uiuentem numquam reuerteretur. Denique nec tunc quidem, cum eum egritudine graui affectum comperisset, et frequenter orantem, ut ad sese ueniret, quod ei quedam quasi moriturus committenda  arbitraretur, uisitandum existimauerit. Qua perculsus licet iniuria, rex ubi preter spem incommodum depulit, tamen fraterno affectu uenit ad eum, ubi egrum comperit, et sedulo compatiebatur, et defunctum Hierosolymam transtulit, et magno fletu celebrique pompa funus curauit. Nec tamen his indiciis sedule caritatis conceptam exclusit opinionem, quod eum frater ueneno appetisset: Ita erat etiam in suos crudelis; nec difficilis fides rerum, quod potuerit fratrem occidere, qui filios interemisset.



CAPUT XLIII.


Hunc itaque unus de interfectoribus Alexandri et Aristobuli improbitatis sue finem inuenit, a quo exordium sumens, in Antipatrum pena transiuit sceleris auctorem. Namque libertorum querelis qui patronum suum ueneno interfectum assererent, stimulatus Herodes, dum sollicitius querit, cognito quia ab uxore de succis Arabie accepisset Pheroras poculum quod amatorium putaretur, idque uenenum fuisse, quod Sylei studio traditum, et illico in pestem conuersum, in plurimorum questionem tetendit. Unde quedam inter tormenta de ancillulis exclamauit, ut Deus omnipotens in matrem Antipatri omnia supplicia transferret, uniuersorum arbitram flagitiorum; per ipsam occultos conuentus  Antipatri ac Pherore diu noctuque exercitas potationes usque ad temulentiam, ut a conuiuio regis recipientibus sese, totis noctibus biberetur. Quod non otiosum nec coniurationis uacuum tentamentorum, remotis presertim seruulis et ministris iure suspectabatur, magnumque uinculum connexionis et conspirationis indicium tam diuturne more, que regibus suspectior in solitudinis secreto et noctis silentio. Ibi compositum, ut Antipater Romam peteret, Pheroras [c 1Kb] in Petram pergeret: quod frequenter inter se conferre soliti prodebantur, eo quod post Alexandrum et Aristobulum, in ipsorum necem sese Herodes conuersurus foret; miseros se qui putassent, quod Herodes in illis parricidales cogitationes odisset, qui regni heredes persequebatur;  sublatos esse non potestatis emulos, sed consortes miseriarum, in se periculum [d 1Kb] omnium et odia transisse, ne mulierum quidem parciturum sexui, qui dilecte sibi Mariamne, atque ex ea [e 1Kb] genite non pepercisset. Nullum sibi aliud remedium, nisi ut longius aliquo secederent: quo tante bestie furori uel fuga eximerentur. Adiiciebantur crebre apud matrem Antipatri conquestiones deplorantis, ardere se inuidia regalis successionis, cum seuitia regni super ipsum precipue incubuerit: ut iam sustinere non queat, ultimis [f 1Kb] deditus obsequiis, et postremis urgeri periculis. Nec solum regnandi ius sibi perisse, sed uiuendi quoque curricula conuoluta temporum. Aetatem sibi maturiorem, incanuisse iam uerticem; contra autem iuuenescere patrem,  frustra sperari eius hereditatem, qui fortasse etiam superstes heredi tamdiu reseruaretur. Quod autem emolumentum successionis sibi futurum longeuo heredi, cui tam multiplex Alexandri atque Aristobuli soboles, uelut quedam hydra renatis que amputata fuerant, capitibus regerminaret? Ex testamento patris etiam iam ius commune ereptum, ut data spe regnandi, cuius ad tempus uicarius foret, non aliquem ex suis filiis in suum imperium sustinere: sed Herodi Mariamnes filio  necesse haberet regnum refundere [a 1Kb] . Itaque non ad fructum sibi regni spem datam, sed ad periculum, ut esset decessori suspectus, successori grauis. Postremo ipsum regem longa senectute uiuidum et intentum cedibus suorum, sui esse testamenti exsecutorem: ut nemo superesset qui posset succedere, ferri odio graui in filios, nec in fratrem minore, qui sibi [b 1Kb] dederat centum talenta, nec cum patruo suo sermonem haberet. Et respondente Pherora: In quo enim eum lesimus? Num etiam ipse successor sum? retulisse Antipatrum, nonnullas habere eum causas offensionis. Utinam amissis omnibus, liceret offensioni se ipsum componere: feram esse bestiam, que ne mortibus quidem satiaretur, nec posset perpeti ullam inter propinquos caritatem manere! Atque utinam amissis omnibus liceret, ut  nudi eum tantummodo uiuentes euaderemus, sed impossibile. Ideoque sibi occulta ad tempus colloquia. Necessarium autem fore tempus, quo uterentur uirili mentis uigore, et consilii uiuacitate, dextere quoque uindicis ministerio. Hec a mancipiis in supplicio positis respondebantur, et mancipio credebat Herodes, maxime quia de centum talentis soli Antipatro dixerat, nec ullus sermonis eius adfuerat interpres. Succensus itaque indignatione, rapit ad supplicium plerosque et innoxios, ne quis de obnoxiis relinqueretur. Accersitur ad supplicia Antipater Samaritanus, eo quod esset Antipatri procurator, et diuersis excruciatur modis. Prodit questio, missum ex Aegypto uenenum per Antiphili quemdam conturbernalem, idque ab illo datum  Theudioni amico Antipatri, per ipsum Pherore redditum, cui regis filius Antipater exsecutionem commiserat, ut dum ipse in urbe Roma degeret, pater eius Herodes exstingueretur. Quo tempore nulla de absente [c 1Kb] parate necis suspicio foret: sed Pheroras cum in tempore uenenum acceptum uxori proprie commendauisset, recurrit altera in uxorem Pherore ueneni inuidia: iubet illico rex Pherore uxorem uenenum deferre. Egreditur mulier quasi perlatura quod petebatur, et sese de fastigio precipitat edificiorum, quo gemini pondus criminis euitaret, atque obitu preueniret indicium rei et questionis acerbitatem. Sed quia maturabatur Antipatro feralis ultio parricidii, non supra uerticem capitis ruit, quo casu facile exstingueretur, sed in aliam partem corporis  decidit, ut mors protelaretur: consopita erat tamen atque attonita mulier, quia ex alto deciderat loco. Iubet eam paulisper recreari Herodes donec ad se rediret; spondet ueniam, si simpliciter aperiret gestorum ordinem: non de nichilo esse, quod sese precipitauerit, sed magni criminis consciam, compendium supplicii quesisse; impunita sibi omnia  flagitia confitenti fore: at inficianti aceruanda supplicia, ipsam quoque sepulturam negandam. At illa ubi se resumpsit paululum: Et cui, inquit, adhuc ego secretorum seruabo [d 1Kb] silentia, Pherora, mortuo? Illi enim debui fidem tacendi, pro quo supplicia non recusarem, si necessaria forent. Sed ille nunc liber a cruciatibus, et si [e 1Kb] ueniabilis erroris correctio est, liber a culpa. Quid igitur inuoluere ueritatem mendaciis [f 1Kb] cogitem, ut Antipatro morem geram? Parcam ergo illi, non parcam mihi? Egregiam ergo mercedem debemus uiro, qui nos omnes sceleribus suis in hec supplicia deduxit. Audi rex, Deo presule, qui solus mihi ueritatis arbiter est: proposui enim nichil fallere: audi inquam, sed prius repete, quemadmodum assederis lacrymans germano periclitanti, ut impleueris omnia circa Pheroram munia  [g 1Kb] pia germanitatis: quibus ille inflexus, ubi discessisti, continuo me ad sese uocauit, et ait: Non exiguum ego mulier a fratris affectu et studio deerraui, qui sic oderam amantem mei, et uolebam occidere tam impatientem doloris in periculis meis: ferre ille non potest fortuitum, quod ego urgebam indebitum: circumuentus sum fateor Antipatri dolis, sed [h 1Kb] cogitationis eius ego pretium fero: tu quod habes ab eo uenenum relictum, mihi cito perfer, et sub meis oculis effunde, ut uel ad interos non feram animum parricidalem: penituisse correctionis sit, quod criminosum est preparauisse: Cito, inquam, mulier, ut uel mortem preueniam, quoniam culpam nequiui. Tum ego detuli uenenum, et in conspectu eius exinaniui, parum tamen ex eo reseruaui mihi,  que te metuerem, ut esset remedium si proderetur paratum ad hos usus uenenum. His dictis pyxidem cum eo quod resederat ueneni, protulit: subiicitur questioni mater Antiphili et [i 1Kb] fratres ipsius. Confitentur ex Aegypto Antiphilum detulisse pyxidem plenam ueneno, quod ille accepisset a fratre qui Alexandrie commoraretur sub medicine professore. Deprehenditur etiam Mariamnes filia pontificis insidiarum conscia, que pararentur marito, idque fratribus eius inter supplicia confitentibus manifestatur. Unde Herodes iunior materne audacie pretium luit, quem in regni successionem Antipatro substitutum idem [i 1Kb] quem subrogauerat pater, de testamento delendum putauit. Et hic quidem non mediocris error Herodis senioris, ut ulterius flagitio  deprehenso, alter mulctaretur. Sed etiam Herodis iunioris non iniusta mulctatio: nam diuinitus precautum uidetur, ut licet nondum facti sui merito, tamen ob pretium future improbitatis regno abdicaretur. Nam quis eum regem perpeti potuisset, qui tetrarcha tam insolens fuit, ut tolerari nequiret? Adiicitur etiam aliud ueneficii genus, quod Bathillus  Antipatri libertus Pherore et eius uxori detulit, compositum ex succis serpentum, et ueneno aspidum, ut si primum non conualuisset ad mortem Herodis, secundo uterentur.



CAPUT XLIu.

Reperiuntur etiam littere aduersus Archelaum et Philippum fratres composite: hi regis erant filii, qui Rome instituebantur, quos Antipater ea uel maxime causa appetebat, quod uidebat non mediocri preditos sapientia, super quos rex patrium animum reclinabat. Denique euocauerat eos litteris, ut maturius domum regrederentur. Obstare itaque eos suis utilitatibus Antipater arbitrabatur, atque incumbere suis artibus, ut spe adolescentium simulata, omnia factionis sue studia obumbrarentur. Componit itaque epistolas nomine uirorum potentium,  quos Rome [a 1Kb] positos in suam amicitiam illexerat: aliis quoque pretio extortum, ut scriberent, quod adolescentes infestis patrem odiis urgerent, et nimio questu mortem Alexandri et Aristobuli deplorarent. Et cum huiusmodi epistolas clandestinis artibus per aulicos sceleris sui ministros, patri ingereret, eadem uersutia, qua supra simulabat fratrum intercessorem, ut pretento pietatis patrocinio, impietatis subtexeret parricidium. Quibus omnibus in medium deductis cum questionibus, patris uita, epistolis, mors fratrum appetita euidentissime panderetur: [b 1Kb] consilium diffinitur, de auctore supplicium sumendum, qui posteriora prodidisset calumnia, quod germanos suos non quasi parricidas, sed quasi legitime successionis emulos persequeretur:  non quo patrem defenderet, sed ne consortem regni haberet. Interea cum septem mensium curricula inter documenta flagitiorum, et reditum Antipatri concluderentur, nulla innotuere Antipatro indicia rerum gestarum, tanta circa eum uniuersorum odia feruebant. Incertus igitur omnium, scribit ex urbe Roma continuo se adfore, summoque se honore dimissum a Cesare: quibus litteris lectis, rescribit Herodes maturato eum contendere oportere, securum affectus paterni, cui non solum nichil imminutum per absentiam foret, uerum etiam tanta accederet gratia, ut eius contuitu matris offensa minueretur. Nam iterum domo eam deprehensam in artes filii consentire, consortio exutam regie liberalitatis compendiis eliminauerat, cui se remissurum indignationem  scriptorum specie manifestaret, metuens ne comperta matris expulsione, suspiciones suas Antipater ad cauendum exsuscitaret. Adueniens itaque, Tarenti primum de Pherore obitu cognouit, ibique luctum magnum exercuit, quod a quibusdam pietatis affectui datum, eo quod patrui mortem impatienter doleret. Ille autem ministrum ausi parricidalis  sibi sublatum ingemiscebat, nec solum non processisse sceleris apparatum, uerum etiam uenenum se dedisse terrori erat, ne [c 1Kb] quomodo ad cognitionem Regis perueniret, et ille scenam criminis publicaret. Transit itaque in portum Cesaree haudquaquam uacuus grauioris cure ac sollicitudinis, cum [d 1Kb] ei etiam mater non mediocre preiudicium condemnate sobolis daret. Sed urgentibus amicis, qui patrie cupiditate postponenda omnia que Antipatro conducerent, arbitrarentur: [e 1Kb] denique exspectato eius ingenio, quo uel auersum patrem a sui gratia facile consiliis suis flectere solitus erat, hortantibus ut sese patri et predestinato sibi regno ocius representaret, quod nemo auderet eo presente contra niti: sed occasio absentie eius sola arserit, ut auerti posse ab eo regis animus estimaretur. Et  ideo preueniendum mature, ne demorando magis aut desiderantem offenderet, aut suspectum exacerbaret, cum diffidentiam sui proderet. Credidit itaque magis [f 1Kb] uolentia quam necessaria suadentibus. uerum ubi portum ingressus est, neque quemquam sibi obuium circumspectauit, et quasi pestem aliquam sensit suam presentiam declinari, in summa locorum frequentia maximam solitudinem, cum occurrere nemo auderet: metuentibus aliis, aliis aduersantibus, etenim id temporis et odia quo minus se tegerent, auctoritatem acceperant, reputare secum scelera sua cepit, et conscientie stimulis exagitari, nullum fuge locum neque euadendi subsidium sibi relictum: circumuentum se uelut quibusdam retibus et captum teneri: fiduciam omnem assumpsit  ex impudentia, ut dissimulatis omnibus improuisum se patri offerret, in amplexum rueret, pietatis officia pretenderet. uerum ille extensis manibus ingerentem sese repellens et reclinans caput ne parricide osculo contingeretur, exclamauit et hoc esse amentie parricidalis, ut amplexum petas, cui inuisum te recognoscis, ut horrore tui afficias patrem, et contactu noxii corporis uiuendi suauitatem extorqueas. Ne igitur contigeris, ne attaminaueris, quem scelere petisti. Purga certe prius si potes, deprehensa dilue: iudicium non refugiam, nec audientiam tibi negari patiar, nec mihi ipse assumam cognitionem, nec argumentandi tibi occasionem relinquam. Opportune adest uarus, apud quem defensionem tui prepara. Nec differendi locus: crastina  die, quamuis dolis et fraudibus preditus, habes purgandi tui copiam. At ille obstupefactus tante commotionis pauore, nil est ausus referre, nec potuit: sed egressus foras fluctuabat animo, quod nichil omnino ex his que gesta erant et prodita apud patrem compererat. Aduenientes autem ad cum postea mater et uxor aperuerunt omnia. Quibus cognitis,  sese colligere preparare animo cepit, quibus modis criminationi occurreret, confessionem extenuaret. Sequenti die congregantur omnes regis propinqui et amici Antipatri: intersunt examini uniuersi: qui diuersa de Antipatro prodiderant induci precipiuntur. Leguntur etiam epistole matris Antipatri, in quibus illa ad filium scripserat, ut cognosceret proditam patri suorum scenam flagitiorum: nequaquam eum debere adesse, nisi a Cesare aliqua manus accerseretur, cuius se presidio circumuallaret, neque se iudicio committeret, qui tantorum confessionibus appetebatur, sed armis muniret. His ad superiora additis, ingressus Antipater, et sese ad uestigia deiiciens patris obsecrat, ne se predamnatum haberet; confidere se, si deferatur audientia, uacuum  criminis fore, si pater uellet: iubet pater silere, atque eum istiusmodi sermone preuenit: Quod nulli iusto ueniabilis nequitia Antipatri possit uideri satis certum est, sed eo magis grauari me apud te, uare, arbitror. uereor enim, ne etiam me oderis, qui parricidas generaui filios, quibus non posset etiam parcere pater: licet hoc quoque miserandus magis sim ita, quod et tales amaui. Sed de illis taceo quos ipse exasperaui, et iustas aduersus hunc allegationes eorum respui. Nullas enim hi aduersum me habuerunt causas doloris, nisi quod his Antipater preferebatur, et consortii regalis prerogatiuam acceperat, qui natus [a 1Kb] regno non erat: putabam tamen quod maiorem natu minoribus ad tutelam adsciscerem. Sed hostem induxi qui inuideret nobilioribus,  excitaret puerulos, infirmos circumueniret, incautos proderet. Lapsos non nego, sed eos excusari potius, quam urgeri oportuit. Antipater hic mihi et illos abstulit, hic mihi et illos fieri insidiatores compulit. Dolui, fateor, quod ii quibus regni spem dederam, quibus successionem reseruaueram, aduersum me improba machinarentur: sed nunc non patrem, sed Antipatrum oderant. Perierunt itaque ad dolorem patri, Antipatro ad fructum. Queris, uare, quis eos occiderit? Cognosce cui mors eorum profecerit. [b 1Kb] uacua est domus nouerce filio, patuit aula uni ad succedendum, que multos successores habebat. Nec expletus est morte fratrum cruentus animus et mens impia. Postquam non habuit fratres quos odisset, patrem persequebatur. Reputo mecum, qui huic  munimentum hereditatis paraui: uisus sum et [c 1Kb] ipse diu uiuere decessionem fastidienti: docui quid uellet, cui successionis competitores ademeram: morantem non passus est: nec exspectauit regnum, nisi ut parricidio adipisceretur. Reddidit mihi uicem, quia proiectum collegeram, et pretuleram nobilioribus. Cui enim tantum ex illis, quantum huic contuli? Cui ipse uiuens potestate cesseram, testamento aperto heredem designaueram, quod solet esse periculosum regibus, ut aliquis se successurum nouerit. Quinquaginta in fructibus talenta concessi,  trecenta Romam proficiscenti dedi: commendaui Cesari quasi solum filium: nichil mihi reseruaui, quod deberem parricidam timere: sed hoc eum magis ad parricidium armauit, quod se meis beneficiis superiorem uideret. Quid tantum sceleris commiserunt fratres eius, quos ad mortem cegit? Aut que istiusmodi aduersum illos indicia detecta, qualia istius deprehenduntur? Sed interrumpere atque obstrepere audet parricida et dolis tentat ueritatem inuoluere? Caueas, uare, admoneo, caueas simulatas eius lacrymas, et gemitus arte compositos, nec ullo expressos dolore. Hic est qui mihi pietatis affectum abstulit, cum a ficto metu cauendum admoneret Alexandrum, cum illo mentes plurimorum conuenire, asserens non temere committendam uniuersis  presentiam meam. Simulabat se circumspectare omnia, usque ad lectum deducere, discutere atque examinare singulos. Hic erat somni dispensator et minister securitatis, in quo ego solatium constituebam, atque eius officiis leuabam de interfectis dolorem: arbitrabar quod et illos mihi redderet, merorem auferret, pietatem obtenderet. Hic erat protector meus, cui credebam corporis senilis custodiam. Quomodo uiuam nescio, quomodo tantum insidiatorem euaserim, quibus me circumuenerat delinimentis, quibus fraudibus uinctum tenebat, ut soli huic me crederem, quem solum caueri oportuit. Incredibile mihi est quod euasi, nec uiuere mihi uideor, sed somnium puto. Quis enim crederet, aut illum tam ingratum futurum, cui in me potestatem omnem  commiseram, aut me posse euadere, si Antipater nollet? Tutiorem tamen gratia me factum putabam. Sed que  infelicitas, me, aut aduersum me eos faciat insurgere, quos plus dilexerim? Deploro erumnam domus mee, uare, defleo solitudinem, ingemisco uim tanti doloris. Sed tamen tanta est acerbitas sceleris parricidalis, ut neminem mihi patiar euadere, quicumque sitierit sanguinem meum, etiamsi in omnes filios meos affectati parricidii indicia promantur. Cum hec diceret, indignatione pariter ac dolore intercepta uox est loquentis. Continuo Antipater eleuans caput, uelut ictus enim et saucius uulnere iacebat ante pedes patris, nec assurgere audebat, exclamans, ait: Tu, quidem pater, ut iratus accusas, sed mihi nulla maior defensio,  quam testimonium accusationis tue, quia semper fui custos tue salutis. Defensionem igitur pro me uoto accusantis adhibuisti. Quomodo enim parricida ego, quem ipse tuum protectorem fateris? Aut quomodo circumspectus atque astutus, quem commentatorem arguis parricidii? cum extreme insipientie sit cogitasse, quod et apud homines exsecrabile sit, et apud Deum inultum esse non possit. uel fratrum exemplo doceri potui, nullum tanti sceleris effugium fore, quod scelus istiusmodi nec latebram inueniat nec penam euadat, quandoquidem et illi pro tanta in  te maleuolentia penas dederunt: at illos inuidia quedam  impulerit ad parricidium, quod me sibi preferri uidebant, quibus materni generis nobilitas animos dabat, ut regnum quasi ex materna successione sibi debitum uindicarent, et quibus a te ereptum reposcerent. Quid tale ego, qui nesciui regnum nisi de te sperare, tuum iudicium querere, tibi soli placere? Quid autem erat, quod me aduersum tuam salutem audere aliquid impelleret? An regni cupido? sed regnabam: an odii suspicio? sed diligebar: an iniurie dolor? sed preferebar. Si illos sola formido prelationis mee armauerit ad parricidium, ego absoluar: quia nesciunt prelati parricidium cogitare, [a 1Kb] sed odisse. Nisi forte aliquis ex te me metus compulit. uerum ego, ut mihi uox tua  testis est, nichil sciebam nisi pro te timere. Quid enim mihi timerem, qui minister eram tue securitatis, et dispensator quietis? An uero inopia pecunie et egestas cegit, que solet indigentibus suadere latrocinium? Sed dederas, quod non solum in presens, sed etiam in omne tempus abundaret, et diuitem Romam miseras, ut regum reges pronuntiarent imperii apud se principatum esse, non diuitiarum. Denique Fabatum illum Romane rei moderatorem, et intimum Cesaris tibi cepi, et a Syleo ingenti [b 1Kb] impulsus pecunia, ut te impugnaret, ita commutaui, ut fieret tuus defensor, et sollicitatoris sui proditor. Per quem pater alii insidiatores tue salutis detecti sunt? Quomodo ergo parricida ego, qui custodem tui corporis Corinthum latentem deprehendi?  insidiantem remoui? ad confessiones negantes deduxi? Potui parricidium non cogitare, et parricidii fructum habere, si tacuissem. Sed mihi si bestiarum immanitas, si atrocium ferarum inesset furor, tamen tantis beneficiis tuis mansuescere potui, ut nullam opem nisi in tue salutis subsidio constituerem, ut pro omnibus tibi uel solam caritatem referrem, te meo corpore protegerem, te intimis, si fieri posset, uisceribus includerem: pretuleras nobilioribus filiis materna stirpe minus nobilem, matrem quoque regni exsulem in regnum uocaueras, nec iam successorem me imperii, sed quasi consortem habebas. O miser ego, cui tantum liberalitas tua bonorum effuderat, ut inuidia succederet! O stultissimus ego, quite, pater, reliqui! si  datus est inuidie locus, et potestas insidiantibus. Namque dum ego pro tua salute diu demoror, meam prodidi: et tamen nichil habeo, quod mihi ascribam. Tu me, pater, abire iussisti, tibi ego peregrinabar, pater, ne tuam senectutem Syleus circumueniret, ne te uiuentem regno exueret, nec apud Cesarem tuam salutem appeteret. Testis est mihi Roma pietatis, Cesar quoque presul orbis terrarum, et censor uniuersorum atque arbiter mei pectoris, qui me amantem patris appellare solitus erat. Testificare Cesar, quid ego de patre apud te loquebar, apud  quem solum nocere potuissem. Testificare, inquam, mihi, qui de aliis pronuntiaueras. Nec dissimulandum parricidium, sed inquirendum putasti. O si mihi aspiraret presentia tua! sed absens es, et longe positus, et ego sine te a patre diiudicor. Ades tamen, et in litteris tuis presens es: tua scripta offero, que solent parricide timere. Tuam epistolam porto, quam solent promere, qui cupiunt parricidium non latere. Suscipe, pater, litteras Cesaris, ipse te instruat, qui dudum uindicauit. Suscipe Cesaris scripta, argumentis omnibus ualidiora. Quibus usus es dudum ad ultionem, utere nunc ad salutem. Hos ergo apices defero innocentie mee testes: illa dextera numquam te fefellit; illa dextera Cesaris diadema tibi imposuit, non ademit: illa manus Cesaris  regnum tibi, quod abieceras, representauit. Potuit me prius Cesar odisse, si fratrem [c 1Kb] similem deprehendisset: sed cognouit et pronuntiauit interpretem, qui nisi Rome fuissem, Syleus uicerat. Illi ego hodie adiudicor, illi penas miser pendo. Memento, pater, quia non uoluntarius nauigaui. uidebam mihi iam parari foueas insidiatorum: malui tamen me potius, pater, quam te periclitari. Nec tamen exhorresco salutis periculum, sed apud te, pater, doleo, me quasi tuum hostem periclitari. Periclitor tamen, si apud te et Cesaris testimonia periclitantur. His ergo utor indiciis mee defensionis: Cesarem non appello, quasi audiendus, sed imploro, quasi absoluendus. Quod si iudicium exercendum existimas, ecce, mi pater, ad te ueni post Cesarem, ad te festinaui  a Cesare. Utinam quidem nusquam a te abiissem. Sed tu me, pater, nesciens periculis obiecisti iubens pergere. Presto sum, pater, nec perfunctorie de leuioribus testibus requirendam pro salute tua ueritatem estimo. Non preiudicent, qui possunt timere tormenta, nec qui possunt contemnere. Omnis homo mendax, dixit Scriptura . Ego defero incorruptibilia elementorum testimonia. uenio ad te per maria et per terras nusquam aliquid passus. Parricida debui non euadere, si reus essem. Absoluat me, pater, apud te celum quod non fulminauit, mare quod non demersit, terra que non absorbuit: per hec ad te tutus uenio, pater: que non solent euadere, etiam qui non sunt patrum genitalium parricide. Datham et Abirom hiatus uorauit  terre, nec tamen genitalem appetierant patrem. Absalon fugientem arboris sue ramis terra suspendit, ne ad patrem perueniret, ad quem si peruenisset, euaserat. Ego ad te ueni, et adhuc periclitor. Dauid parricidam suum, quia seruare non potuit, uindicauit: ego de inimicis et calumniatoribus uindicari non expeto, ut eos ad tormenta uocem: lucrentur illi penam calumnie. Unum rogo, pater, ne alienis credas tormentis: de memetipso aduersum me require supplicia. Suspende reum tuum, in uiscera mea pergat interrogatio ueritatis, in corpus  meum atque in interiora penetralia descendant fidicule questionum, profluat sanguis, qui solet parricidium clamare, ferantur ignes in artus noxios. Quid dubitas, pater? si parcis, innocentem pronuntias: si a cruciatu temperas, absoluis crimine. Non est parricida, qui simplici morte dignus putatur. Aut si ut filio parcis, et ex te genitis membris compateris; non sunt membra tua, que sunt ministeria crudelitatis. Hec ubi locutus est, magno fletu et gemitu lamentabili finem dicendi fecit, ululatuque maximo uarum et omnes ad miserationem inflexit: solus Herodes nullis mouebatur lacrymis, atque ipse a fletu temperauit intractabilis ad ueniam, questioni imminens, uindictam expetens.



CAPUT XLu.

 Successit orationi Antipatri Nicolaus regis mandato, qui astute eius responderet uersutiis et inflexos a miseratione abduceret, referendo in Antipatrum fraterne inuidiam necis, allegando quod si quos moueret misericordia, illorum misereri deceret, qui eius perempti fraudibus, ultionem requirerent. Si unum absoluerent, omnis domus regia in periculum deduceretur, germani, affines, parentes, ipse rex, cuius saluti non pepercisset. Itaque conuersus ad oratorum uersutias, uelut [a 1Kb]  epilogo quodam excitabat ab inferis peremptorum animas, qui miserabili questu replerent subsellia, insontes se oppetisse, subornatis [b 1Kb] grauibus testibus, compositis epistolis, fraudulentis sermonibus circumuentum patrem, credidisse filio, quem non putaret  de fratribus posse mentiri. [c 1Kb] Offert nunc supplicia sua qui fratrum tormentis non credidisset, quos onustos uinculis obligauerit, ne cognitioni interessent, in absentes latam sententiam, cum longe positi essent necatos, ne eorum pater misereretur. Nullum itaque reliquum futurum si iste euaderet, doctus uenena parricidalia suorum uisceribus infundere, mutare mentes hominum, qui etiam Pheroram semper amantissimum fratris, Herodis in necem eius parricidio funesto exsuscitauerit. Ad hec, cum plurima alia excitande commotionis gratia Nicolaus addidisset, ubi sermonem absoluit, interrogatus a uaro est Antipater, si respondere uellet. Nihil aliud retulit, nisi  quia nichil lesi. Tum uarus uenenum proferri, atque id dari  iussit uni de his, qui iam rei mortis adiudicati essent. Quo epotato, statim mortuus est. De quo relatum ad Cesarem est, et in uincula Antipater imperio patris inducitur: nec tamen ab insidiis uacuus erat. Nam tum maxime Salomes periculum dolis tentabat directis epistolis, quas Salomes nomine Antipater composuerat, plenis in regem contumeliarum atque ad Acmen ancillam Iulie que uxor Cesaris  erat, per Antiphili seruulum perferri iusserat, quas Acmes sibi redditas regi transmitteret: ac pene in mulieris perniciem fraus conualuerat, ni reperta esset epistola Acmes ad Antipatrum, que dolum prodidit, scripta in hunc modum: Sicut uoluisti, patri tuo scripsi, et epistolas illas direxi: nec dubito regem in periculum sororis insurrecturum. Tu uicem restitue optato effectu potitus. His litteris deprehensis, rex in suspicionem deductus, quod etiam Alexander pari arte compositis a fratre esset appetitus epistolis, et nimia commotione exasperatus, egritudinem grauem contraxit. Quo se uidens urgeri periculo, Antipam unum ex filiis heredem imperii [d 1Kb] scripsit, prelatum Archelao et Philippo senioribus liberis, quoniam ipsos quoque Antipater  dolis atque fallaciis suspectos patri fecerat. Cesari legauit mille talenta, donis muneribusque additis. In uxorem et filios, libertos atque amicos quinquaginta contulit: nec Salomen sororem munerum suorum expertem reliquit. Procedebat in deterius egritudo atque accessu temporis [e 1Kb] exasperabatur, quam imbecilla senectus suis incommoditatibus acerbabat quotidie. Siquidem non minus septuagenario grauatum annis corpus, crebro quoque merore animi afflictum gerebat, tot parricidiis [f 1Kb] conuulneratus, que aut deprehendisse in filiis extreme miserie erat, aut intulisse. Immedicabilis tamen egritudinis feruor, quod superstes Antipater metuebatur. Contemptus quoque in dies uilior, quod imagines Cesaris atque animalium similitudines contra legem  templo apposite detrahebantur, auctoribus maxime Iuda atque Matthia iuuentutis doctoribus, qui [g 1Kb] cognitis et conspirantibus sibi uenisse tempus aiebant, quo uiolate legis iniuria uindicaretur: Dare penas sacrilegum, qui putaret fas esse quidquid potestati liceret: nec religione inclinatum, sed elatum superbia in penetralibus templi faciendi quod uellet, libidinem pro iure exercuisset. Et quamuis diuina ultio mortem ei acceleraret: tamen pulchrum uideri, si etiam [h 1Kb] templi sacrati libertatem suam, in defendendis paterni ritus obseruationibus approbarent: nec periculi metu quemquam reuocari oportere, cum etiam mori pro lege patria insigne immortalitatis sit: primique adorsi auream aquilam supra fastigium porte affixam detrahere comprehensi,  atque ad regem perducti: cum interrogarentur, cui obedire cupientes, tantum facinus adorsi forent, responderunt legi paterne. Iterum querenti, quo freti letiores adessent, cum ad mortis uocarentur periculum, responderunt: Pietatis et deuotionis premiis, quorum remuneratio pro ritu patrio mortem expetentibus persolueretur. Nec diutius ferre potuit responsionis constantiam, sed indignatione super  egritudinem facta, ut infirmitatem uinceret, in conuentum populi processit, ibique tamquam sacrilegii reos ad plebem deferens accusare cepit, quod maiora de factis talibus suspectarentur. Que etiam si non probarentur, tamen cuncti sibi quisque metuentes, auctorum qui comprehensi forent, luenda supplicia deprecabantur. Nec pergendum in ceteros, ne questio plures atque alienos et innoxios perturbaret: rogatus itaque in presentes sententiam tulit, ut uiui exurerentur: unde incommoditas aucta, et grauioris egritudinis uis, diuersis totum corpus eius passionibus depascebatur. Febris erat uehemens, prurigo intolerabilis, continui ac sine ulla intermissione interiorum dolores uiscerum, collo medius uexabatur, hydrope grauabantur uestigia, abscondita corporis scatebant uermibus, [a 1Kb] sparsim  totius corporis, anhelitus grauis et suspiria perniciosa: res indicio erat, quod iniusti parricidii et sacrilege damnationis pena reposceretur. Non cedebat tamen animo, et uiuendi cupiditate passionibus reluctabatur. Petit trans Iordanem calores aque calide, sed nichil profuerunt. Asphaltites lacus, plerisque medicabilis, sine ullo profectu egrum tenebat. Ubi dum oleo plurimo foueretur, laxato resolutus corpore, morientium specie oculos inuertit, et uox defecerat, nec sensus manebat: sed [b 1Kb] exercitatus strepitu conclamantium resumpsit, et ad sua regredi cupiens, ubi ad regionem loci qui appellabatur Hiericho, aduenit, atro felle exagitatus, et ipsi quodammodo morti minitans immane facinus  excogitauit, quo uelut inferie sibi populi mitterentur. Namque ex omni Iudea congregari iamdudum precipiens quosque nobiliores, ut ex singulis uicis in unum conuenirent: ubi imperio obtemperatum est, claudi eos intra hippodromum iussit, et accersita Salome atque eius [c 1Kb] Alexa uiro, legatum sanguinis mandauit, asserens letitie populis gentis Iudee suam mortem futuram; et ideo commentum se, quo preclarissime suum epitaphium celebraretur, deposcere a suis, ut cum ultimum exhalasset spiritum, eos statim omnes qui clausi tenebantur, necari iuberent: ita neminem futurum in uniuersa Iudea atque in omni domo, cui mors eius esset illacrymabilis, cum uniuersis [d 1Kb] domesticis luctus hereditatem dereliquisset; qui dum suorum deplorant necem, iusta regi uiderentur persoluere, atque ita  publicorum letitia uotum domesticis doloribus impediretur. Ac ne forte scelesta imperia mandata exsecutio destitueret, quinquagenas drachmas iussit militibus dari, ut tali sceleris imposita mercede, ferale ministerium milites non recusarent: compensaturi exsecutionis horrorem remunerationis emolumento. Cedebat prope iam tante incommoditatis gratia suppliciis, sed exspectabat funesta responsa legationis, que retulit de Acme supplicium sumptum  ad Herodis querelam: Antipatrum quoque conuictum parricidii morti adiudicatum, tamen repulso patria et regno, pater fuge potestatem tribuere, si uellet, Cesar iuberet, sententiam sceleri ferens, consilium pietati relinquens. Soluerat natura parricidii necessitatem: nam recreatus paulisper, permissa sibi puniendi, ut uellet potestate, dum de genere necis tractat, distentus doloribus [e 1Kb] propere diem mortis peruenire desiderauerat. Poposcit itaque malum, pariterque gladium, ut eo pomum solitus incidere refectionis aliquid assumeret, et paulisper sese attollens cubitoque adnixus, leuauit dexteram, cupiens sese ferire, sed occurrit Achiabus, et impediuit ictum, luctuque tota concrepuit domus, ut obiisse Herodes foris estimaretur. Exsultauit Antipater  ad sonum planctus, et a custodibus adhibitis postulauit, ut uinculis resolueretur: sed prepositus ei muneri non solum abnuit quod rogabatur, sed etiam regi annuntiauit. Exclamans ille insultari adhuc sibi uiuenti, percussores direxit, qui Antipatrum interficerent, cesumque sepelire iussit in Hyrcania, atque iterum mutauit testamentum, regemque Archelaum instituit seniorem ex fratribus: Antipe tetrarchiam reliquit. Quinque itaque diebus Antipatro superstes defecit: triginta et septem annis ex quo a Romanis imperitare iussus est, regno potitus: ex quo autem Antigonum sustulit regni emulum, annos triginta quatuor imperio exegit: utinam tam domestico usu, quam publicis letus successibus. Namque ita foris secunde ei res aspirauerunt, ut priuatus  in regnum adscisceretur, eoque per multa usus annorum curricula, quod difficile saluo potestatis usu decederet, relinquens liberis imperii successionem, quam ipse a suis non acceperat. Sed intra domum infelicissimus, quam acerbo suorum sanguine et luctu repleuit; nec tamen exsecutionem inuenit ultime crudelitatis, hoc uno Salome oblitterante criminum suorum ludibria superiora, quod eos quos percuti rex iusserat omnes dimisit, dicens regem precepti feralis postea penituisse: reuocatisque mandatis superioribus, precepisse, ut ad sua omnes dimitterentur.



CAPUT XLuI.

Dein postea facta in amphitheatro militum et reliqui populi congregatione, de obitu regis iudicium factum: processit Ptolemeus, qui regis amicitie  inter fidelissimos quosque usque in extremum adheserat, et annulum deferens quem defuncti digito detraxit, collaudat regem, et populum admonet tranquillitatis, aperitque ei epistolam, qua precatus fidelissimos sibi milites hortabatur, ut successori suo beneuolentiam exhiberent et gratiam. Et a pertis etiam tabulis testamentum recitatur: Philippus Thraconitidis regionis et finitimorum locorum heres nuncupatus: tetrarches, Antipas; rex, Archelaus, ita tamen ut ad Cesarem deferri annulum suum, atque  ei arbitrium et firmamentum omnium dispositionum suarum reseruarent. Ac tum demum ratum esset testamentum suum, si Cesar probasset: reliqua secundum priora sua testamenta custodiri precipit. Continuo acclamatio facta militum Archelao plaudentium: circumuallabatur illico stipatorum ambitu; promittunt beneuolentiam, spondent fidem. Post hec competenter atque magnifice funus curatum, omni ambitu regalium diuitiarum premisso ad pompe funebris celebritatem: lectus erat auro totus et gemmis insignitus, stratum refulgens murice, corpus adopertum purpurea diploide, quam internectebat fibula lapidibus pretiosis coruscans, diadema adherebat uertici, supraque corona aurea, sceptrum in dextera, ut uiuentem putares.  Preibat agmen Thracicum; Germanique et Galli stipatores  regii militarem seruabant ordinem, pari modo succincti armis, ac si in bellum prodirent, [a 1Kb] sed ora mestitia plena, et dolentibus similes prosequebantur. Reliqua manus prosequebatur ornatu solito, et cultu assueto comitantibus pariter ducibus et centurionibus. Quingenti etiam seruorum et libertorum regie domus aspergebant aromata, ut suaui odore tota fragraret uia; lectum filii regis, et propinquorum uis maxima circumfundebat. Sepultus est in Herodio  quod aberat ducentis stadiis ab eo loco, in quo finem uite inuenit: magno obsequio per tantum spatii deductus uniuersorum, sed non omnium pari affectu: metus enim officium, non uotum extorserat; dolor intra se saltem liberam habebat sententiam. Hunc finem  habuit Herodes.



LIBER SECUNDUS.



CAPUT PRIMUM.


Sepulto Herode, libera, ut in defunctos solent, iudicia populi depromebantur: grauem fuisse illum et intolerabilem, iniusta imperia in ciues exercuisse, tyrannum non regem suorum, parricidam domesticum, expilatorem publicum, nemini quidquam dereliquisse, tributis exhausta omnia, locupletatos alienigenas, Iudeos exinanitos, quia templo hostem induxerit, [a 1Kb] sacrata omnia sacrilegio contaminarit: beatos illos qui defecissent, cum tormenta uiuentibus non deessent: plura malorum Iudeam post depulsam  captiuitatem in paucis annis sub Herodis imperio pertulisse, quam in ipsa captiuitate sub hoste barbaro sustinuerit: cum sibi Babyloniorum reges imperitarent; sub illis tolerabiliora exsilia, quam sub Herode domesticum domicilium: ab illis ad sua remissos, ab hoc fugatos: immitiorem Dario, Artaxerxe superbiorem, Medis rapaciorem. Sperasse finem malorum, ut sibi exire liceret exsilio, si diem clauderet: sed accessisse ad seruitutis miseriam Archelaum spontaneum successorem, qui et Herodem referret, et noua adderet: miserum hoc in regnis esse, quod dominus eligeretur: miserius quod inuitis imponeretur. Solatium seruitutis uideri, si ipsi sibi dominum eligant, eo quod fiat benignior, si  deferatur imperium: superbior, si usurpetur. Longe itaque Archelaum Herode intolerabiliorem futurum, cum iste assumpserit regnum, ille acceperit. Ea non solum crebro in Iudea conferebantur, uerum etiam Rome: [b 1Kb] assistente Archelao, perorantibus accusatoribus, in os obiecta apud Cesarem Senatumque, ubi de regno Archelai confirmando abrogandoque diu decertatum. Denique cum in templo  Apollinis, quod Cesar condiderat multisque ornatibus uenustarat, locus esset cognitioni datus, Salomes filius Antipater, illa que supra diximus, et multa alia dicendi ualidus prosequebatur: mirari se, quod Archelaus quasi petendum a Cesare regnum pretenderet, cum usurpatione temeraria iam dudum intra Iudeam inconsulto Cesare regem exercuisset. Quid enim sella aurea, allatumque diadema, nisi regni forent insignia? Quo spiritu presumpserit sedere super thronum regium: de sublimi solio salutare plebem circumfusam, stipantibus [c 1Kb] armis militaribus,  more quodam et usu imperatorum promi diadema, quod Cesaris iudicio reseruari oportuerat, non solum pro potestate Romani imperii, sed etiam pro iure testamenti? Herodem enim nec preripere potuisse Cesari uel Senatui, quod ipse uel a Senatu accepisset, et superiore testamento expressisse satis proprie iudicium uoluntatis, quo [d 1Kb] Antipam succedere sibi in regnum sensu integro ac perpenso consilio declarauerit, et postremo omnia Cesaris iudicio reseruasse: quamuis soluto iam corpore, anxius supremo periculo, nec ullius iam sensus aut consilii capax, dictauerit non quod arbitrabatur, sed quod ingerebatur. Preceptorem igitur imperii de seipso pronuntiasse, quod non mereretur tuo, Cesar, iudicio  in regnum substitui. Nam si meritorum suorum conscius foret, petere potius quam [e 1Kb] usurpare maturauisset. Non petendo autem, sed usurpando, que in petitione consisterent etiam in pecuniariis negotiis  preiudicare solere, ut preposteri litigatores cadant  causa: hic uero non pecuniarum questum in crimen uocari, sed imperii Romani uiolatum ius, reuerentiam despectam, spretam potestatem, indignum estimantem Romane curie senatum, qui soleret regnum dare atque eripere, et cum Cesare uetustam conferendi imperii seruare prerogatiuam. Quid facturum esse, cum legitime regnare cepisset, qui ante regnum insolentissimus necasset plurimos, qui opem fessis rebus et tributorum alleuamentum poposcerant: remedium postulantibus bellum irrogatum, interfecta nouem millia Iudeorum in ipsa uenerabili apud suos Pasche celebritate, pro pecudibus homines immolatos, sacratorum qui ad templi festa conuenerant, sanguinem fusum, spectaculum miserabile: si quis cesorum stragem recenseat, Babylonicos  reuertisse arbitraretur? quanto crudelius a ciue commissa, que in hoste barbaro plena immanis seuitie atque impietatis estimarentur? Hanc sportulam ciuibus datam, hoc sacrificium Archelaum regni sui primordia commendauisse. Deberi misereri Cesarem senatumque reliquiarum Iudee, que quondam liberis fulta populis seruitutem optaret, si modo tolerabilem liceret perpeti sub rege [a 1Kb] iusto, longe illum abesse a iure imperitandi. Siquidem apud Iudeos nulli regnum competere, nisi ei qui esset ex generatione Iude, sicut lex diceret. At uero istum Idumeum genere, quem nulla prosapie regalis origo contingeret, irrepsisse in honorem indebitum. Siquidem cum Antipater sibi atque Archelao fuerit auus, prestans diuitiis, ceterisque  artibus potens, et maxime Romanorum amicitia, Cesarique seniori bello probatus, cum posset sibi regnum adsciscere, numquam tamen affectauerit; quin etiam defendere aliis maluerit quam sibi parare, meritoque illum habitum ut parentem optimum, qui Iudeam in libertatem uindicauerit uulneribus suis, nec in seruitutem deduxerit. Herodem Antonii testimonio qui paternus sibi hospes fuisset, in regnum aspirauisse: ex illo Iudeorum res imminutas, egisse ut hostem, non ut rectorem. Cum igitur ipse etiam adulter regni fuerit, quomodo potuisse ab eo legitimum regem creari? non deprecari tamen, quominus sub regno sint, sed poscere sub Romano agere, cuius sibi gratiam iam inde a Machabeis partam [b 1Kb] tantum per usurpationem  regni postea degenerauerunt, ut multo inferiores sint his, aduersum quos Romanam petierunt societatem. Denique orare sese, ut eadem conditione Iudea qua Syria presidiale iudicium a uobis adipiscatur, quo deuotionis nostre detur experimentum, utrum qui seditiosi ac rebelles uocamur, possimus moderatis iudicibus obtemperare. Aduersus ea Nicolaus pro Archelao respondens, inquietissimam nationem insolentie sue asseruit penas dedisse: ne hinc potissimum Archelaus inuidia inexcusabilis criminis accerseretur, si per seditionem pacem turbarent,  atque a Romanorum societate animis atque armis discederent: de testamenti autem prelatione quis dubitaret, cum et posterius preferri soleat superioribus, et hoc multo ualidius ceteris uideri debeat, in quo Cesari confirmandi regalis iudicii seruata sit prerogatiua, quo cumulata potius quam imminuta Romani nominis reuerentia sit, si et a uobis, Cesar, non preripiatur regibus, quod priuatis licet, ut eorum ualeant testamenta, et quem potissimum sibi cupiant succedere, ultimo scribant stylo, atque ab illis iterum ea uobis honorificentia [c 1Kb] reseruetur, ut confirmatio iudicii a uobis petatur, et is succedat quem pater elegerit, uos probaueritis. Quando igitur magis sapuit Herodes, cum tibi Cesar, seruauerit prerogatiuam, an quando preteriit? Ubi  Antipas substituitur, Cesar preteritur. Ubi Archelaus subrogatur, Cesar adsciscitur: sine firmamento nulla res stabilis. Diuino itaque iudicio ubi iustitia deerat, uel simulationi, uel uoluntati firmamentum defuit. Ubi autem equitas examini suppetebat, robur quesitum, ut iudicium confirmaretur. Considera igitur, utrum fecerit iniuriam qui te elegit, aut si rescindi debeat, quod te arbitro sanciendum reliquit rerum omnium domino: cui iure etiam reges cedunt potestate. Qui enim sciuit, quem eligeret ad confirmandum, sciuit utique quem eligeret ad imperandum, nec in successore falli potuit, qui non est falsus in confirmatore. Nam qui arbitrum constituit te, cognouit itaque talem successorem sibi constituendum, qui tibi quem constitueres  non displiceret. Auditis partibus Cesar sententiam distulit: deinde collato cum Senatu consilio Archelaum genti preposuit, ut fungeretur rectoris munere, non regni honore. Spopondit tamen et regnum daturum, si se ita gereret, ut probaretur. Iam enim tentamenta dissensionis Isrelitici populi nuntiabantur. Tetrarchas duos constituit Herodis filios, Philippum et Antipam, qui cum Archelao de regno certauerat: Herodis sorori cui nomen Salome, [d 1Kb] delegatum seruauit, etiam alia ipse adiunxit. Duabus quoque filiabus Herodis mille talenta que sibi relicta erant, dispertienda arbitratus: addidit etiam alia sexcenta millia, et ea Pherore liberis sociari censuit.



CAPUT II.

 Interea quidam ex iuuenibus simulans se Alexandrum, et propter misericordiam ab his quibus necandi munus ab Herode patre mandatum foret, subrogatis aliis in locum suum, cum fratre suo Aristobulo dimissum, Miletum petiit, et inde Romam, quo difficilius apud incognitos cognosceretur. Ubi facile Iudeos ad rerum nouitatem promptissimos excitauerat: nisi comperto eo, Cesar ad se eum perduci ocius per Celadum quemdam, qui Alexandrum plene nouerat, precepisset. Celadus ubi iuuenem uidit, similitudine deceptus hesitauit. Sed reliqua  perspiciens indicia non conuenire, quesiuit ubi esset Aristobulus: at ille in Cypro insula degere asseruit, cauentem insidias, eo quod coniuncti inter se fratres facilius exstinguerentur. Deinde ad Cesarem deductus, aperuit illico impunitate promissa, fretum se specie similitudinis, quod esset Alexander simulasse, ut innumerabilia munera ibi quasi regis filius a Iudeis consequeretur. Cesar dolum risit, sed et ipsum immunem dimitti iubet, et eos qui ultra priuatum modum quasi regis filio detulerant; satis mulctatos esse pronuntiauit, quod superfluis sumptibus infinita dispendia tolerauissent. Archelaus autem profectus in Iudeam propter obscenitatem morum et insolentiam accusatus apud Cesarem, cognita inter partes causa, uiennam relegatur, opesque  eius thesauris Cesaris associate: hoc merito pretium luit, qui nec a fratris sui germani coniuge suas compresserat cupiditates. Nam ubi Alexander obiit, patris imperio neci traditus, Glaphyra uxor eius Archelao rege Cappadocum genita, quemadmodum supra memorauimus, Libyes regi [a 1Kb] Tibe secundis est copulata nuptiis. Quo defuncto, reuertitur ad patrem: illic eam contemplatus Archelaus, quod fratrem mariti, filiorum patruum, haud quaquam pie refugiendum arbitraretur, ita deperire cepit, ut uxorem deiiceret Mariamnem, et Glaphyram in locum illius substitueret. Non multo post ubi mulier in Iudeam rediit, uidit in somniis Alexandrum, et complecti desiderauit. At ille indignanti similis, a complexu refugus, uisus est dicere:  Hec est, Glaphyra, promissi fides? Ita amores erga te seruasti meos, quorum memorem te esse oportuit? Sed esto, adolescentula secundas nuptias non refugeras, etiam ne tertias, etiam ne fratrem mariti appetere debueras? Ita te mea delectauit iniuria ut in meam domum tertio nupta coniugi remeare non erubesceres? Sed mihi cure, ne diutius maneat contumelia mea, contagioque tua: nec longum letabitur fraterni incestus matrimonii. Exsurrexit mulier, et familiaribus narrauit somnium, atque ipsa biduo post defuncta, fidem fecit, quod huiusmodi coniugia, nec uiuorum legibus [b 1Kb] punita sunt, nec mortuorum uoluntatibus.



CAPUT III.

Ipse quoque Archelaus uidit in somniis spicas  nouem, plenas et magnas a bobus uorari. Cui querenti, respondit interpres: Nouem spicis nouem annos signari, quibus potestate usus sit maxima et amplissima. Nono itaque anno imperii sui mutationem eidem fore, eo quod boues qui arua aratro soleant interuertere, mutationem signent laboriosam, que deuoret atque absorbeat merita superiora. His itaque cognitis, quinto die uenit a Cesare, qui eum ad iudicium Romam deduceret. In quo condemnatus et actus in exsilium, etiam  morte impleuit somnium suum. Principatus gentis qui ad Archelaum pertinebat, conuersus est in nomen prouincie; quo nomine Romani, cum in ius suum uincendo redigerent procul positas regiones, prouincias appellauerunt. Manserunt tamen tetrarche, ut erant Philippus et Herodes mutato uocabulo, quia Antipas prius nuncupabatur. Nam Salome moriens, loca que tenuerat, et potestatem sue gentis [c 1Kb] Libye uxori Cesaris dereliquerat. Is status erat Iudee, quando Cesar defunctus est: relinquens Tiberium priuignum suum Libye uxoris filium ex superiore genitum coniuge successorem Romani imperii: cuius in honorem Tiberiadem Herodes condidit. Philippus quoque Libyam urbem matris eius uocabulo nuncupandam putauit. Et quia  propositum nobis est aperire causas, quibus populus Iudeorum a Romano imperio desciuerit, sibique exitium accelerauerit, Pilatum prouincie presidem initium ruine dedisse res indicat: quandoquidem Cesaris imagines Hierosolymitanis edibus inferri primus omnium non dubitauerit. Quo motus populus cum resisteret, atque ille recipiendas imagines censeret, plurimos in mortem cegit. Dum hec in Iudea geruntur, Agrippa Aristobuli filius Romam aduenit, cupiens aduersus Herodem tetrarcham apud Tiberium iudicio contendere: sed despectus a Tiberio cum Rome degeret, plurimos sibi adsciuit ad amicitiam: et maxime Germanici filium Caium, quem siue paterni nominis gratia amabilem populo, seu regii generis propinquitate proximum  imperio ratus, an quodam presagio studiosius excolebat, quam uel etatis, uel honoris eius ratio patiebatur; ita ut quodam die manus eleuans deprecaretur, ut maturius Tiberio mortuo, Caium uideret imperatorem. Quo prodito per Eutychum libertum suum, Agrippa iussu Tiberii in uincula ducitur, et grauibus modis excruciatur, non ante dimissus, quam Tiberius diem clauderet. Cuius tempora feda ludibriis [d 1Kb] caprarumque secessus, ignauia intolerabilis: nullum tamen efficacis uirum operis in necem eius excitauerunt, recentis, ut arbitror, Romani imperii reuerentia, siue terrore seuissime crudelitatis, quia plerumque asperitas quo grauior, eo tutior est.



CAPUT Iu.

 Eo imperitante, famosum ludibrium Pauline spectatissimi generis femine Rome percelebratum est. Que cum egregiam castitatis famam apud omnes haberet, esset etiam prestantissimi decoris et eminentis gratie, tentata Mundi equestris militie ducis interpellationibus, nec inflexa, uitio nimie superstitionis patuit errori: Mundus namque subornatis Isidis sacerdotibus, qui uelut Anubis ad eam mandato perferrent, quod eam ad templum inuitaret, delectatum se eius sedulitate et pudicitia: noctem  posceret, habere se, quod eidem secreto uellet committere. Quod illa accipiens leta ad maritum detulit, deum suis adesse uotis, ab eo suam posci presentiam, negare se non posse obedientiam. Itaque et ex sua et ex mariti sententia pergit ad templum Isidis, noctem exigit, remotisque procul arbitris, quasi sacri cognitionem mysterii perceptura, sese stratis composuit suis, estimans, quod ad eam deus suus in somniis ueniret, et per uisionem sese ei demonstraret. uerum ubi aliquid noctis processit, quo facilius mulier plena [a 1Kb] somnii deciperetur, Mundus assumpto uultu Anubis habituque aduenit, uestimenta alleuat, in oscula ruit. Expergefacte mulieri Anubem se esse dicit, uultum Anubis pretendit: illa deum credidit, beatam se esse  asserit, quod eam dignatus sit uisitare deus suus. Amplexum petenti non negat: refert tamen, utrum deus possit homini misceri. Ille promit exempla, quod et Iouem summum deorum Alcmena susceperit, et Leda eiusdem concubitu potita, et plurime alie que ediderint deos partu, de se quoque ex illa deum esse generandum persuadet: mulieri concubitu miscetur, redit ad maritum letior dicens, quod mixta deo sit mulier, et eius promisso deum esset generatura. Fit ingens in stupro mulieris et mariti gaudium. Postea occurrit Mundus, et ait mulieri: Beata Paulina concubinatu dei: magnus deus Anubis, cuius tu accepisti mysteria. Sed disce te sicut diis, ita et hominibus non negare, quibus dii tribuunt, quod tu negaueras, quia nec formas suas  dare nobis, nec nomina dedignantur. Ecce ad sacra sua deus Anubis uocauit et Mundum, ut tibi iungeret. Quid tibi profuit duritia tua, nisi ut te uiginti millium que obtuleram, defraudares compendio? Imitare deos indulgentiores, qui nobis sine pretio tribuunt, quod ab te magno pretio impetrari nequitum est. Quod si te humana offendunt uocabula, Anubem me uocari placuit, et nominis huius gratia affectum iuuit. Hoc perstricta sermone mulier, illusam se intellexit, et dolens iniuriam pudicitie confessa est fraudem marito. Ille nichil habens quod uxori indignaretur, cui ipse cubandi in templo potestatem permiserat, et conscius coniugalis castimonie, principi querelam detulit. Qui motus potentis uiri contumelia, atque atrocis flagitii commento,  sacerdotes e templo rapit, questioni subiicit, confessos necat, simulacrum Isidis Tiberi demergit, Mundo fugiendi potestas concessa, eo quod ui amoris et forme superatus gratia, leuioribus commissorum suorum pretiis muletatus estimaretur.



CAPUT u.

Quod igitur ludibrium imperitante Tiberio acciderit, non putaui pretereundum, ut ex eo deformitas colligatur imperatoris. Sicut enim boni principis uita, probitatis quedam prescriptio, et per uniuersos uiuendi forma est: ita imperatoris colluuio,  lex flagitiorum est. Ab eo missus Pilatus est in Iudeam uir improbus; atque in exiguo ponens mendacium, circumuenit Samaritanos, ut montem cui nomen Gadir, peterent: erat enim illis sacratus, eo quod uellet eorum mysteria cognoscere. Et ascendens, populum preuenit equitatu, pedestrique exercitu strauit, affictoque crimine, quod a Romanis discedere, et conciliabulum sibi querere preparassent. Quid enim non auderet, qui etiam Christum Dominum ad salutem humani generis aduenientem, multis et diuinis operibus profundentem in homines misericordie sue gratiam, nichilque aliud docentem, nisi quod primum Deo, deinde imperatoribus faceret populos obedientes, cruci suffixerit? Demensque, qui minister esset sacrilegi  furoris, ut interficeret auctorem salutis. Ex illo itaque Iudeorum res prodite, ex illo exitium genti, temploque maturatum excidium. Nam si Herodes qui Ioannem neci tradidit, perfidie et crudelitatis sue pretium luit, deiectus regno atque exsilio datus: quanto magis precipitibus furiis actum intelligi datur eum, qui Christum occiderit? Que causa autem fuerit mortis Ioannis, breuiter expediam. Philippum et Herodem qui prius Antipas dictus est germanos fuisse supra ostendimus. Uxorem Philippi Herodiadem, quam Herodes illicito ac nefando sibi sociauit iure matrimonii. Non tulit hoc Ioannes, et ait illi: Non tibi licet uxorem habere fratris tui . Tum ille commotus, in carcerem detrusit Ioannem. Nec multo post necauit uirum iustum,  et constantem diuine Legis exsecutorem. Non solum enim quasi predicator Euangelii, fraterni cubilis incestum reprehendebat, uerum etiam quasi Legis exsecutor, preuaricatorem Legis condemnauit, qui fratris uxorem uiuentis eripuerat, presertim habentem semen de germano ipsius. Hinc excitata Iudeorum fere omnium in Herodem odia et pena accelerata: cuius auctor Herodias uidens Agrippam plurimum preualuisse apud Cesarem, compulit eum Romam pergere, quo sibi imperatoris gratiam conciliaret, obiectans desidie contumeliam, quod fugitans labores, dum moratur domi, indignos sibi pateretur anteferri. Nam cum Agrippa ex priuato rex factus sit; quanto magis ipsi iamdudum tetrarche, quo regnum conferat, Cesarem non dubitaturum?  Itaque mulieris opprobria nequaquam sustinens, Romam profectus, dum Caii amicitiam petit, ab Agrippa accusatus, etiam tetrarchiam amisit, quam a Iulio Augusto acceperat; et fugitans in Hispaniam una cum uxore Herodiade merore animi consumptus est. Mortuo quoque Tiberio, Caius successit, qui dominum se et deum uideri atque appellari uolens, causas dedit Iudeis grauissime seditionis, ac nisi properato fine imperium clausisset, Iudeorum genti finem fecerat maturiorem. Non solum enim ab illicitis non reuocabat suos, uerum etiam missis in Iudeam, ultima supplicia minitabatur, nisi omnia  aduersum ius et fas religionis armis patrarent. Plurimum enim potuit imperio Agrippa: sed dum uellet muro ambire maximo Hierosolymam, ut Romanis fieret inexpugnabilis , morte preuentus, opus imperfectum reliquit. Nec minorem potentiam exercuit imperitante Claudio: quia ipsius quoque primitiis interfuit, cum Caio perempto, ipse a militibus assumptus, in imperium resistente sibi Senatu, regni tedio Agrippam legatum direxit: quo interprete promissa moderatoris imperii fines, diffinita gratia, pax conuenit: in locum Agrippe patris Agrippa filius eius a Claudio Cesare rex subrogatus est.



CAPUT uI.

Ipse quoque Claudius exactis tribus et decem annis  cum deficeret, Neronem Romano imperio principem dedit: captatus uxoris Agrippine persuasionibus, que tantum fraudibus ualuit, ut filium imperatoris Britannicum designatum successorem ipso iure nature, principatus exsortem redderet. Cuius artis mox penituit eam: quia dum ex se genito consuluit principi, suum negauit, ignara, quod elatus imperio, nec matrem agnosceret, atque in exitium eius beneficii mercedem inuerteret: idem tamen Octauiam Claudii filiam coniugii loco tenebat: prepostero ordine gener filio prelatus: quia mala reipublice preponderabant, cui debebatur parricida, sacrilegus, incestus: ut in eo crimina, non ulla bone artis merita regnarent. Tali imperatore seu morum eius intuitu atque ignauie contemptu,  siue quia Iudeis ob grauia sacrilegia, auerso presidio Dei summi ultimum excidium preparabatur, erupit in seditiones graues, latrocinia, [a 1Kb] dissensiones, eorum insolentia, quos per uiginti annos Eleazarus princeps latronum grauissime depopulatus: aliquando tamen captus a Felice qui Iudee preerat, et Romam directus, graues penas dedit. Nec sic quidem graui cesorum numero infractus est populus Iudeam inhabitantium; sed in ipsis Hierosolymis aliud latronum pullulauit genus, qui uocabantur sicarii, non iam secretis abditi, nec tenebris nocturnis insidiantes, sine aliquo presidio commeantibus, sed luce diei atque in medio urbis et turbe stipamine percutiebant quoscumque propius accesserant: breues manu gladios gerentes, conferto populo permixti, ubi adherentem fixerant, cadebat  imprudens ceco uulnere, ut querelam mors preueniret: funus in promptu, sed percussor latebat: et si quis commotus fuisset alieno uulnere, propior suo factus erat cesorum portio. Ita uel periculi metu, uel dissimulatione facinoris, sicarius non deprehendebatur: tanta erat insidiantium uelocitas, et celandi ars. Occiditur sacerdos Ionathas: addebantur multi quotidie, grauiorque metus uiuentium, quam erumna interfectorum. Quasi ad pugnam, sic quotidie unusquisque progrediebatur: grauiore tamen conditione, quia hostis preuidetur, sicarius delitescebat,  mors in oculis, in animis timor. Nemo se regressurum credebat, nec amicis fides deferebatur, dum sicarius metueretur. Quo plerique perterriti insontes quidem a flagitio latrocinandi, uel sicariorum contubernio, etsi manu innoxii, consilio tamen infirmiores desertum petiere. Sed dum sibi consulunt, terrorem fecerunt discessiones; ex quo belli aduersus Romanos suspicio primo, deinde inuidia exarsit: quo metu prouincie rector misso equitatu et pedestri agmine, maximam multitudinis stragem edidit.



CAPUT uII.

Aegyptius quoque pseudopropheta adueniens, et magicis imbutus artibus dum iactat se prophetico spiritu celestia annuntiare oracula, triginta fere millia Iudeorum associauit sibi, eosque ad montem  Oliueti congregans, frequenti irruptione penetrabat Hierosolymam; ita ut etiam Romanas incursaret custodias, que ne quid a populo moueretur, Hierosolymas pretendebant. Ubi etiam hec compressa est insolentia, quasi in egro corpore alia pars grauius inflammabatur. Plurimi enim palam discedendum a Romanis, libertatem seruitio preferendam uociferabantur, progressisque in agros quibus alimonia deerat, ui expetebatur.



CAPUT uIII.

Postremo in urbe Cesarea grauis inter Iudeos et gentiles seditio incessit, uindicantibus sibi Iudeis urbis totius quasi ab Herode Iudeo condite possessionem, renitentibus gentilibus, quod conditor quidem Iudeus fuerit, sed Cesaris eam nomine declarauerit.  Denique et templum intra eam struxerit, et statuas apposuerit, eoque uideri gentilibus usibus magis eam mancipatam. Harum contentionum seditio in manus uertitur: quia neque primi Iudeorum suos seditioni deditos comprimere poterant, et gentiles opprobrio ducebant, si Iudeis sibi cedendum arbitrarentur: itaque excitauerunt Felicem, ut dum utriusque partis gestit comprimere multitudinem non acquiescentem, presertim armis, quando aliter nequibat, consuleretur. Cui successit Festus, qui latronibus plurimis comprehensis, haud exiguos ultimo exitio dedit. Albinus quoque eadem a Romanis potestate sibi credita, nullum nequitie genus pretermisit, rapinarum improbus predo, ut qui non dedisset pecuniam, in uincula raperetur, quamuis innoxius: qui dedisset, etiam reus absolueretur:  auaritia gignebat superbiam, ut pauperioribus se tyrannum preberet, mancipium ditioribus: [b 1Kb] idem tamen etsi pretergressus nequitiam superiorum; ita a successore Floro, quasi deses ac lentus in flagitiis, longo sed proximo interuallo preteritus ac derelictus, ut comparatione deterioris integer estimaretur. Et qui primo questi fuerunt ut afflicti, postea Festum quasi bonum iudicem desiderabant. Hic enim singulos exuerat, Florus urbes diripiebat, inquinatissimus in obscenitatibus; in seuitia crudelissimus, armis omnia conturbans, et  prelia de preliis serens, qui nec obsecratus ignosceret, nec exsaturatus parceret: in conspectu Berenices, que soror Agrippe regis, ad templum religionis causa uenerat, acerbissima cede in populum deseuiebat: nec obsecranti deferendum arbitratus, cum inseruientem religioni nudis pedibus adstantem cerneret, et orantem fastidio haberet: unde ad Agrippam regem et ipsa scripsit, et populus Iudeorum direxit precatum auxilia libertati. Cui egredienti ex Aegypto occurrerunt plerique ultra sexaginta stadia Hierosolymitane urbis obuiam progredientes et circumducto per urbem, cum fidem querelarum probaret, insistere ceperunt, ut legatos ad Neronem mitterent. uerum ille dolorem, ut ciuium, et ipse miseratus, tentamenta tamen belli  aduersum Romanos alta prudentia cernens moueri, ne et sibi inuidia, populoque ultimum gigneretur periculum, coacto in unum populo, in loco qui templo proximus et ponte diuisus, Xystus appellabatur, huiusmodi orationem habuit.



CAPUT IX.

Etsi plerisque improuidus consulendi moderandique impatiens, dolor grauibus aliquos faciat inestuare querimoniis: tamen ubi consilium sumitur, sequestratur affectus doloris. Nam si promptos ad ulciscendas iniurias et ad inferendum Romano bellum imperio, uniuersos ex hoc populo comperissem, ac non melioris partis et tranquillioris sententie, quod pacis est preoptare et quod quietis preferre, nec ad uos uenire ausus forem, nec consilium  dare. Superfluum est enim suadere quid fieri oporteat, cum audientium assensus in deteriora sit. Sed quia aliis inexpertus bellicorum usus malorum, aliis perfunctoria spes libertatis predulcis ad expetendum, sed plerumque grauis ad adipiscendum: multis enim dum libertas petitur, seruitus accumulatur, et frequenter totum eripitur, quibus uel nomen libertatis remanserat; alios quibus presentia utilitate sui displicent, rerum nouitas inuitat, ac si turbentur negotia, lucrum putatur: ideo uobiscum consilium conferendum putaui, ne aut prudentiorum sobrietas preripiatur insolentiorum audacia: aut qui recte sapere nesciunt, nostro saltem admoniti sermone cognoscant, acquiescendum esse consultioribus. Silentium igitur deferendum censeo, ut  et nos que conducere uobis arbitramur aperiamus, et uestrum nemo perturbetur, si aliqua preter suam uoluntatem audiat. Nemo enim poterit estimare, quale sit quod dicitur, nisi audierit prius, cuius ipse futurus arbiter sit: probet ne an respuat, frustra conturbatur, ne audiat: licet enim et post consolationem unicuique sentire, quod sentit: et si discessio placet etiam post sobrios monitus, seruare inconsulte uoluntatis sententiam. Sed dicet aliquis. Cur frustra audiri uelint, si non acquiescant qui audiunt? Quia si nolint acquiescere cum audierint,  portio mihi concionis, non omnis populus periclitabitur: si autem audire nolint, etiam cum pars audiri conturbat uniuerso populo [a 1Kb] eripiatur audiendi profectus. Itaque apud eos mihi orietur sermo, qui audire uoluerint, si uel ex parte aliqua mihi silentium deferatur: intercipietur enim sermo omnis et quasi totus desidet, si concionalis fragoris, et inquieti strepitus examinetur impedimento. Duo sunt itaque, quibus primo respondendum arbitror: que in maximo sunt querelarum pondere: quod plerique uociferantur de iniuriis presidum: et quod plerique periisse sibi libertatem gemunt. Quarum propositionum separanda mihi complexio uidetur. Si enim presides improbi, quid opus est libertatem attollere? ne uideamini non eorum merito, sed  seruitutis fastidio accusare presides, quasi dominationis ministros. Aut si intolerabilis seruitus, superflua ergo de presidibus querimonia. Nam etsi in illis moderatior sit, nichilominus tamen turpis seruitus est. Consideremus ergo, ne in utroque eorum non perfunctoria bellorum materia sit: quid enim ineptius, quam de iniuriis queri, et bellum subtexere, ac periculis mutare contumelias? Dum iudicem refugias, hostem inducas: cum iudex iniquus plerumque iuris interpres sit, hostis autem etiam iustus semper sit appetitor salutis. Temperari ergo, non exasperari iudicem decet; hostem caueri, ne alterum acerbes, alterum arcessas: cum et ille delinimento mitior fiat, et iste declinari debeat, ne possit nocere. Cauendum igitur de iudicibus,  ne maior querela quam iniuria sit. Grauior quoque obiectionum inuidia, quam commissorum pretia. Sepe etenim qui primo uerecundius deliquerint, accusati insolentiores sunt, et qui occulte ante furati sunt, postea palam latrocinantur. Nihil itaque tam exasperat feruorem uulneris, quam ferendi impatientia. Denique impensius in ipsis agrestibus feris arctissima uincula, si se excitent, imprimuntur: si quiescant, relaxantur: grauis quoque febrium uis tolerando minuitur, inquietudine augetur. Quod si norint sibi consulere agrestia, ut nature obliuiscantur, quo dolorem alleuent: quanto magis in hominibus frequens id docuit usus, quod eorum qui lesi sunt [b 1Kb] toleranda, ledentibus fuerit uerecunda, ut sine accusatore correxerint, quod accusati  non emendassent. Sed esto, fuerit intolerabilis Romanorum iudicum insolentia; quid igitur tolerabilius, uniuersos, an unum perpeti? Que autem iustitia, cum unus leserit, bellum inferre omnibus? Numquid omnes Romani iniurie auctores? Numquid ipse Cesar? aut studiose electus est improbus, qui ad uos mitteretur: sed neque speculari possunt [c 1Kb] transmarina, oculosque ad orientem et occidentem intendere, ut illic uideant, que hic geruntur: neque audire facile quod etsi sollicitudo exigat, longinquitas negat probationum difficultatem.  Unius igitur culpa dissidium pariet orbis Romani, cum etiam sine querelis uestris propera correctio sit, nulla accusationis inuidia, itineris nullo labore. Annuis enim uicibus Romani magistratus mutantur. Quo fit, ut nec insolens diu maneat, et moderatior cito succedat. Nihil igitur oberit quieuisse, cum remedium deferatur etiam quiescentibus. Causas belli autem intexere perniciosum; quia dura belli aduersum omnes conditio, aduersum Romanos ultima. Quos si fugere uelis, cum superare nequeas, orbis terrarum tibi derelinquendus est. Sed libertatis cupiditatem pretenditis? Sera ista deliberatio; prius certandum fuit, ne amitteretis libertatem quam ut amissam reposceretis. Durus seruitutis usus, et ideo a principio non fuit subeunda, aut suscepta  equanimiter ferenda. Tunc decuit restitisse, cum ad seruitium uocaremini. Illa iustior pugna: qui autem semel se dederit in seruitutem, etsi postea subtrahere se uelit, non ille tamquam amator libertatis asseritur, sed tamquam seruus contumax adiudicatur. Ubi erat ista libertatis defensio, cum Pompeius uestris ingrueret regionibus: urbem dominus intraret, ubi erant arma pro libertate? Cur deposita sunt a patribus nostris? Et certe illi fortiores nobis fuere, uigebant animis, abundabant subsidiis, cupiebant repugnare: sed exiguam Romani exercitus non sustinuere portionem: uicti sunt, sed reseruati agnouerunt iugum seruitutis, ne tolerarent penam captiuitatis. Quid recusatis heredes, quod debetis iure successionis? Astringunt uos negotia  patrum: quomodo obedientiam refugitis, tanto inferiores obedientibus? aut quid uobis reliqui erit, qui in uos Cesarem et omnem uirtutem Romanam mouetis? Quomodo potestis sustinere eos, qui de omnibus triumpharunt, atque ab omnibus sibi militantibus nunc adiuuantur? Et Athenienses quidem pro libertate totius Grecie incendio patriam tradiderunt, exsilio mutantes domos, ne sibi Xerxes dominaretur, quem in terris nauigantem, in fluctibus gradientem, cum eum nec maria caperent, nec terra sustineret, quod Europe totius spatia transitus eius itineris includeret, angustioribus terrarum finibus, quam exercitus commeatu: ita persecuti sunt fugientem, ut uix una naue fugitans, auxiliique indigens, se subtraheret captiuitati: uerum ipsi illi  uiri qui totam fregerunt Asiam, propter exiguam Salaminam et imperitantem fluctibus Xerxem subigentem maria, in eo ipso quod sibi subiectum putabat, elemento, gloriosissime debellatum fugarunt: nunc Romanis seruiunt, et principes totius Grecie Italorum imperiis obtemperant: atque ille Athene, que leges aliis dabant, nunc alienis legibus famulantur. Lacedemonii quoque post Thermopylas et  Leonide defuncti triumphos, post Agesilaum seruatorem Asie, nunc amant dominos suos. Macedonia quoque atque Africa, que per [a 1Kb] suos ualidissimos duces totius orbis imperium in sua iura et possessiones transfuderant, translatam a se potentiam non indignantur, tantaque rerum mutatione contente, optant propitios dominos, quos ad seruitutem petebant. Nec Philippi diuitiis Macedones, nec Alexandri excitantur triumphis, quos duces omnium prudentissimos, non immerito inuictos arbitrabantur, quia alter se [b 1Kb] contra Greciam tenuit, alter fugiens arma Romana, usque ad regna Caspia et extrema subacte Persidis atque Indorum secreta uictor peruenit: magni nomen obtinuit, quia maximos omnium non lacessiuit. Quem licet immatura  mors triumpho Romanorum subtraxerit, seruit tamen et ipse in posteris suis, quibus orientis spolia, non ad fulcrum dominationis quesita, sed ad pretium seruitutis, ut nobilitas famulantium ad uictoris opes perueniret. Magna uirtus Alexandro. Quid tamen mirum? Ille usque ad oceanum uictoriam extendit, Romani ultra oceanum. Testis est [c 1Kb] Britannia extra orbem posita, sed Romanorum uirtute in orbem redacta. Quos etas superior ignorat, didicit Romanorum uictoria. Seruiunt et ipsi, qui, quid esset seruitus, ignorabant: soli sibi nati, et semper sibi liberi [d 1Kb] quia a superiorum potentia, interfuso oceano secreti metuere non poterant, quos nesciebant. Plus itaque fuit transisse ad Britannos, quam triumphasse de Britannis. Quid enim facerent,  elementis iam Romanorum imperio subiectis? Docuit illos oceanus seruitutis patientiam, postquam transfretantibus et [e 1Kb] ipsi Romanorum nauigiis, insuetam sibi seruitutem agnouerant. Nam de Annibale quid retexam, qui tot regionum uictor Romanis et ipse militauit triumphis, quibus Alpes aperuit, uiam strauit, urbes subegit, que uictoribus acquirerentur? Et qui frequenter superiorem, spem tamen uictorie uictis numquam interclusit, semel uictus reparare se nequiuit. Cessit sponte uictoribus, quos [f 1Kb] uictor non sustinebat; abiectisque armis uictricibus, ad Prusiam sese contulit regem: ex duce mercenarius, ex triumphatore fugitiuus. ueniamus ad Galliarum incolas, populos natura feroces, et naturalibus muris ferociores, quos non  cementa parietum, sed iuga Alpium ab ortu solis tuentur, ab occasu oceanus includit, a meridie prerupta Pyrenei, a septentrione Rheni fluenta, immanesque Germani insuperabiles, et inaccessibiles reddidisse se claustrorum beneficiis estimabantur: Romanis tamen supra nubes uiantibus, et ultra columnas Herculis imperium propagantibus, nichil inuium fuit: tanta [g 1Kb] felicitate hostis, et qui latebat  repertus, et qui resistebat, uictus est: quorum improuiso aduentu consedisse montes Germania credidit, Rhenum exaruisse, qui magnitudine corporum et contemptu mortis ceteris ualidiores, qui retinaculum ante suum Rhenum putabant, nunc salutis defensionem. Itaque iam non [a 1Kb] copiis Germanorum replentur, sed Romanorum liburnis, que pererrantes tot usque ad mare bicornis amnis fluenta quondam liberas gentes seruitio premunt, ut que sibi ante totius orbis imperium presumpserant, nunc seruitutis proprie mercedem exsoluant. Quid Illyriis erutum uenis terrarum suarum aurum profuit, quibus non abundauit ad liberatis premium? Quanto pretiosius Romanorum ferrum, cui seruit aurum Pannoniorum? Dat itaque Pannonias auri tributum, et opes  suas ad Romanum erarium uolens transfert, ut sit tutior in seruitute. Nec incolam suum auro turbida Pactoli unda extulit in superbiam: seruit libenter, quibus seruire imperia uidet: nec miratur Indus gemmam suam, aut Seres lanam suam. Ad usum dominorum exercentur illa, non [b 9Kb] pretio mercium, sed functionum munia. Persarum superba [c 1Kb] audimus imperia: sed eorum quoque obsides uidimus, et eum ipsi imperent pluribus nationibus, tamen offerunt liberos suos, et nobilitatem suam. Seruire Romanis gaudent pro fide pacis, simul ut seruiendo discant suis imperare: offerunt uestes, monilia, elephantos quoque Romanis, unum tributum reges imponere. Attexamus Aegyptum abundantem opibus suis, nec indigentem pluuie celestis,  que sibi ipsa imbres generat, et pluuiarum ubertates creat. Denique cum sit feruentior omnibus regionibus, sola non queritur de siccitate, et quod nulli alii loco suppetit, alit irriguo suas messes. Nauigatur in arenis, nauigatur per sata, ubi pluuia nescitur. Cuius tamen noua gratia et naturalis fecunditas Romanis militat, ut quatuor mensibus dominos alat. Quid ipsam urbem loquar cognomine regis fortissimi, que septa fluminis muro, nescit obsidionem? quod uniuersorum amnium maximus, diffuso per spatia terrarum alueo, et obsidionis submoueat impedimenta, et in uehendis que necessaria sunt ad usum [d 1Kb] rerum ministret? Que magis poterat ad rebellandum quam Aegyptus excitari, que decies septingenta et quinquaginta millia hominum,  preter Alexandrie incolas populos Romanis fascibus numerat ascriptos? Et cum habeat tantam multitudinem, mauult tamen Romani imperii tributis se exercere, quam suis militare stipendiis. Non transiliam Cyrenenses Lacedemoniorum genus, qui quondam cum Carthaginiensibus de finibus atque imperio certarunt, finem certaminis mortem offerentes.  Qua oblatione uicti, sed ulti tamen iniuriam fratribus [e 1Kb] Philineis uictoriam concessere: nec Syrtes preteribo terribiles, etiam solo auditu, quod omnia ad se trahant, et appropinquantia uadoso mari hereant, tertiam partem orbis totius ab Atlantico mari et columnis Herculis usque ad mare Rubrum, atque Aethiopas definiri rerum periti asseruere. Quis tot gentium populos numero recenseat, quibus fulta Carthago Scipionis dextram non tulit, maluitque Romam duabus anni partibus aduersum se pascere, quam aliorum opibus nixa aduersum Romanos rebellare? Creta quoque centum urbibus nobilis, uberrima preferens regna, circumfusa undique mari et fluctibus tamquam menibus solita hostem repellere, unum consularem ueretur, et plurimi  populi sex fascium uirgulis metu inclinantur. Asia, Pontus, Eniochi, Scythe Nomades, Taurici Scythe, Meotiaque regna, Bosphoranique omnes Romano imperio subiiciuntur, et illud ante innauigabile pelagus, quadraginta naues ad pacem exercent. Nam de Armenia quid dicam, que non solum limitis sui seruat quietem, uerum etiam portarum intenta custodie diligenter explorat, ne pacem turbaturus aliquis irrepat. Omnes ergo Romanis seruire gestiunt: uos soli dedignamini his esse subiecti, quibus subiiciuntur uniuersi? Quibus freti armis? quo superbi milite? ubi est stolus nauium uestrarum, qui obsideat freta, percurrat maria Romanorum? In ipsorum enim nomen elementa etiam transierunt, in quos etiam transiuit orbis terrarum,  qui Romano imperio clauditur et definitur: denique a plerisque orbis Romanus appellatur. Nam si uerum queramus, ut supra diximus, terra ipsa infra Romanum imperium est, supra quam progressa Romana uirtus ultra oceanum, alterum sibi orbem quesiuit, et in Britannia sibi remota a confinio terrarum nouam inuenit possessionem. Denique quibus ius non solum ciuitatis Romane, sed etiam ipsius prope humane conuersationis negatur, illo diriguntur, ut illic habitent, quasi mundi exsules. Cessit oceanus finibus suis, nouit Romanus interiora eius petere secreta: cum ipsis uobis erit bellum, aduersum quos nec natura suum ius possidet. Euphrates ille inaccessibilis ante, nisi suis incolis, ex utraque iam ripa Romanus est, et sub imperio Romano totum significat  esse orientem. Ister in septentrionalibus partibus inter seuas et innumeras profluens gentes, obsides suscipit, hostes cercet. Meridiana plaga quousque habitabilis esse potest, arat Romanis, atque ipsis messem suam colligit in occasu quodam ultima terrarum Gaditana ora, nouos suscipit hospites, qui Romano imperio tributa sua deferant. Habet  et ipsa quo dirigat merces suas: ubi ante solum naufragium putabat, ibi nunc mutuatur commercium. Cum igitur Romanorum omnia sint, unde uobis aduersum Romanos presidia queretis? Ex qua uobis inhabitabili parte socios postulabitis? Quicumque enim in orbe terrarum sunt, Romani omnes sunt. An ultra Euphratem ad Adiabenos dirigetis legationem? sed nec ipsis uacat sua relinquere, nec Parthus sinit petitam sibi pacem interpellari, ne ipse in finitimis reus sit rebellionis. Ne [a 1Kb] illud bellum simile putetis, ac si aduersum Arabas et Aegyptios uobis gerenda prelia sint; alia Romana arma, alie opes ex toto quesite orbe: nec Hierosolymitana uobis blandiantur presidia murorum; ualidiorem Romani murum oceani ruperunt: sed de religionis auxilio presumitis, cum orbem iam Romanum  Iesu discipuli repleuerint? Aut sine nutu Dei putamus illam crescere religionem, urbemque Romam supra omnes religiones proferre imperium suum. [b 1Kb] Hec nostra nos iam dudum religio deseruit, quia nos deseruimus fidem, et frequenter interdicta mandatis celestibus repetiuimus. Unde in nos uenit Aegyptius? quemadmodum captiui facti sumus Assyriorum? Nonne Scriptura dixit hec euentura? Nonne scriptum est profananda omnia templi sacramenta? que iam sepius profanata uim suam atque omnem diuinorum mysteriorum gratiam non representant: Contaminatum est templum humano sanguine, repleta sunt puluinaria cadaueribus, perfuse are Romano cruore, pugnatum est sabbato: preuaricatio  facta est, dum templum non sua obseruatione et feriarum solemnitate, sed cruento defenditur prelio. Et hoc utique iterum fiet. Ergo quomodo possumus tamquam aduersum hostes et religioni aduersarios diuinum auxilium mereri, cum ipsi preuaricationem inferamus nostre religioni? Quod igitur remedium, cum et humane opes non suffragentur, nec diuina opituletur gratia? Alterum horum aliquos inuitare solet ad bellum; uobis utrumque deest. Quid ergo superest, nisi manifestum excidium? quod non declinatis dum cauere licet, nichil aliud nisi uos ipsi uestram patriam concremabitis, templumque exuretis, coniuges quoque et liberos dabitis neci, quibus auctores eritis supreme amissionis: cum malorum omnium incrementum inconsolabile sit,  nostre culpe ascribi que sustinemus. Accedit huc quod aliarum urbium bella, suorum incolarum excidiis determinantur: uestra rebellio totius erit excidium [c 1Kb] religionis, que toto diffusa orbe, populos ubique disseminabit, et in omnibus urbibus nostri portio est. uestro igitur prelio Iudei omnes implicabuntur, nec erit ulla regio nostri expers cruoris. Aut si tales sunt Romani, ut Iudeos non persequantur, nec bello lacessiti: quam iniustum est bellum  his inferri, quorum humanitatem speratis. Bonum est, karissimi, bonum est, dum adhuc in portu nauis est, preuidere tempestatem futuram, nec imminentibus quemquam sese obiectare periculis, ne cum in altum processeris, iam naufragium non possis cauere. Et plerumque quidem repentina exsurgit procella, et bellum excipitur, etiamsi non inferatur: sed interest lacessere hostem an excipere? Magis parcit non lacessitus, et necessitas excusat insolentiam: ubi uero in preruptum quisquam sese immergit periculum, oneratur etiam opprobrio. Non is hostis est, quem fuga possitis uitare. Quocumque ibitis, sequetur periculum: immo ubique hostem reperietis. Omnes enim amici Romanorum sunt; et quicumque preter Romanorum amicitiam est, hostis uniuersorum est. Subeat uos patrie amor: si non  pignorum uestrorum, non coniugum uos contemplatio reuocat, reuocet templi contuitus sacratissimi; parcite saltem religioni: parcite sacratissimis sacerdotibus, quibus iam non parcunt Romani, neque ipsi templo, quos pepercisse penitet: quoniam iam dudum uolunt omnes gentes nostram exstinguere religionem, cui Pompeius tamen cum exstinguere posset, pepercit. Ego nichil pretermisi, omnia monui, que ad uestram spectant salutem: hoc uobis suadeo, quod mihi eligo: uos considerate, quid uobis et mihi utile sit: opto uobis et mihi pacem esse cum populo Romano: si recusatis, ipsi meam uobis eripitis societatem: aut communis erit gratia, aut sine me periculum. Hec dicens, illacrymauit, Berenice quoque  soror eius: nam et ipsa erat in Xysti superioribus, et multum eos Agrippa suis lacrymis inflexerat, ita ut dicerent Iudei: Non Romanis [d 1Kb] bellamus; sed Floro qui bello digna commisit, bellum inferendum arbitramur. Respondit Agrippa: sed hoc est Romanum bellum inferre: facta uestra Romanorum iniuriam petunt. Non Floro, sed Romanis: non Floro, sed Cesari tributum negatur: non Flori, sed Romanorum miles in castro est, quod appellatur Antonia, a quo dirutis diuisisque porticibus templum separastis, ut custodia sequestraretur. Restituite statutum [e 1Kb] superiorum: tributum quod Cesari debetur, Cesari soluatur; ne Florus hoc referat, non se a uobis, sed Cesaris imperium repudiatum. Acquieuerat populus his dictis, ita ut cum Agrippa in  templum ascenderent, porticus ut fuerant inciperent edificare, tributum cogerent. Denique breui missis in huiusmodi [f 1Kb] muniis industriis exsecutoribus, congregata sunt talenta quadraginta, que deerant tributarie solutioni. Compressus fuerat omnis belli tumultus: sed adiungere his Agrippa uolens, ut Floro obtemperarent, donec ei a Cesare successor ueniret, ita plebem exasperauit, ut ne ab eius quidem contumelia temperaretur, sed extrusum  urbe nonnullis iactis lapidibus, incertum an percusserint. Qua motus iniuria rex, auctores eorum comprehensos ad Florum direxit. Ipse autem in regnum suum concessit.



CAPUT X.

Eo discedente concitatores belli compositis insidiis, Massada castellum occupauerunt, necatisque Romanorum custodibus suos constituere. Eleazarus quoque principis sacerdotum filius prerupte uir audacie suasit, ne cuius alienigene donum uel sacrificium reciperetur: que turba belli aduersum Romanos fuit, uniuersosque in tumultum excitauit. uidentes itaque potissimi quique, quod ea res [a 1Kb] presumpte causa foret dissensionis, agebant cum populo, non solum Cesari bellum irrogari, sed uiolari etiam  instituta religionis, templique imminui reuerentiam: argui et condemnari patrum traditiones, qui ex muneribus alienigenarum templum ornauerint, cui multo amplius accesserit diuitiarum ex collatione gentium, donisque diuersarum et innumerabilium nationum: oblitterari sancta maiorum, sacros ritus [b 1Kb] nouari. Quid futurum de his que ante collata sunt, si simili modo conferri in posterum dona gentium prohibeantur? Aut si solis Romanis sit interdictum quod omnibus liceat, quod incentiuum belli futurum? Postremum, impium, si apud Iudeos tantum nec sacrificare, nec inferre munera alienis permitteretur. Considerare eos oportere, quia Cesaris pax solueretur; quem huiusmodi motum offensione, haud dubie facturum, ut eriperet Iudeis omnem usum  sacrificiorum; [c 1Kb] ut nec pro se sacrificarent, qui sacrificium Cesaris refutauissent, preueniendum mature. Nam talia consulta si ad Florum, atque inde haud dubie ad Cesarem peruenirent, Iudeorum genti pestem [d 1Kb] factura: simul hec astruere sacerdotum testimoniis desiderantes, interrogabant, si umquam a maioribus esset sacrificiis gentilium renuntiatum: id quominus liqueret, obstrepebant ad seditionem parati: nec ministri quidem altaris audebant sese tante discordantium inserere contentioni: unum remedium superesse uisum est, ut Florus atque Agrippa rex cum militari manu adessent, ut saltem metu desisterent, qui consilio nequaquam reuocarentur. Sed Florus, qui augeri uellet seditionem, ne ullus Iudeis esset uenie locus , passus est crescere belli furorem, nichilque legatis responsi reddidit. Agrippa uero [f 1Kb] quam maxime ambiebat Scyli et Antipe Custobarique propinquorum suorum legationem, in commune bonum, ut et Iudeos Romanis seruaret, et Iudeis religionem, patrie templum, urbem ciuibus, sibique imperii decus, regni tranquillitatem, misit tria millia equitum Dario  et Philippo turmarum ducibus, ut auxilio freti, bonarum consultores partium promptius adniterentur. Hinc fiducia bonis orta, improbis indignatio, bellum adoleuit. Cum hos causa iustior, que nichil tamen armorum conflictus iuuaret; illos furor et multitudinis numerus accenderet, diuise acies preliatorum. Principes sacerdotum et uulgi portio que pacem optabant, cum regiis equitibus partem ciuitatis superiorem occupauere: illi alii in inferioribus siti, templum et propinqua loca sacris sibi uindicabant. Primo lapidibus et saxis et iactu telorum utrimque bellum lacessunt, decernunt sagittis. Postea ut sese forte obtulit preliandi necessitas, conserte manus: peritia usuque regii prestabant, uolentes arcere accessu belli excitatores, ne templum intaminarent:  contra Eleazaro cum suis, etiam superiorem urbem que uocabatur Sion, inuadere studium erat: septem diebus sine intermissione aliqua bellatum est. Octauus solemnitatis dies, quo ligna omnes altaribus solebant imponere, ne quando ignis deficeret, quem oportebat inexstinguibilem perseuerare, furorem addidit, ut omnes a templo ministri excluderentur. Audacius solito sicariis sese proripientibus cessere regii, nec in superioribus partibus consistere ausi: incense edes Agrippe et Berenices, direptum omne instrumentum regium: ignis circumferebatur, ut chirographa debitorum, que recondita in tabulariis erant [g 1Kb] publicis exurerentur. Quo feneratoribus suis inopes insolentius insurgerent, omni nexu sese absolutos arbitrati, incendebant  urbem manibus suis, exurebantur nerui ciuitatis, expugnatum est castrum cui nomen Antonia, cesi omnes custodes reperti, incensum postea. Massadam quoque proripiens sese Manaimus, Iude Galilei filius, acer et peritus sophista, et turbandis rebus exercitatus, armorum inuasit officinas, et induit armis inermes. Regressusque in Hierosolymam, stipatoribus tamquam regio more comitantibus, immane quantum insoleuerat, ut supergrediens usum priuatum, nec ab illicitis quidem que liberi populi ferre non possent, temperandum arbitraretur: insurgentibus in eum pluribus, qui fultum regali indumento, tyrannum et dominum incubuisse libertati ciuium increpitarent, graues penas dedit, ut afflictus prius cruciatibus immoreretur, nec tamen dissidium  remotum. Nam multo grauior motus insurrexit. Denique Metilius cum Romanis militibus orauit, ut discedere liceret: dataque fide et interpositis sacramentis, ubi iuxta pactum arma deposuere, cum sine metu abirent, ab Eleazaro et sociis factionis multi obtruncantur: non resistendum aduersus uim, nec precandum rati, sed tantummodo uiolatam fidem et periurium perfidorum uociferantes. Omnes itaque interfecti: Metilius ipse prefectus militum rogando  et obsecrando, simul pollicens usque ad circumcisionem quoque se Iudeum futurum, solus reseruatur.



CAPUT XI.

Ardebat omnis Iudea: Syria quoque prouincia omnis in bellum [a 1Kb] excitata. Denique Cesarienses quoscumque habebant Iudeos interfecerunt: quo dolore excitati, plurimas Syrie urbes Iudei adorsi debellauerunt: nusquam ius, nusquam religio: nobilior erat, qui plura diripuerat, quasi premia congerens fortitudinis. Erat spectaculum miserabile, cum inhumata corpora passim iacerent in urbibus; pueris commixti senes, mulieres quoque nec propter uerecundiam spectantium munimentis quibus pudenda tegerentur, relictis: omnia feda et plena specie miserabili, que cum tetrum horrorem excederent  grauis ac nefarie crudelitatis, grauiora tamen adhuc sibi inuicem minitabantur. Erat immane latrocinium inter Iudeos ac Syros, cum spes nulla salutis esset, nisi ut inuicem se preuenirent. Que enim ciuitas, que non Iudeos simul et Syros permixtos haberet? Dies in sanguine, noctes in formidine transigebantur: nec odiis, nec auaritie modus ullus. Nam preter sectarum et cultus diuersitatem, que in malum publicum eruperat, ut e diuerso se perditos uellent; auaritia habendi et rapiendi cupido ita animum inuaserat, ut nulli, quem prede studio deputassent neci, parcendum estimarent. Quid de minore numero cesorum loquar? Nam preter Antiochenos, et Sidonios et Apamenos, difficile quisquam populus, inhabitantes secum Iudeos non persecutus  est. [b 1Kb] Cerassem autem et uolentes egredi, usque ad fines proprios prosecuti sunt, ut sine ulla fraude abirent. Alexandrie uero orta inter gentiles et Iudeos contentione, dum Hebrei uindictam reposcerent, ac raptis fascibus congregatum in amphitheatro populum gentilium minitarentur exurere, alia curantem Alexandrum Tiberium prefectum loci in se conuertere, ac primo quidem concordiam publicam reformare pacificis tentabat sermonibus. Ubi uero irrideri ab his que sedulo moneret, aduertit, nec ullo alio modo tolli posse tantam seditionem, inuadendi eos militibus potestatem dedit; qui circumfusos adorsi, maximam per totam urbem stragem fecere: cum alios resistentes, fugientes alios, alios in domibus suis latitantes necarent, neque ulla  subiaceret, uel paruulorum misericordia, uel reuerentia senum, uel mulierum uerecundia. Cesa itaque Iudeorum quinquaginta fere millia: natabant platee sanguine, repleta erant omnia cadaueribus, crepitabant flamme seuo per urbem incendio, que Iudeorum domibus [c 1Kb] inuecte , uicina simul depascebant. Inflexus tamen Alexander, tandem milites abstinere, et receptui canere iubet: uulgi tamen ira semel progressa in potestatem necandi, nequaquam mitigabatur.



CAPUT XII.


Luebant enim scelerum suorum supplicia, qui postquam Dominum Iesum crucifixerunt diuinorum arbitrum, postea etiam discipulos eius persequebantur. Plerique tamen Iudeorum, et Gentilium plurimi crediderunt in eum, cum preceptis moralibus operibusque ultra humanam potestatem profluentibus inuitarentur: quibus ne mors quidem eius uel fidei, uel gratie finem imposuit, immo etiam cumulauit deuotionem. Intulerunt itaque parricidales manus, atque auctorem uite interficiendum ad Pilatum deduxere: reluctantem ceperunt perurgere iudicem: in quo tamen non excusabatur Pilatus, sed Iudeorum amentia coaceruabatur; quia nec ille adiudicare debuit, quem reum minime deprehenderat;  nec isti sacrilegium parricidio geminare, ut ab his, qui ad redimendos et sanandos eos sese obtulerat, obtruncaretur: de quo ipsi Iudei quoque testantur, dicente [d 1Kb] Iosepho historiarum scriptore, quod fuerit illo in tempore uir sapiens, si tamen oportet, inquit, uirum dici, mirabilium patratorem operum: qui apparuerit discipulis suis post triduum mortis sue uiuens iterum, secundum prophetarum scripta: qui et hec et alia innumerabilia [e 1Kb] de eo plena miraculis prophetauerunt: ex quo cepit congregatio Christianorum: et in omne hominum penetrauit genus; nec ulla natio Romani orbis remansit, que cultus eius expers relinqueretur. Si nobis non credunt Iudei, uel suis credant: hoc dixit Iosephus, quem ipsi maximum putant: et tamen ita in eo ipso  quod uerum locutus est, ita mente deuius fuit, ut nec sermonibus suis crederet, sed locutus est propter historie sue fidem, quia fallere nefas putabat: non credidit propter duritiam cordis et perfidie intentionem: non tamen ueritati [f 1Kb] preiudicabat, quod non credidit, sed plus addidit testimonio, quod nec incredulus et inuitus negauit. In quo Christi Iesu claruit potentia eterna, quod eum etiam principes synagoge quem ad mortem comprehenderant, Deum fatebantur. Et uere quasi Deus sine exceptione personarum, aut ulla mortis formidine locutus, excidium quoque templi futurum annuntiauit: sed non eos templi iniuria commouit, sed quia in flagitiis ab eo et sacrilegiis corripiebantur, hinc ira exarsit, ut interficerent eum quem nulla habuissent tempora.  Nam cum alii precando meruerint facere, que fecerunt; hic in potestate habebat, ut omnia que fieri uellet, imperaret. Occisus erat ante mortem Iesu, Baptista Ioannes uir sanctus, qui nunquam in [g 1Kb] seculis salutis ueritatem posuerat. Denique ad omnia que plena iustitie docebat, quibus ad cultum Dei inuitabat Iudeos, etiam baptismum propter purificationem anime et corporis instituerat. Cuius causa necis, libertas, quod perpeti nequiuit ab Herode fraterni uiolata connubii iura, [h 1Kb] germanoque abductam  coniugem. Nam cum idem Herodes Romam pergeret, hospitii causa fratris ingressus domum cui erat uxor Herodias, Aristobuli filia, regis Agrippe soror, ausus est eam nature immemor sollicitare, ut relicto fratre, sibi nuberet: cum de urbe Roma reuertisset ex consensu mulieris inita incesti pactio est. Cuius indicium rei, peruenit ad Arete regis filiam, in coniugio adhuc Herodis manentem. Ea riualem indignata redeunti marito insinuauit, ut ad Macherunta oppidum dirigeretur: quod erat in confinio Petrei regis et Herodis: ille qui nichil suspicaretur, simul quia omnem iam circa eamdem imminuerat affectum, quo facilius Herodiadi pactionis fidem prestaret, si ablegaret coniugem, acquieuit eius suggestioni. At illa, ubi patrio regno appropinquauit,  cognita patri Arete prodidit, qui per insidias omnem exercitum Herodis bello lacessitum deleuit, proditione facta per eos qui ex Philippi tetrarche populo, Herodi sese associauerant. Unde Herodes Cesari querelam detulit: sed uindictam imperatam a Cesare indignatio Dei sustulit. Nam in ipso apparatu belli, Cesaris mors nuntiata, idque a Iudeis estimatum comperimus et creditum  quod non fraude hominum, sed Dei commotione Herodes exercitum amiserit et iuste quidem propter uindictam Ioannis Baptiste uiri iusti qui dixerat ei: Non licet tibi fratris uxorem habere . Sed ita hec conteximus, quasi uel in suis Iudei legitima custodierint, apud quos interierat summi ius sacerdotii, aut auaritia interceptum, aut  potiorum insolentia, qui licere quod uellent, ius putabant. Namque a principio Aaron summus sacerdos fuit, qui ad filios suos ex uoluntate Dei unctione legitima transmisit sacerdotii prerogatiuam, a quibus per ordinem successionis constituti sunt, principatum sacerdotii gerentes. Unde patrio more conualuit neminem fieri principem sacerdotum, nisi qui esset ex sanguine Aaron: cui primo ius istiusmodi delatum est sacerdotii. Alterius autem generis uiro, nec regi quidem, liceret succedere. Denique Ozias, quia usurpauit sacerdotii munus, perfusus lepra, a temploque eiectus, reliquam etatem sine imperio exegit: et certe rex optimus fuit, sed usurpare ei non licuit officium religionis.



CAPUT XIII.


Fuerunt itaque ex quo egressi sunt ex Aegypto patres, usque ad edificationem templi quod Salomon condidit, principes sacerdotum XIII qui fiunt anni [a 1Kb] ducenti et duodecim, quoniam primo qui erat princeps sacerdotum usque ad mortem perseuerabat, nec quisquam in locum uiuentium substituebatur. Postea etiam a uiuentibus subrogabantur. Ergo isti tredecim per successionem adepti sunt sacerdotium; quibus temporibus et aristocratia fuit et monarchia, Iudicum et Regum potestas. Rursus a Salomone usque ad tempora captiuitatis, quando in Syriam  populus demigrauit, urbe capta temploque exusto, fuerunt sacerdotum principes XuIII per annos quadringentos et sexaginta et menses sex, et dies decem; LXX autem annis [b 1Kb] post in captiuitate fuit populus. Postea Cyrus cum dimitteret populum patrum de regione Assyriorum, et templi edificandi potestatem daret, etiam sacerdotum principem Iosedech qui simul abductus erat, redire permisit, ut ritus ueteris solemnitatis per assueti sacerdotis scientiam reformaretur. Ipse igitur et posteri eius quindecim numero uiri, a reditu populi usque ad Antiochum Eupatorem officio functi sunt per ordinem successionis, et principatum sacerdotii representarunt annis CCCCXIu. Primus Antiochus quem supra memorauimus, et dux eius Lysias, occiso Onia sacerdotum  principe, in locum eius substituerunt Alchimum in sacerdotium. Qui licet fuerit de Aaron genere, non tamen fuit de ipsa domo. Unde Ananias frater Onie pergens in Aegyptum, petiit a Ptolemeo Philometore, et Cleopatra coniuge Philometoris, qui ritus obseruationis ad Hierosolymitane solemnitatis similitudinem, in Alexandrine urbis cultibus inseruerat, ut illic princeps sacerdotum subrogaretur, eo quod Alchimus legitimam non haberet sacerdotii successionem; atque idem tamen exacto triennio defunctus, nec successorem habere meruit, qui abrogauerat legitime successionis solemnitatem. Fuit itaque septem annis ciuitas sine principe sacerdotii. Usque ad hoc tempus [c 1Kb] regressio patrum de terris Assyriorum democratiam tenuit, eo quod per regum iniquitates in  captiuitatem sese esse deductum Iudeorum populus recognosceret. Asamonei postea nacti potestatem populo presidendi, Ionatham sacerdotum principem constituere, qui per septem annos functus suscepto munere, per insidias Triphonis finem uite inuenit, in cuius locum Simon frater germanus tamquam iure hereditario, per electionem tamen successit, quem generi insidiis inter epulas exstinctum accepimus; a quo ad filium eius Hyrcanum, quem fuga periculo exemerat, prerogatiua sacerdotii demigrauit. Hyrcano autem Aristobulus, qui etiam regnum memorato adiunxit muneri, ut utriusque esset particeps, et Aristobulo Alexander substitutus est: Penes Alexandrum et regnum et sacerdotium, usque ad diem uite eius mansit supremum, per septem scilicet  et uiginti annos, sed plerumque dubio statu: nam et anceps inter ipsum et Demetrium uictoria fuit, et odium immane a ciuibus. Idem moriens Alexander, qui periculosam filiis suis cerneret odiorum suorum hereditatem, Alexandram coniugem suam exercitam usu imperii, et communium assuetudine consiliorum, gratiorem tamen populo quod et aduersum uiri seuitiam periclitantibus frequenter presidio fuerit, et coniugi temperamento, regali preesse uoluit gubernaculo: arbitram simul statuens, cuinam potissimum filiorum summum sacerdotium committeretur. Illa Hyrcanum patri substituit in sacerdotium,  uel propter maioris etatis prerogatiuam, uel quod leniore quam frater ingenio, nullas super regni negotiis matri uideretur molestias excitaturus. Aristobulo nichil publicorum commisit officiorum. Sed ille etiam uiuente matre, egritudinis tamen eius occasione in remotis et munitioribus locis regem agebat: quo offensa mater, et Hyrcani querelis anxia, uim morbi aluit, nec ultra [a 1Kb] nouem annos imperii progressa, omnium heredem Hyrcanum reliquit: non quod seruaturum presumeret, sed ne indignum iuuaret, aut usurpatoris insolentiam iudicio prosperiore accenderet: uerum Alexandre mors etiam Hyrcano sacerdotium regnumque ademit. Nam bello uictus, ad munitiora sese contulit, retentisque coniuge et filiis Aristobuli quos in castro inuenerat, amplexatus  est mutare conditionem, ut ad Aristobulum potestas omnis transiret, et sacerdotium: ipse priuatus in domum Aristobuli concederet. Nec tamen diu contentus fuit aulam regiam priuatis mutasse edibus. Nam excitatus ab Antipatro, primo in Arabiam contendit, uelut [b 1Kb] contestatus pacti iniquitatem. Deinde ubi infirmum sibi aduersum Romanos quos in sui societatem per Scaurum Aristobulus illexerat, Arabi Regis auxilium aduertit, Pompeio uenienti querimoniam detulit, qui eludentem Aristobulum, anno iam tertio imperitantem bello perculit, auctoritate cepit, atque ante uictoriam custodie dedit; superatoque eius populo et capta urbe, captiuum ipsum cum filiis Romam dirigi precipiens, Hyrcano sacerdotii dignitatem refudit, atque eum [c 1Kb] presidem ciuibus, absque  diademate tamen regnique infulis, statuit. Largus quidem honoris, sed consultor quietis, ne fraterne insolentie spiritu pax turbaretur. Ita Aristobulus captus licet, Hyrcanum tamen regno exuit; qui quatuor et uiginti annos postea maiore usu quam nomine in potestate exegit: nec tamen is finis uite Hyrcano, qui potestatis fuit. Nam reliquum tempus dedecori cessit, ut supra memorauimus: si quidem superatus prelio, Parthis Euphratem transgredientibus, captus, et Antigono et Aristobuli filio in potestatem datus, truncatisque auribus, nec sic quidem erumne miserabilis impleuit acerbitatem. Nam post illam in Parthiam quoque abductus exsul, debilis, senex, ludibrium de se barbaris prebuit; et cognito postea, quod Herodes imperitaret, cuius coniugio  Mariamne neptis sua potiebatur, in Iudeam reuertitur. Ubi primo summa honoris specie susceptus, quod insidiarum uelamen obtenderetur, haud multo post afflicto crimine quod potestatem uellet repetere, interemptus est. Nactus igitur Herodes regnum, quod a Romanis pro oppugnate uel prodite patrie mercede acceperat, in locum Antigoni qui triennio et tribus mensibus tenuerat imperium, substituit successores in sacerdotium, non Asamonei generis quos clarioris fuisse prosapie accepimus, sed ignobiles quosque, quos aut libido aut casus dedisset: tamen  fatigatis Alexandre precibus socrus, uel insimulationibus territus, Ionathan coniugis sue fratrem septem decemque annos agentem sacerdotem creauit, quem mox ipse exitio dedit, suspectum imperii, quod circa eum ingentem populi totius gratiam in dies uideret adolescere. Posthabito itaque Ananelo, quem iam ex ignobilibus ante Ionatham in sacerdotium subrogauerat, reliquos per ordinem huiusmodi elegit, de quibus nichil suspectum haberet. Nam quod in affine perpeti non potuerat, quemadmodum non caueret in alienis similia? In huiusmodi ordinationibus Archelaus secutus paterne speciem consuetudinis, angustioris animi tenuit sententiam: more quodam insito mortalibus, ut apud eos minus suspecta sit ignauia hebetiorum, quam gratia bonorum; cum  infirmus animus insolentior sit in rebus secundis, prudentior autem nouerit uicem referre beneficiis. Igitur a regno Herodis, usque ad [d 1Kb] Romanum imperium, quod Archelao deiecto, Iudeam reliquis prouinciis associauerat, atque inde usque ad templi excidium et triumphum Titi fuerunt sacerdotum principes uiginti et octo, per annos centum et septuaginta. Sane apud plerosque eorum dignitatis sola functio, penes paucos etiam ius potestatis fuit. Liquet igitur in sacerdotium principibus non perseuerasse legitimi generis successionem: quia non omnes ex Aaron neque filiis eius, qui in eius subrogati locum, formam prescripte successionis ceteris dereliquere. Itaque cum auaritia aut perfidia suorum corrupta essent maiorum instituta, uiolata iura religionis, conuulsa  equitatis presidia; non immerito eos diuina deseruit opitulatio, eoque tamquam in uacuum populum omni iniuriarum genere processum, ut seditionibus domesticis in seipsos manus uerterent: latrociniis grauibus afflictarentur, et teterrimos sortirentur iudices, ut improbis nequiores succederent: denique Albinus deterrimus habebatur superiorum; sed Floro successore, is inter bonos relatus, qui facem belli extulit, preliumque inter Iudeos et Romanos accendit; que causa supremo templi et urbis excidio fuit.



CAPUT XIu.

Namque Cestius, ubi ardere Iudeos comperit belli furore, qui summam militie regendam in partibus Syrie a Romanis susceperat, duodecimo anno imperii Neronis mouit arma, ut militum Romanorum quibus  erat custodia commissa cercende insolentie et pacis tuende, necem ulcisceretur. Congregatisque etiam sociorum auxiliis, Iudeam ingressus, urbem cui nomen Zabulon, dilapsis metu incolis, plenam diuitiarum quas ad superiora montium confugientes domini secum auferre nequiuerant, diripi ab exercitu passus. Admiratus quoque publicorum operum pulchritudinem, incendi iussit: et quasi hoc parum ad uindictam foret, Ioppen premisso exercitu, ne quis fuga sese exitio subduceret, terra marique irrumpentibus qui destinati fuerant, occupauit, necatisque  octo millibus uirorum, et quadringentis ferme amplius, ubi preda rapine cessit, exusta ciuitas est. uicina quoque Cesaree depopulatus, diripuit inuenta, uicos incendit. Cuius fregit impetum Sephoris, egredientibus cunctis obuiam Cestio, ciuium fauore et gratia delinitus, immunem cladis urbem reliquit. Feruebat in his locis congregatio latronum, sed adueniente exercitu, in montes concesserant. Qui conferentem signa Gallum prepositum duodecimi ordinis adorsi fortiter exagitauerunt, ut ducentos ferme Romanorum occiderent. uerum ubi superiora locorum occupauere, neque peditem cominus potuerunt latrones pati, et fugientes ab equitibus facile circumuenti necantur. Cesi itaque supra duo millia, pauci fugati, qui in arduis montium potuerunt  latere. Et omni a latrocinio regione purgata, Gallus in Cesaream reuertitur. Cestius cum omni manu Antipatridem perrexit, quibus non mediocrem Iudei coaceruarunt multitudinem. Sed prius quam consererent manum, per diuersa dilapsi, regionem et uicos direptioni et igni dereliquerunt. Lidda quoque uacua incolarum reperta, et incensa Gabaon que ab Hierosolymis quinquaginta stadiis aberat, ubi Romanum exercitum accepit in conspectu posita, armauit Iudeos. Qui posthabita sabbati celebritate  tanto impetu in Romanos prosiluere, ut omnem exercitum auerterent, nisi equites subuenissent peditibus laborantibus. Cesi Romanorum quingenti et quindecim uiri, sed omnes grauiter periclitati:  de Iudeis autem duo et uiginti bello amissi. Quo loco emicuit uirtus Monobazi et Cedei; qui cognito, quod a Iudeis in Romanas acies insurgeretur, a fronte aggressi, repulere plerosque, et cegerunt in urbem redire.



CAPUT Xu.

Simon quoque ascendentes Romanos propinque urbis impedimentis exuit. Unde et Cestius in regione sese triduo tenuit. Qua mora circumfusi hostes, et in superioribus siti, ingressus speculabatur uniuersos, ne quis impune irrumperet. Quod considerans, [a 1Kb] non sine multa clade utriusque partis tentari nequire, misit suos rex Agrippa Lorcyum et Phebam, qui dicerent populo, ueniabile, quidquid ab eis esset aduersum Romanos flagitii commissum, si modo in  reliquum positis armis, sibi consulerent: estimans, quod uel uniuersis suadendum crederet ut prelio renuntiarent, uel partem ceteris auellendam. At contra seditiosi, metu ne eorum alterum procederet, legatos adorsi Phebam interfecere: Lorcyus autem excepto uulnere, uix euadere potuit. uidens Cestius huiusmodi in urbe contentiones, quibus alii in legatos insurgerent, alii Romanos urbe suscipiendos suaderent, irrumpere conatus, usque Hierosolymam resistentes repulit: et ipse ad tertium stadium memorate urbis cum exercitu appropinquauit, atque  illic exegit triduum. Quarto die impetu facto, ingressus Bethesdam illico incendit, et Cenopolim. Qui [b 1Kb] conscendens ad superiora urbis, refugientibus in interiora seditiosis, si irrumpendum in urbem putasset, haud dubie omne bellum esset solutum. Denique plerosque Ananus Ionathe filius collocauerat, ut inuitarent Romanos uocibus suis, quasi portas reseraturi. Sed dum Cestius uel reuocatur a Prisco, uel plerisque centurionibus qui corrupti a Floro, bellum adolescere cupiebant, uel parum credit, Ananus cum suis muro deiicitur. Quibus ad sua refugientibus, locum eorum seditiosi occupauere: Romanique quinque diebus tentantes diuersos aditus, cum impossibilem sibi cernerent irruptionem, electis ualidioribus quibusque et sagittariis, a septemtrionali  latere templum petebant: Iudei quoque non feriabantur preliantes fortiter, et repulsis crebro hostibus elatiores. Ad postremum [c 1Kb] tamen multitudine sagittarum uulnerati alii, alii percussi et territi, cessere: Romanis murum suffodere, et portam incendere templi adorsis. Magna seditiosos formido incesserat, et quedam mentium consternatio: denique plurimi quasi continuo periture urbis excidio se subtrahebant fuga; nec consistere ausi, dederant populo confidentiam, ut discedentibus eis quorum circumuallatus fuerat multitudine, tamquam iam liber, et quadam exutus improborum obsidione circa portas sese infunderet; quibus apertis Cestium reciperet, quasi non oppugnatum urbem, sed defensum uenisset: sed ipsum quoque Cestium subito  quidem inuasit stupor, ut nec desperationem improborum, nec studium plebis intueretur. Qui si paulisper ceptis incubuisset, bellum depulerat, urbem ceperat. Sed aduersa  Iudeis uoluntas Dei, imminentem belli exitum comperendinauit, donec complures ac pene uniuersos Iudaice gentis ruina inuolueret. Exspectabatur  ut omne nefas scelerum enormitasque cresceret, et impietatis incremento supremorum adequaret mensuram flagitiorum. Quid fuit illud, quod cum perurgere debuerat Cestius, subito exercitum reuocauit, soluitque obsidionem? Quia repentina contra exspectatum commutatione rerum, fracti animi bonorum, et erecti latronum sumpsere fiduciam; atque a fuga ad insequendum regressi, inuadunt  posteriora agminis, multosque illic confuse ruentes equitum et peditum obtruncauere. Et iam inclinauerat dies: unde metuens Cestius noctis propinquitatem et tenebrarum caliginem, quibus amplius fiderent gnari locorum, quo incertos regionis undique urgerent, uallum ante urbem constituit, sequentique die cum hostem relinqueret, in sese armauit, ut discessionis eius causam metum arbitrarentur. Circumfusi itaque [d 1Kb] latrones a lateribus, a tergo, postremos cedere; incedentem iaculis exercitum infestare, in confertos missa telorum uis haud facile  frustrari. Si quis referire audebat, patere uulneri; si quis conuertere sese ad infestantem, a suis relinqui, ab hoste claudi. Munitior enim semper est, qui sequitur, quam qui precedit: quia hic pectus tegit, ille hosti terga sua detegit. uehementer igitur Romani urgebantur, tamquam obsessi qui obsessum uenerant: nec iam sustinere, aut perpeti poterant, armorum pondere ipsi graues, hostibus uelocioribus, quos neque consequi facile erat, et metus summus, ne acies interrumperetur: iniqua ergo certaminis conditione nocere hosti nequibant, cum ipsi grauiter afficerentur. Herebat Cestius consilii incertus, cum per totum iter suos conteri uideret: etiam plerisque afflictis militie primoribus, substitit biduo, quasi fessos reparaturus. Sed cum magis, ac magis  augeri numerum hostium cerneret, et omnia in circuitu referta aduersariis, sibique officere quod moraretur, eo quod plures congregarentur; tertio die compendium querens transitus facilioris, impedimenta agminis [a 1Kb] admoueri precepit: cesa iumenta, pleraque uehicula comminuta, aliaque huiusmodi que oneri magis quam usui in periculis erant, consumpta aut precipitata, ut obsidionum instrumenta aut genera telorum, quibus rebus amplius conterrebantur, ne aduersum se hostem suis subsidiis armarent. Quod ubi animaduertere Iudei, fugam potius a Romanis quam bellum parari, occupauere itineris angustiora, diffusioribus locis minus instare, prohibere a fronte, a lateribus coarctare, urgere a tergo, cogere in precipitium, in quod undique conclusi  aut lapsi deiiciebantur: plerique obtexere celum iaculis, operire agmen sagittis, numquam remisso officio, sed sola aduersariorum pernicie. Iam nec ipsi pedites subsistere poterant; equitibus uero maius periculum, qui per prerupta saxorum ac lubrica labentibus equis deuoluebantur, nec ordinem seruare poterant angusto impediti tramite. Ex altera parte rupes, ex altera precipitia et fuge locum et defensionis negabant. Iudei contra spe uictorie amplius accendebantur, imminebant fessis, instabant herentibus, insultabant desperantibus, et prope omnes Romani exercitus delessent copias, nisi nox subuenisset: cuius tenebris bellum impeditum, quam Romani in proximo loco  egerunt: ita ut Iudei circumfusi undique specularentur locorum exitus, ne Romani dilaberentur.  Cestius aperto itinere diffidens, dolo fugam tentauit. Quadraginta itaque elegit uiros, quibus euadendi desperatio contemptum mortis infuderat: eos constituit in munitionibus precepto, ut tota nocte cum strepitu maximo officia pretendentium uallo circumsonarent, ne Iudeis proficiscentis exercitus apparatus, aliquibus solitis indiciis manifestaretur: quibus sese ipsi quicumque turbantur, prodere solent: silentio autem egrederentur uniuersi, nichil suspectantibus Iudeis; qui solemnes custodiarum  strepitus audirent, ex quibus omnes in loco manere Romanos arbitrarentur: hac fraude eduxit exercitum Cestius: et iam confecerat stadia triginta, usus paucorum in rebus dubiis fide, qui perituri gratias prestare sociis pericula sua, quam perdere malebant. Et quidem nox dolum texerat, sed dies prodidit. Nam ubi luce diffusa res aperte sunt, et omnis locus in quo habitauerant Romani, uacuus apparuit; impetu facto Iudei in eos primum quorum simulatis officiis decepti fuerant, irruunt, leuique negotio deletis quadraginta uiris, exercitum sequuntur, qui et nocte plurimum spatii confecerant, et per diem properantius iter urgebant, ne noctis iam periculis inuoluerentur. Plena erat uia impedimentorum, que fugientes Romani derelinquebant, ne  iniusto quisquam sub fasce remoraretur: passim iacebant uasa, utensilia, uel etiam bello necessaria, arcubaliste, arietes, ceteraque instrumenta in excisionem urbis adducta, que sequentes Iudei preteribant, ne essent more: reuertentes colligebant, ut his aduersum eos uterentur, [b 1Kb] quorum socii dimisissent. Secuti enim usque ad urbem Antipatridem, postea quam pretergressum omnem offendere exercitum Romanum, et comprehendendi spes lapsa; retorquent uestigium, captantesque spolia cesorum, cum triumpho et hymnis Hierosolymam regrediuntur. Quibus tantum letitie cesserat, ut paucis suorum amissis, quinque millia peditum de exercitu Romano et trecenti equites exstinguerentur. Quod gestum est XII anno Imperii Neronis, ut  supra memorauimus.



CAPUT XuI.

Sed non omnium Iudeorum illa exsultatio erat. Nam fuere, qui se post illam non pugnam Ceslii, sed erumnam quasi de supremo periculo nauigit mergentis eripere gestirent, atque enatare de ciuitatis naufragio, ac pre ceteris Custobarus et Saulus frater cum Philippo principe militie regis Agrippe: hi fugientes ad Cestium sese contulere, petentes ut ad Neronem in Achaiam dirigerentur. Quod Cestius uolens accepit, nec postulata abnuit, ut per ipsos Cesar edoceretur, causam belli Florum fuisse; sibi uim maxime necessitatis bello incubuisse, ut inopinata conspirantium multitudine exercitus circumueniretur: quem magis consilio ducis ereptum periculo, quam implicatum linqueret. Tentasse Cestium  excitata in Florum odia sedare, sed nequiuisse. Itaque incidisse bellum, non intulisse. Hec enim mandata erant, ut commotione omni Cesaris in Florum excitata, minui circa se speraret Cesaris offensionem, quam male geste rei conscientia pertimescebat. Ita autem plerique perterriti sunt Romani clade exercitus, ut Damasceni metuentes suspecte societatis contagia, propter habitationis consortium interficerent Iudeos in gymnasio congregatos qui secum urbem incolebant: quod illi uel suspicione  uel dolo iam dudum procurauerant, ut a gentilibus cetibus segregarentur, ne quid per noctem nouarent, uel ut exsilio soli paterent. Summo sane mysterio silentii, ut ne ad uxores quidem suas conatus istiusmodi tractus mearet. Quoniam ipse quoque ex parte maxima Iudeorum cultibus admiscebantur.



CAPUT XuII.

Angusto itaque in loco omnes adorsi, peremerunt Iudeorum decem millia. Quod facile fuit, ut preuenti ab armatis inermes perirent. Et quidem eius immanitatis exemplum recens, Scythopoli etiam in maius processerat, quo incitatos Damascenos reor. Nam cum Iudei finitima queque popularentur, uenerunt Scythopolim, atque illic inhabitantes Iudeos tentare adorsi, aduersarios experti sunt, quos sibi  fidos arbitrabantur, quoniam more ingenii humani, [a 1Kb] preponderatur apud eos salutis cura, necessitudini: secundis igitur constituentes tribule collegium, preferunt inhabitantium societatem, tribulibus cladem minantur. Quod suspectum gentilibus, quia promptioribus studiis odiorum in suos exsecutio pretendebatur: ne simulationis specie dolus adornaretur, atque urbem incautioribus accolis noctu adorirentur, prostratisque omnibus gentibus, apud Iudeos sibi gratiam reconciliarent: ac per hoc si uellent fidem suam etiam circa gentiles probare, cum omni generatione sua urbe excederent, uicinumque peterent nemus. Quo facto, per biduum quieuerunt Scythopolite, ut portio Iudeorum suspicionem deponeret, indueret securitatem. Tertia nocte cum  iam presumpta [b 1Kb] fides gentilibus remouisset sollicitudinem, incautis et dormientibus uis illata, decemque et tribus millibus hominum necatis: quecumque etiam habuerunt, direpta sunt.



CAPUT XuIII.

Expositionem exigit Simonis acerba passio, uisu et auditu miseranda, sed nouitate rei memorabilis. Is erat in populo Iudeorum, Saule haud ignobili genitus patre, animi audacia preditus, et corporis fortitudine. Quarum utramque in exitium tribulium suorum exercuit, qui plurimos ex populo aduentitio Iudeorum crebro incursu peremit: ac si forte conspirati adessent, solus sustentaret aciem, et conglobatus solitus auertere, totius erat nodus ac mora belli: et plerumque desperatis rebus conuersio.  [c 1Kb] Exhibuerant iam ciuibus aduersum suos Scythopolitani  incolatus militiam: sed non diutius cognato debita sanguini defuit uindicta. Namque ubi fracta fides, et Scythopolite circumuenti, qui ex composito se ad nemus contulerant, instare bello atque ingruere ceperunt. Etiam filios ac parentes Simonis deleta multitudine ceterorum, eminus licet missilibus ac telis petebant. uidens Simon innumerabilem multitudinem facili negotio superiorem, ut diutius tolerari nequiret, gladium extraxit, atque in hostem conuersus clamabat dicens: Digna Scythopolite factis recipio meis, qui cognatorum [d 1Kb] necem, quam uobis impenderem beneuolentia testificatus sum, et fratrum sanguinem uobis obsidem dedi gratie, quibus iustius perfidia tribueretur. Nunc dum alienigenis fidem defero, in domesticos amisi: prodidi  etiam liberos, parentesque, quos a uobis tamen [e 1Kb] necari oportebat, si mercedem sceleris estimaretis. Moriar igitur, si iratus omnibus, nulli amicus, qui circumuenerim meos et propriis manibus ultionem de me prius expetam: peremi socios religionis, et fidei consortes: recognosco sceleris mei debita. Soluam tanto dignum sacrilegio parricidium, ut ea sit et pro flagitio pena, et ad uirtutem gloria: ne quis se iactet alius [f 1Kb] meo uulnere, in me ipsum postea conuertetur dextra mea: ut uideatur furoris esse quod morior, non imbecillitatis: ne quis insultet cadenti, [g 1Kb] sit uindex parricidii clementia, parricidium sacrilegii. Hec locutus, conuertit obtutum in liberos parentesque; et indignantibus oculis, cum iam misericordia mixta ire succederet,  abreptum e medio patrem gladio transuerberat: post eum mater attrahitur, ne esset qui pro nepotibus interueniret. Offert se per ordinem uolens uxor, ne tanto deiecta coniuge superuiueret. Occurrunt filii, ne degeneres tanto patre in ipsa morte iudicarentur. Festinabat ipse ictu celeri hostem preuenire. Omni itaque perempta familia, stetit in medio funerum suorum. Et tanquam [h 1Kb] triumphans domesticis passionibus, quod neminem suorum alieno gladio uidit perire, eleuauit dexteram, ut omnes uiderent, ac formidabilem cunctis subiiciens sibi mortem, proprio uictor sese transfixit mucrone. Memorabilis iuuenis ob egregiam fortitudinem corporis, et animi magnitudinem: sed quia fidem alienigenis potius quam suis detulit, tali dignus exitu fuit.



LIBER TERTIUS.



CAPUT I.


Ea postquam Neroni nuntiata sunt in Achaie partibus sito, qui tragicorum carminum meditatione contenderat, ut de pluribus scenicam coronam referret:  nescias, quo magis turpis, utrum quod in scenam imperator prodiret, an quod scenam suis flagitiis impleret, qui turparet Orestem canendo, et parricidio representaret, grauis cum inuasit metus.  Non illa ludorum similia, sed bellorum suprema pertimescentem, ut aliquando a theatralium uoluptatum obscenitate, et parricidalis amentie furore resipisceret, atque ad curas reipublice conuersus, intra se fremeret et deseuiret, quod incuria ducis potius, quam uirtute aduersariorum tantam cladem respublica Romana acceperit. Tentabat quidem simulare audaciam, sed redarguebat timor, et quasi speciem magnanimitatis pretexere, ut supra erumnam negotiorum mentem haberet. Sed distringebatur animi sollicitudine, quem demende ignominie belloque conficiendo legeret ducem. Urgebant Iudeam ultime labis futura excidia, ut Nero regalem personam indueret, et prouidi consultoris uoce, salubrem exprimeret sententiam. uespasianum solum esse cui  summa militie orientis in partibus iure committeretur, uirum ab adolescentia militie triumphalis inueteratum stipendiis, qui impacatas Gallias Germanorum tumultu, et ferocia genuine temeritatis in bellum relapsas, pace diuturna composuerat. Britanniam quoque inter undas [a 1Kb] adhuc latentem Romano imperio armis acquisiuerat: cuius triumphate opibus Roma ditior, Claudius consultior, Nero fortior estimabatur. Itaque quarum gentium bella non uiderant, subiugatarum tropea celebrauerant. Sub hoc duce  Nero terribilis erat, Nero metuendus, potens foris, tutus domi: equatis inter se uespasiani fide ac fortitudine. Quantus iste uir, cuius armis uitia Neronis apud exteras gentes abscondebantur, ut ludibrium rerum humanarum, et eiurate  impuritatis opprobrium, triumphis quoque illustraretur! Cum preliandum itaque in ultimis Romani orbis esset confiniis, uespasianus ex omnibus eligebatur. Cum bellum depositum foret, uespasianus pre ceteris sociabatur, ne uel publicus superesset hostis, uel domesticus obreperet insidiator. Dignus qui stipendiis militis regnum preueniret. Docebat fidem, preferebat uirtutem. Inuitus misit hunc Nero, qui sibi auferebat presidium: sed arctabatur futuris scelerum suorum penis, ut se tanto dissociatum comitatu ducis, inermem relinqueret. Numquam profecto Galba aspirandi ad imperium studia usurpasset, nisi uespasianum absentem comperisset. Sed procurauit hoc Deus, ut in Syriam dirigeretur uir, qui et Iudeorum insolentiam supremo gentis excidio  captiuitatisque dedecore labefactaret, et Neronem auxilio destitueret: licet nullius uirtus statutis afferre possit celestibus impedimentum. Demens [b 1Kb] tamen Nero cum Iudeorum bello afflictam Romani exercitus ualidam manum cognouisset, aduersus Christianos insurrexit, ut ei debitus finis appropinquaret.



CAPUT II.


Erant tunc temporis Rome Petrus et Paulus, doctores Christianorum, sublimes operibus, clari magisterio, qui uirtute suorum operum Neronem [c 1Kb] aduersum fecerant, captum Magi Simonis delinimentis, qui sibi animum eius conciliauerat. Cui adiumentum uictorie, subiectiones gentium, uite longeuitatem, salutis custodiam feralibus artibus pollicebatur, atque ille credebat, qui uim rerum nesciret examinare. Denique summum apud eum tenebat amicitie locum: quandoquidem etiam presulem sue salutis uiteque custodem arbitrabatur. Sed ubi Petrus eius uanitates et flagitia detexit, et species illum rerum mentiri, non solidum aliquid aut uerum efficere demonstrauit; ludibrio habitus, et digno est consumptus  merore. Et quamuis in aliis terrarum partibus Petri esset expertus potentiam: tamen preueniens Romam, ausus est iactare, quod mortuos resuscitaret. Defunctus erat id temporis Rome adolescens nobilis, propinquus Cesaris, cum uniuersorum dolore. Admonuere plerique experiendum, utrum posset resuscitari. Celeberrimus in his operibus habebatur Petrus: sed apud gentiles nulla [d 1Kb] facti huiusmodi deferebatur fides. Dolor exegit remedium: perrectum est ad Petrum. Fuere, qui etiam Simonem accersendum putarent: uterque adfuerunt. Ait Petrus: Simoni qui se de sua iactaret potentia, priores sese partes dare: ut si posset, mortuum resuscitaret. Si ille non resuscitaret, se non defuturum ut Chriptus opem ferret defuncto, quo posset resurgere.  Simon, qui putaret apud urbem gentilium plurimum suas ualituras artes, conditionem proposuit: ut si ipse resuscitasset mortuum, Petrus occideretur, qui MAGNAM POTENTIAM  lacessendo iniurias irrogauisset; sin uero preualuisset Petrus in Simonem, pari genere uindicaretur. Acquieuit Petrus; adorsus est Simon, accessit ad lectulum defuncti: incantare atque immurmurare dira carmina ut cepit, uisus est caput agitare, qui mortuus erat. Clamor ingens gentilium, quod iam uiueret, quod loqueretur cum Simone. Ira et indignatio in Petrum, quod ausus esset conferre sese tante potestati. Sanctus Apostolus poposcit silentium, et dixit: Si uiuit defunctus, loquatur: si resuscitatus est, surgat, ambulet, fabuletur: phantasma  illud esse, non ueritatem, quod uideatur caput mouisse. Denique separetur, inquit, Simon a lectulo: et tunc ne id quidem ostentui futurum. Abducitur Simon a lectulo: manet sine specie motus alicuius, qui mortuus erat. Astitit Petrus longius, et intra se paulisper orationi intentus, cum magna uoce ait: [e 6Kb]  Adolescens, surge: sanet te Dominus iehsu. Et statim surrexit adolescens, et locutus est, et ambulauit, et cibum sumpsit, et dedit eum Petrus matri sue. Qui cum rogaretur, ut ab eo non discederet, ait: Non derelinquetur ab eo qui eum fecit resurgere, cuius nos serui sumus. Secura esto mater de filio, non uerearis, habet custodem suum. Et cum populus in Simonem insurgeret, ut lapidaretur, ait Petrus: Satis est ad penam eius, quod cognoscit suas artes nichil ualere: uiuat, et Christi regnum crescere uideat uel inuitus. Torquebatur Magus Apostoli gloria. Collegit sese, atque omnem excitans carminum suorum potentiam, congregat populum, offensumque se dicit a Galileis: relicturum se urbem, quam tueri soleret. Diem statuit: pollicetur  uolatum, quo supernis sedibus inueheretur: cui, quando uellet, celum pateret. Conscendit statuto die montem Capitolinum, ac se de rupe deiiciens, uolare cepit. Mirari populus et uenerari: plerique dicentes Dei esse potentiam, [a 1Kb] non hominis, qui cum corpore uolitaret, nichil tale fecisse Christum. Tunc Petrus in medio stans, ait: Iesu Domine, ostende ei uanas artes suas esse, ne hac specie populus iste qui crediturus est, decipiatur. Decidat, Domine; sic tamen, ut nichil se potuisse uiuens recognoscat. Et statim in uoce Petri, implicatis remigiis alarum quas sumpserat, corruit, nec exanimatus est; sed fracto debilitatoque crure, Aritiam concessit, atque ibi mortuus est. [b 1Kb] Quo comperto: deceptum se Nero et destitutum: dolens tanti casum amici, sublatumque  sibi uirum utilem et necessarium reipublice indignatus, querere cepit causas quibus Petrum occideret. Et iam tempus aderat, quo sancti uocarentur Apostoli Petrus et Paulus. Denique dato, ut comprehenderentur precepto, rogabatur Petrus ut sese alio conferret. Resistebat ille dicens, nequaquam se facturum, ut tamquam metu mortis territus  cederet: bonum esse pro Christo pati, qui pro omnibus se morti obtulisset: non mortem illam, sed immortalitatem futuram: tamquam indignum, ut ipse fugeret passionem sui corporis, qui multos doctrina sua compulerit se hostias pro Christo offerre: deberi sibi secundum Domini uocem, ut et ipse in passione sua Christo gloriam atque honorem daret. Hec et alia Petrus obtexere: sed plebs lacrymis querens, ne se relinqueret, et fluctuantem inter procellas gentilium destitueret: uictus fletibus Petrus, cessit: promisit se urbem egressurum. Proxima nocte salutatis fratribus, et [c 85Kb] celebrata oratione proficisci solus cepit. Ubi uentum est ad portam, uidet sibi Christum occurrere, et adorans eum, dixit: Domine, quo uadis? Dicit ei Christus: Iterum uenio  crucifigi. Intellexit Petrus de sua dictum passione, quod in ea Christus passurus uideretur, qui patitur in singulis: non utique corporis dolore, sed quadam misericordie compassione, aut [d 11Kb] glorie celebritate. Et conuersus, in urbem redit; captusque a persecutoribus, cruci adiudicatus, poposcit ut inuersis uestigiis cruci affigeretur, quod indignus esset, qui simili modo crucifigeretur, ut passus est Dei Filius. Quo impetrato, uel quia ita debebatur, ut Christus predixerat, uel quia persecutor non inuitus indulget penarum incrementa; et ipse et Paulus, alter cruce, alter gladio necati sunt.



CAPUT III.

Sed ut ad propositum redeamus: turbatus graui nuntio Nero, rebus in Iudea minus prospere gestis,  uespasianum expertum belli uirum, omni militie que in Syria erat, prefecit. Ille propere, neque differendi tempus dabatur, misso Alexandriam filio Tito, ut inde militum qui pretendebant partem aliquam duceret, ipse transmisso Hellespontiaco freto pedes in Syriam contendit. Interea Iudei rebus elati secundis, principes militie bello legunt. Distribuunt  loca, quibus quisque preesset, que munia singuli, quos ordines, quid muneris exsequerentur: Iosephum [a 1Kb] Cutione genitum, et Ananum principem sacerdotum, Hierosolymitane urbis negotiis, et precipue instaurandis muris preficiunt. Ardebat Eleazarus Simonis aliquid sibi publicorum committi munerum. Et licet omnem predam, quam de Romano exercitu ceperant, sub potestatem suam redegisset, ditem presertim atque opimam auaritia Cestii, atque immodicis rapinis coaceruatam: tamen parande magis sibi potentie intentum, quam communi usui pronum arbitrati, declinandum estimauere. Sed paulatim ambiendo singulos, dando et largiendo effecit, ut rerum omnium summa eius arbitrio committeretur. Idumeam quoque iehsu unus de sacerdotibus et  Eleazarus sacerdotis filius militie prepositi, tuendam receperunt. Principi tamen totius Idumee Nigro de summis rebus prerogatiuam omnem reseruantes, Iosepho Simonis Hiericho obuenit, Manasse [b 1Kb] Petrea regio commissa, trans Euphratem sita; cui ab eo indi nomen, quod Euphrates ad eam partem pergentibus transmittitur. Ioannes Esseus, alius quoque Ioannes Ananie filius, ceterique aduersis attributi partibus, quas sua tuerentur sollicitudine. Itaque singuli commissa sibi munia non deserere, instruere muros, manum legere bellatoriam: ex quibus Iosephus in Galileam descendens, munire castella, instaurare propugnacula, ualidissimos quosque et bello promptissimos adsciscere sibi impigre curabat: prohibere latrocinia, pretendere quotidie in  castris, militem Romane militie more exercitare, diuidere, ordines distribuere, centuriones plurimos preficere, quo facilius disciplina ab omnibus exigeretur: ne quisquam lateret, quicumque propria munia dereliquisset. Instituebat etiam, ut agnoscerent institutiones tubarum et repressiones, sequerentur ordinem, aciem dirigerent, clypeos intexerent, ut murali uice, si forte magna hostium uis ingrueret, sese aduersum incursantes defensarent, subuenire laborantibus, fessis compati, pericula aliorum in se transfundere: nec solum belli artes ad instar Romane docere militie, sed etiam ante bellum, qui amplius bellantes iuuarent denuntiare, ut miles cibum sibi et arma portaret, uallo et fossa sese muniret, castrisque ponendis preueniret hostem, obtemperaret  preceptis, furto ac rapinis abstinere assuesceret, lucrum proprium putaret, si nichil dispendii ruralibus cultoribus irrogaretur. Quid enim distet ab hostibus, si ipse hostili modo auferat? nisi quod grauius est, sua quam aliena incessere, et socios, quam aduersarios spoliare. Plurimum ualere in bello bonam conscientiam, eo quod amplius de diuino auxilio presumeret, qui se nulli affinem crimini recognosceret. Sed his rebus citius sibi apud improbos expertus est nocuisse inuidiam, quam apud bonos profuisse gratiam. Nam cum ad sexaginta millia peditum, paucissimos equitum congregauisset: eos uero qui  bella mercede tractarent ad quatuor millia uiros, sexcentos quoque electos custodes sui corporis, tanta a Iudeis pertulit ut plus ante bellum a suis, quam in ipso bello a Romanis pericula perhorresceret. Omitto quid seditionis excitatum: quia latrocinio erepta reddere his qui amiserant, suspectabatur: ac maxime Agrippe et Berenice, quibus redhibenda iuste forent, ne regem facerent infestiorem. Et tamen ille, quo populi molliret impetum, ad constructionem potius murorum, quam ad dominorum indemnitatem seruatam pecuniam: omniaque, ille aiebat, que erepta Ptolemeo forent, qui regium aurum, uestes, ceteraque munera portauisset, estimare debere Taricheatas: apud eos enim res gerebatur, utrum id instaurationi suorum murorum seruandum putarent,  an diripiendum latronibus depromeretur. Indignum certe uideri, ut eo penam exciperet, quia melius consuluisset. Itaque conuersus illis in sui gratiam inuidiam simul et periculum euasit. Iterum cum gratiam regis Agrippe Tiberias societatemque deposceret, proripiens se Iosephus de memorata urbe, Taricheatarum clausit portas, ne quis nuntius ad urbem Tiberiadem pergeret, et deesse Iosepho auxilia militaria significaret. Ipse autem congregauit de lacu nauigia piscatoria que in tempore potuit inuestigare, et Tiberiadem remigiis petiit. Sed ubi ad eum locum uenit, in quo conspicua quidem in urbe positis foret species nauigiorum, deprehendi tamen nequiret utrum essent uacua preliatorum: iussit ea dispergi per totum spatium lacus, ut maior  numerus estimaretur: ne quisquam uacua potius, quam referta bellatoribus estimaret. Quo territi, quod aduersus tantam multitudinem infirmos sese arbitrarentur, proiecerunt arma, portisque reseratis, effuderunt se supplices Iosepho, qui ueluti dux agminis militaris propius accesserat. Quesitum, qua tandem uesania discessionem animis induissent, quibus auctoribus impulsi sese aduersariis tradituri forent; et simul occurrentes sibi iubebat gubernatoribus ut Taricheas deducerent, atque illic [c 1Kb] trecentos ferme curiales, plerosque in uincula de plebe rapit. Clytum quoque eius facinoris accersitum principem, manibus amputatis penas luere iubet; atque illo rogante, ut una saltem sibi manus relinqueretur, precepit Iosephus, ut ipse sibi quam uellet,  demeret. Tum ille arripiens dextra gladium, leuam abscidit. Ita recepta Tiberias est. Sed etiam Sephoris tentata discessione, Iosephi tamen uiuacitate inter Iudeorum urbes socias attinebatur. Tranquillioribus enim consiliis sua defendere, quam aliena incursare malebat.



CAPUT Iu.

At uero Petates Niger, et Babylonius Syllas, et Ioannes Esseus omne quod erat in Iudea pubis ualide congregantes, Ascalonem petunt, amplam quidem et muris subnixam ualidis urbem, sed opis subsidiique indigam, que septingentis uiginti stadiis  ab Hierosolymitana urbe discernebatur, et odiis ingentibus. Propterea Iudei inimicam sibi urbem diruere cupientes, collecta manu inuolauere. Preerat urbi Antonius minore numero Romani exercitus, quam quo resisti posse Iudeis estimaretur. Sed uir acrioris ingenii, et ex equo prudens bellator, diffusos et numero magis quam uirtute fidentes eductis equitibus, transire ad urbem sinit: deinde in cursu progressos, fatigat sequentes, confertos dissipat, turbatos fugat, totoque campo insectatur palantes; alii uersa uice urgentur ad muros, interclusa fuge copia, alii diuersa petunt, sed circumuenti ab equitibus obtruncantur. Multi supra se ruunt, et se inuicem impetu suo sternunt; itaque usque ad uesperum cesi, amisere ex suis decem millia uirorum, Ioanne  et Sylla ducibus pariter exstinctis. Pauci autem Romanorum eo uulnerati prelio: nec tamen repressa est Iudeorum temeritas, sed incanduit: nam dolor audaciam accendit, et labes ulciscendi cupidinem. Armantur itaque maiore longe furore, nec dum sauciorum sanatis uulneribus, et congregatis pluribus quam uice priore, irruunt: sed eos dispositis insidiis exceptos, prius quam in manus uenirent, clausit circumfuso equitatu Antonius, et circumuentos precepit sterni: cesa iterum nouem millia, reliqui fugati. Niger ipse elapsus in munimentum se contulit. Turris erat septa undique ualido saxo, quam Romani, quia excidere non poteraut, appositis ignibus circumdedere. Ea incensa in speleum quodam de turre transgressus, hostem latuit, ignem euasit:  Romanisque securis, quod ipse simul incendio consumptus foret, post tertium diem querentibus suis corpus eius ad sepulturam, uiuens et uigens redditur. Atque ita cum magno gaudio Iudeis seruatus, ab hoste representatur.



CAPUT u.

uespasianus interea superato Hellesponto, Bithyniam Ciliciamque transmittens, ubi Syriam attigit, legiones ceterasque militares copias quas in ea reperit, Antiochiam deduxit. Urbs ea Syrie sine retractatione prima: ideoque metropolis habetur: condita ab his qui Alexandro Magno bellanti adhesere, conditoris sui nuncupata uocabulo. Situs urbis porrectus in immensam longitudinem: in alto angustior, quia prerupto montis a leua arctatur, ut extendi  ulterius metande urbis spatia nequiuerint. Necessitas locum signauit, quia per occulta et deuia irrumpentibus Parthis, mons celsior latibulum daret, ex quo se inopinato aduentu et promptiore impetu in imparatam Syriam effunderent: nisi ciuitas monti uelut claustrum obiaceret, exitusque obstrueret aduenientibus: ut si quis barbarorum ascenderet, statim e medio urbis sinu prospectaretur. Denique cum ludi scenici in ea celebrarentur urbe, ferunt quemdam auctorem mimorum eleuatis oculis in montem, Persas uidisse aduenientes, et dixisse continuo: Aut somnium uideo, aut magnum periculum: Ecce Perse. Ita mons ubi preeminet, ut nec theatri altitudo ad prospiciendum montem impedimento sit. Fluuius eam  medius intersecat, qui a solis ortu oriens, non longe ab urbe in mare conditur: quem de originis sue tractu Orientem ueteres appellauere, ut uulgo putetur locis nomen dedisse, cum inde acceperit. Cuius fluentis ipso impetu frigidioribus, et zephyris assiduo per ea locorum spirantibus, tota ciuitas momentis prope omnibus refrigeratur, ut Orientis in partibus Orientem abscondat. Intus dulces aque; foris finitimum nemus intextum cupressis crebris, fontes aquis uberes, Daphnem uocant, quod numquam deponat uiriditatem: frequens et letior populus, ut pleraque Orientis, facetiorque prope omnibus, sed propitior lasciuie. Urbs tertio loco ante ex omnibus que in orbe Romano sunt ciuitatibus estimata, nunc quarto postquam Constantinopolis excreuit ciuitas Byzantiorum,  Persarum quondam caput, nunc repulsorum: prima enim Roma, secunda Alexandria, tertia Antiochia, quarta Constantinopolis. De situ urbis satis dictum puto. Neque enim in describendis eius edificiis immorandum uidetur, cuius a tergo cum orientem dixerim, satis liquet a leua ad meridiem iacere, a fronte Europam occurrere, in dextra septentrionales gentes degere, Caspiaque regna haberi, que ante promptissima ad incursandam Syriam erant. Sed postquam Alexander Magnus Caspiam portam Tauri montis prerupto imposuit, atque omne interioribus gentibus interclusit iter, memoratam urbem quietam reddidit, nisi forte motus Persicos suspectantem. In ea urbe Agrippa rex cum omni uirtute sua exspectabat uespasianum aduenientem, nec diutius eo morante,  comitatui adhesit: coniuncto itinere Ptolemaidem petere ceperunt. Ad eam urbem occurrere inhabitantes Sephorim, pacem cum Cesentio Gallo iam dudum initam, firmari a uespasiano petentes. Quorum laudata prudentia, quod saluti proprie consuluerint non lacessendo Romanos, atque accepta fide, et in amicitiam recepit eos, et additis peditum equestribusque auxiliis, fouit securitate, ne forte destitutionis commoti dolore, insurgerent in eos belli excitatores: cum uelut claustrum quoddam Iudee, Sephoritanis sese Romano imperio offerentibus resolueretur, ut in eam peruium iter hosti pateret, que ad custodiam totius gentis opportuno quodam in hostem obiectu occurreret. Erat enim preter opinionem loci munitioris urbs Galilee maxima: que res admonuit,  ut cum due sint Galilee, una superior, altera inferior, connexe et coniuncte sibi, alteram ab altera distinguamus. Sed prius de utraque dicendum.



CAPUT uI.

Utrique Galilee Syria et Phenice adherent, disterminantque eam a solis occasu Ptolemais territorii sui finibus, et mons Carmelus, qui erat ante Galileis, nunc uero Tyriorum finibus associatus, cui connectitur Gabaa ciuitas que quondam Iudeis causa grauis exitii fuit: ab oriente eam Hyppene et Gadara suis finibus resecant. Eadem autem et Gaulanitidi regioni et regno Agrippe confinia prescripta ueteri euo fuere: a meridiano latere Scythopolis et Samaria suis utraque excipiuntur regionibus, nec ultra fluenta  Iordanis patiuntur extendi. Septentrionalia eius a dextro latere Tyrus claudit, omnisque regio Tyriorum, cuius obiectu Galilee spatia definiuntur. Ipse autem inter sese hoc distinguuntur modo, ut que inferior Galilea dicitur, ab urbe Tiberiade usque ad urbem cui nomen Zabulon, supra maritima Ptolemaidis extenta longitudine diffundatur; latitudo autem eius a uico Zaloth qui est in campo maximo, usque ad Bersabem haud dubie deducitur. Unde etiam superiori Galilee aperitur exordium, quoad uici Bathate fines attingat. Ipso autem uico etiam Tyrie terre fines determinantur: longitudinis quoque eius initium uicus est Thalla, finis est Rothala Iordani finitimus. Hinc intelligi datur, quantum se porrigant spatia Galilee superioris, cuius initium Iordanis  est uel eius confinia. Hac igitur sue magnitudinis estimatione utraque Galilea distinguitur. Terra autem pinguis, herbosa, diuerso culture genere nitens, distincta arboribus, ut quemuis alliciat ad sui gratiam, et fugitantem labores ad studia culture inuitet atque excitet. Denique nulla illic uel exigua terre portio uacat: frequentatur plerisque inhabitantibus: crebre urbes, uici frequentes, multitudo hominum innumerabilis, ut exiguus uicus in suo tractu habeat [a 1Kb] uiginti millia inhabitantium. Circumfusis quoque nationibus alienigenis utraque Galilea circumdatur, et ideo genus hominum bellicosum, a prima etate exercitum preliaribus tentamentis, abundans numero, audacia promptum, atque ad omnes belli artes paratum. Prestat tamen magnitudine  Petrea regio, que unde uocabulum acceperit, supra diximus. Maior hec; sed utilior Galilea, quia tota exercetur, nec ulla pars eius fructibus infecunda est: sed uniuersa terra eius opima et ferax. Petrea autem diffusior, sed ex maiore parte deserta ac rigida, que mansuescere arando nesciat, nec asperiores facilis succos domare. Sed rursus portio eius mollis ad cultum, fertilis ad usum, grata ad aspectum, mitis ad exercitium, insitiuis utilis pomis, omnia ferens, ut campos eius distincte in fronte pretexant arbores, in medio uenustent: et plerumque a nimio sole uel frigore defendant sata: maximeque olea uestitus ager, aut uitibus intextus, aut palmis insignitus. Inenarrabile quanto decori sit, cum uento impulsi palmarum ordines concrepant, et suauiores solito funduntur  dactylorum odores. Nec mirum si omnis illic gratia uiriditatis est, ubi amenis fluuiorum meatibus, ex superiore decurrentium iugo montium, superfusus ager rigatur, et niueis fontibus scatens possideatur cum inuidia, desideretur cum gratia. Longitudo eius a Macherunte usque ad Pellam, id est, a latere meridiano usque in septentrionem. Latitudo autem a Philadelphia usque ad flumen Iordanem, hoc est [b 1Kb] ab ortu solis usque Arabie protexitur. In occasum autem urbe ad Iordanem [c 1Kb] flumine extendi manifestatur:  Samaritana quoque regio inter Iudeam atque Galileam media iacet, incipiens a uico cui nomen Elas, deficiens in terra Acrabathenorum natura consimili, nec [d 1Kb] ullo modo differens a Iudea. Utraque enim montosa atque campestris est, pro locorum diuersitate; neque tota campis diffunditur, neque in locis omnibus montium rupibus scinditur; sed utriusque qualitatis habet gratiam, ad exercitium culture solubilis terra et mollior, eoque frumentis utilis, et prope circa fertilitatem soli nulli secunda, maturitate certe fructuum prior omnibus. Nam cum adhuc alibi seruntur frumenta, isthic metuntur. Species quoque atque ipsa frumenti natura, haud usquam prestantior habetur. Aqua dulcis, decora ad speciem, suauis ad potum, ut secundum elementorum  gratiam estimauerint Iudei eam promissam patribus terram fluentem lac et mel, cum spoponderit illis resurrectionis prerogatiuam. Et utrumque quidem diuina pietas contulerat, si fidem seruassent: sed infidelibus animis utrumque ereptum: hic iugo captiuitatis, illic uinculo peccati. Nemorosa regio, et ideo diues pecoris, et abundans lactis. Denique nusquam sic lacte distenta pecus ubera gerit. Poma siluestria uel insitiua super omnium regionum copias. Referta autem utraque uel Iudea uel Samaria hominum multitudine, ut mihi uideantur hinc illud interpretati Iudei quod scriptum est, quia nulla erit in his locis sterilis et infecunda, cum hoc lex de meritorum fecunditate prescripserit, et uirtutum fertilitate. Principium Samarie de Arabie finibus a uico  cui nomen Iordani, finis ad aquilonem uico Borceo; latitudo autem Iudee a fluuio Iordane usque Ioppen. Incipit enim a fontibus Iordanis, et a monte Libano, et usque ad Tiberiadis lacum dilatatur. A uico quoque Artha initium longitudinis eius, que usque ad uicum extenditur Iuliadem, in quo Iudeorum pariter et Tyriorum communis habitatio. In medio autem Iudee ciuitas Hierosolyma, quasi umbilicus regionis totius, ut prudentibus placuit, nuncupatur: abundans regio mediterraneis copiis, nec fraudata maritimis, quia pretendit usque ad Ptolemaidem, et totum illud mare pretexit littoribus suis. Multe urbes, sed inter omnes Hierosolyma eminet: ita ut quasi caput in corpore non obumbret sua membra, sed regat, atque eis tuitioni sit et pulchritudini. De Iudea itaque et  finitimis regionibus, opportuno licet compendio, ea que significanda fuerant, non pretermisimus.



CAPUT uII.

Sephoritani [e 1Kb] quoque et tributa et subsidia militaria, regiones finitimas incursabant, auctoritatem latrocinandi liberam, sibi belli specie uindicantes, quod imperio Romano a Iudeis inferebatur. Unde Iosephus accepte acerbitatis iniuriam ulcisci gestiens, irruere in urbem Sephorim, sociato sibi Plurimorum numero contendit, ut eos aut reuocaret in societatem  Iudee, aut resistentes supremo  excidio labefactaret. Sed utriusque conatus effectu excidit: quia nec dissuadere potuit Romane coniunctionis electionem, nec urbem euertere, quam ipse talibus munimentis firmauerat, ut a Romanis quoque longe prestantioribus expugnari nequiret. Cecinit itaque classicum, tentata irruptione sine ullo profectu, atque in totam regionem bellum excitauit. uastabant omnia, die noctuque exurentes edificia, diripientes patrimonia, perimentes quoscumque bello habiles comprehendissent, infirmos seruituti subiicientes. Repleta erat Galilea omnis incendio, sanguine, latrocinio, nullius immunis miserie, et [a 1Kb] deformi rerum omnium specie, cum si quid igni aut neci superfuisset, captiuitati reseruaretur. Cuius [b 1Kb] mali illa  que paulo ante acerbiora estimata sunt, preferebantur.



CAPUT uIII.

Hec prelusio quedam belli facta, ante quam Titus ueniret: qui simul atque ex Achaia Alexandriam transmisit, perductis militibus secundum mandatum patris, ad urbem occurrit Ptolemaidem, ibique connexis ordinibus quinto et decimo, addito etiam quintodecimo, qui erant precellentissimi, congregatoque uel Romano, uel sociorum exercitu, atrox et memorabile bellum ceperunt. Nam ubi primis initiis placido duci prospere gestis, secunda in aduersum cessere, profectus infensior uespasianus cum filio de Ptolemaidis finibus, in Galileam sese immersit: Cognitoque quod pacem abnuerent, quibus obtulerat condemnande  [c 1Kb] dissensionis copiam, si sibi consulendum putarent, Gadaram funditus euertit, uacuam bellatoribus offendens, quod omnes ualidiores, diffidentes infirmioribus munimentis, ad munitiora sese contulerant. Repertis itaque non pepercit, sed omnes necari iussit, nulla etatis contemplatione, nulla infirmitatis misericordia, quod non tam iure belli, quam Cestiane pugne dolore, et effusis in Iudeos odiis exsequebatur. Denique non solum urbem, sed etiam uicos et municipia exuri precepit. Nec iniusta erat commotio: quia post tantam insolentiam emendandi erroris facultatem dederat, nec obtemperatum. Transierat ex ea urbe Iosephus in Tiberiadem, prius quam Romanus exercitus appropinquaret: sed plus formidinis ex fuga, quam fiducie ex presentia: hoc ipso enim territi  sunt, quod bello aduersus Romanos gerendo imparem se Iosephus arbitrabatur. Neque uero aliunde presumpsit, nisi forte Iudei studia belli deponerent. Ea erat illi [d 1Kb] prior sententia: si bellum eligerent, malle se subeundo periculo fidem ciuibus, quam declinando prestare proditorem. Nihil enim magis cauere, quam ne commissum ipsum sibi honorem militie turparet. Itaque scripsit ad urbem Hierosolymam bellum incubuisse, propereque rescriberent pacem an prelium mallent: consulendum  mature. Hec strictim significauit, nichil propense in alteram partem, ne aut bellator meticulosus, aut pertinax rebellio iudicaretur.



CAPUT IX.

Rursus de urbe Tiberiade Iotapatam petit, siue quod munitior ceteris esset, et propterea in eamdem plurimi se contulissent bello promptiores: siue quod eo uespasianus plerosque ex suis direxerat qui munirent iter, quod per montes difficile saxosumque, asperum peditibus, equitibus autem inuium atque insuperabile foret. Denique diebus quatuor, ne angustie officerent, reserata sunt uiarum strata: compositum iter, quo facilius omnis exercitus transmitteretur. Quinto die transiuit eo Iosephus, deiectosque Iudeorum animos erexit. uespasiano quoque  ubi factum indicium eo Iosephum commeasse, incentiuum celerandi itineris accessit, quod conficiendi belli compendium putaret, si dux et populus bello promptior interciperetur. Aduenit itaque cum exercitu: et primo die curandis cibo militibus, ne ex itinere fatigatos cura belli incesseret, tempus dedit. Sequenti die duplici acie uallauit urbem, et tertio equestri ordine. Quod uidentes Iudei inclusos se, et obsessos undique, nec ullum [e 1Kb] refugii locum, ipsa desperatione audaciam sumpsere. Nulla enim res promptiorem bello militem reddit, quam necessitas preliandi, et preruptum periculum. Urgebat uespasianus iaculis, urgebat sagittis, missilibus quoque plurimi Iudeorum ultra muros progressi, destinata feriendi arte uulnerabantur: manebant tamen  impauidi. Tentabat omnia uirtus Romana; et maxime ubi infirmiora aduerterat murorum subsidia, illic maiore incumbebat manu: Pudor hos, illos armabat spes ultima, ferro sibi aperire uiam salutis desiderantes. Grauia tolerabant Iudei, nec minora referebant tentamenta audacie. Peritia a Romanis cum uirtute, furor a Iudeis cum temeritate certabat. Fessis itaque tota die illis pro salute, istis pro triumpho dimicantibus, nox prelium soluit. Sequenti quoque die et tertio quartoque consimiliter, et quinto preliatum acriter: sed ut solet fieri in talibus preliis, plura uulnera quam neces inferebantur, licet sepe et excursus a Iudeis et a Romanis tentarentur eruptiones: quos in iram accendebat pudor, eo quod uictores Annibalis et Antiochi omniumque  gentium, Iudaicis preliis immorabantur. Tanta erat Romane uirtutis [f 1Kb] constantia, ut non cito uincere pars uicti estimaretur: sed aduersus naturam magis erant illis, quam in hostem certamina. Nam ciuitas preruptis undique prope erat interclusa rupibus, non uallo et fossa, ut alie urbes, sed profundis erat circumuallata precipitiis, que nec uisus hominum comprehenderet, nec usus inuestigaret, et horror [g 1Kb] sollicitius intuentem magis magisque inuolueret: tantum ab aquilone in montis  defectu unus ad urbem accessus, arduo tamen ascensu patebat. Quem Iosephus muro interclusit, propugnatoribus sepsit, ut inter murum inferiorem et urbem superiorem periculosa [a 1Kb] eruptio fieret obsidentibus, et intuenti esset inestimabilis cognitio superiorum. Ciuitas enim ipsa in montis supercilio sita, in circuitu finitimorum montium uelut quodam naturali uallo circumdabatur septo genitali abscondita, ut nemo prius illic urbem esse intelligat, quam in urbem ipsam fuerit ingressus.



CAPUT X.

uespasianus cum uincere naturam nequiret, eam sibi ipse in adiumentum accersiuit, ut obsidione diuturna per inopiam cibi et potus cogeret obsessos ad deditionem: sed frumenti copia, multo ante congesta, propulsabat periculum famis. Aque erat  difficultas maxima, quia neque ullus in urbe fons, et solemnis siccitas raris per ea locorum imbribus bibendi subsidium attenuauerat. Ductus omnes aquarum obstruxerat, ne in urbem mearent. Augebat inopia auiditatem, repugnabat natura. Commentum Iosephus detulit, ut infuse uestes muro suspenderentur, quo paulatim rotantibus aquis, crederetur illis non deesse ad potum, quod abundaret ad lauacrum uestimentorum.



CAPUT XI.

Deiectus eo uespasianus, rursus ad expugnandam urbem accenditur, atque omnem exercitum circa congregat: machinis murum quatit, pulsat aries. Nomen hoc species dedit, eo quod ualide ac nodose  arboris caput ferro uestitur, et quod ut frons arietis pretenditur, que obductis laminis turgescit, et prominet: e medio eius quasi cornu procedit ferri solidioris. Magnitudo arboris in modum mali naualis, quam non uentorum procella, non uelorum sinus flectant. Ea suspensa funibus ad superiora atque robusta arborum nexis, multorum manu ualide in murum impellebatur. Deinde retrorsum ducta, atque in statere modum sustentata retinaculis, maiore impetu destinabatur, ut crebris ictibus fatigatum muri latus cederet, cauatumque ui [b 1Kb] rupturis fenestram daret, qua Romanis hostibus uia in interiora urbis pateret. Primo igitur ictu murus concussus est, contremuitque omnis. Clamor illico uniuersorum, quasi expugnata urbe trepidantium, ne repercussus  murus fatisceret. Sed Iosephus saccos paleis repletos, in eum dimitti locum precepit, in quem aries a Romanis intorquebatur, ut laxo saccorum sinu lusa plaga omnis arietis emolliretur. Illisa enim solidis solida nocent, solutioribus euacuantur. Denique facilius solidiora mollioribus cedunt, quam molliora solidioribus. Nam et aque alluuione scopuli soluuntur, nec ruina rupis ullum est damnum aquarum; et iactis in freta molibus, aqua suos usus reseruat; sed petra inter undas reseruare suos nescit. Arenam  quoque marmoris ruina non frangit, et marmor arene ruina comminuitur. Retulerunt tamen etiam Romani, quo commenta refellerent Iudeorum, contra falces ligantes, quibus demissos inciderent saccos, quod uacuatis paleis euitare arietis ictum nequirent. Reparato itaque impulsu machine, cum se Iudei urgeri uiderent, unus ex his Eleazarus, ingentis magnitudinis saxum eleuans, de muro super arietem elisit tanta ui, ut comminueret caput machinamenti. Exsiliens quoque in medium hostium, rapuit illud, atque in murum ferebat intrepidus in conspectu aduersariorum, et patens uulneri. Denique iaculis quinque figitur, sed nequaquam conuersus ad uulnera, quomodo ipse saxi ruina hostem inuolueret, intendebat. Ascendit itaque murum, et uictor  doloris stetit conspicuus tante presumptionis, ac super arietem se saxumque deiecit, et cum eo corruit. uictus quidem morte, sed uictor machinamenti, cum [c 1Kb] in se solus discesserit patrie; in machinamenti autem comminutione, totam urbem ab excidio seruauerit. Netyras quoque et Philippus in medium se iecere agmen, ut auerterent, quos [d 1Kb] petierant. Iosephus autem ignibus actis, ut machinamenta omnia exureret, breui consumpsit plurima, sed consumpta reparabantur.



CAPUT XII.

Instabat uespasianus, urgebat ita, ut in talo feriretur iaculo sagitte. Turbati sunt Romani, cum sanguinem ducis fluere cernerent. Exagitatus filius, cucurrit ad patrem. Sed ille supra uim uulneris uirtutem  gerens animi, prohibet trepidare filium, magisque in prelium accendit milites, ut iniuriam ducis ulciscerentur. Ipse signifer reuocabat exercitum, et ad muros cogebat. Ipse in bellum ceteros adhortabatur, alii sagittis, alii telis, alii balistis hostem urgebant. Tanta autem erat huius tormenti uis, quo saxa in hostem iaciebantur, ut percussus unus ex sociis Ioseph qui prope adstaret, comminuto capite rueret, et occipitium eius usque [e 1Kb] ad tertium stadium excuteretur: mulier quoque aluo grauis percussa uterum, supra dimidium stadii de intima sede secreti genitalis, excuteret infantem. Ad postremum cum uictor iam muro Romanus miles succederet, et in ipso aditu utrimque ualida manu decertaretur: sicut erant conserti, oleo feruenti Iosephus  perfundi Romanos iubet, quod facile a uertice ad ima defluebat uestigia. Nec minor incendio flamme candentis, olei feruor omnes artus depascebatur. Succedebant tamen alii, plerisque etiam sudor profluus olei uim refrigerabat. Et quamuis huiusmodi olei natura sit, ut cito calescat, et serius conceptum deponat calorem; tamen uictorie studio abscondebant iniuriam. Ardebant animis, ut nullum corporis sentirent incendium, nec tanti estimabant pene feruentis dolorem, quanti dispendium glorie, si  tamquam exsortes triumphorum desisterent bello, qui duces fuerant periculorum. uel sanguine itaque suo restinguere incendium olei certabant.



CAPUT XIII.

Hac mora obsidionis, etiam Iaphe urbis que uicina erat, populus insoleuerat, quod diu decernebatur. Unde motus uespasianus, Traianum qui preerat ordini quinto decimo, ductoris officio, direxit cum mille equitibus, et duobus millibus uirorum militie pedestris. Qui sine retractatione profectus, uir acer et bellandi artibus preditus, conuenientem studiis suis euentum belli reperit. Nam cum esset ciuitas, et natura loci septa, et gemino muro circumuallata, non contentus tegere se populus eius munitionibus, occurrendum Romanis putauit: sed paulisper resistere  ausi, intra murum exteriorem recipere sese uolentes hostem pariter recepere. Nam cum ipsis festinantibus etiam Romani subintrauerunt: confugientibus quoque ad murum interiorem, clause porte, ne rursus Romani pariter irrumperent. Ita auerso a se Dei auxilio, Iudei preliabantur, quo ante uincere solebant; sed offenderant scelestis flagitiis, et ideo ab his pena debita reposcebatur, ut donarentur eorum supplicia nationibus. Denique plures prope suis inter se bellis, quam ab hostibus, obterebantur. Exemplo est Iaphe populus, qui Romanis portas aperuit, et sibi clausit. Nam ut primum murum Romani irrumperent, ipsi patefecerunt: ut secundum murum Iudei non penetrarent, Iudei clauserunt. Receptus itaque hostis est, socius exclusus. Receptus ille, ne  percussor deesset: exclusus iste, ne [a 1Kb] penitus euaderet. Intra duos itaque muros cedebantur Iudei, manu cominus, de muro eminus. Plerique enim Romane militie uiri constricti angustiis, murum ascendebant, atque inde in subiectos tela iaculabantur. Itaque Galilei suis, quam hostibus infestiores, rogabant, ut in interioris muri uestibulo reciperentur, sed resistebant sui. Dimicabatur in porte limine, Iudeis inter se pugnantibus: isti irruentem cuneum gladiis excipiebant: illi resistentes moriebantur. Seua imprecantes sibi inuicem, et minora se meritis suis perpeti supremis uocibus attestabantur. Itaque exstincta sunt [b 1Kb] duo millia uirorum omnium preliatorum. Ratusque Traianus uel nullum iam sibi repugnaturum, uel facilem urbis expugnationem,  ueteris uir discipline summam uictoriam uespasiano reseruauit, misitque ad eum, postulans ut filium suum dirigeret Titum, qui finem prelio daret. Quo aduentante, facta irruptio, cesique multi mortales, nec sine labore ac periculo uictoria cessit Romanis. Quibus ingressis murum interiorem, [c 1Kb] obiecerant se, quicumque erant bello idonei et in angustiis positi; anceps bellum uictoribus effecere, pugnantibus desuper uirili ac muliebri sexu, ac sepe etiam in suos saxa atque omnia que forte repererant telorum  genera iaculantibus. Denique sex horis in ipso fine quasi ab exordio pugnatum. Ad postremum cesis, qui constiterant pugnaturi, tum in ceteros sine ordine, sine modo, sine misericordia; senes cum adolescentibus iugulabantur; mulieres cum paruulis reseruate, non ad ueniam, sed ad seruitutem: masculi omnes interfecti, nisi quos pueritia, aut infantia defendit; in predam ducta sunt duo millia, centum et triginta mancipia, domini cum seruulis [d 1Kb] equa iam sorte conditionis, quos captiuitas pares fecerat.



CAPUT XIu.

Nec Samarite immunes miseriarum fuere. Nam cum secundum consuetudinem suam [e 1Kb] ascendissent montem Garizim, qui erat illis consecratus, ubi adorare solebant: unde et in Euangelio dicit Samaritana:  Patres nostri adorauerunt in hoc monte. Et responsum est ei: ueniet hora, quando neque in hoc monte, neque Hierosolymis adorabitis patrem . Debebatur enim, ut cessaret superstitio, et uera religio succederet: euacuaretur umbra, ueniret ueritas: ut iam non in monte, sicut Samaritani, non in Hierosolymis ter in anno, sicut Iudei: sed in spiritu in omni loco eleuans puras manus homo omnis adoraret Deum, et in nomine Iesu genu flecteret. Cum igitur, ut supra diximus, in monte collecti, secundum suos ritus manerent, belli autem minas pretenderet ipsa congregationis species, uel sensus eorum, qui nec malis finitimis resipiscebat; multo autem amplius prosperioribus Romanorum successibus per inuidiam commouerentur, ac prope  tumultum res essent; consultius estimatum est, eos preueniri, ne in maiorem pestem erumperent. uocatoque prefecto ordinis quinti cum tribus millibus utriusque militie uiris, eo [f 1Kb] eum uespasianus direxit. At ille ascendere montem primo exordio periculosum ratus  circumdedit exercitu montis confinia: et toto die deferri fecit custodiam, ne quis aquatum descenderet. Cum igitur tantam hominum [g 1Kb] multitudinem uexaret sitis, que magis ac magis estu exardescebat, et plerique seruituti se uel etiam neci mallent offerre, ne uel fame uel siti perirent; Cerealis  ex descendentibus uniuersos esse defatigatos estimans, cinxit montem, ac more militari  pollicens salutem si arma deponerent, recusantesque iussit feriri. Itaque exstincta sunt illic millia undecim et sexcenti uiri.



CAPUT Xu.

Iotapate quoque quadragesimo et octauo die facta irruptione primo diluculo, cum adhuc multo superioris diei fessi labore requiescerent, primus omnium Titus cum Sabino ingressus, ceteris uiam prebuit. Comprehensisque superioribus locis, in angustiis platearum passim, et ignari adhuc facte  irruptionis feriebantur. Alii in suis stratis, alii expergefacti, alii uigilantes, sed inedia ac somno soluti penas dabant. Adhuc tamen totam urbem uis latebat malorum. Sed ubi exercitus ingressus militari infremuit ululatu, ad solum fere subeunde mortis affectum insurrexerunt. Et si qui superiora petere tentauerant, repulsi cedebantur; et quibus ulciscendi uis suppetere poterat, ipsa coarctatio uindictam ademerat; et si qui resistere parabant irruentibus supra se aliis, bello abscondebantur. Alii multo fessi certamine, demissis manibus sese offerebant uulneri, ut uel morte tam feralibus malorum suorum spectaculis eriperentur. Hac deceptus securitate pereuntium centurio Antonius, rogatus a quodam, qui in spelea confugerat, ut ei dexteram daret,  obsidem uenie et salutis sequestram: porrexit illico, doli negligens, et ue miser! nimium securus triumphi: sed ille incautum spiculo ferit, et statim transfigit, ne impleta esset incruenta Romanis uictoria. Illo ipso die interfecti omnes, quicumque inuenti. Sequentibus autem diebus etiam de hypogeis et ceteris defossis specubus producebantur, uel ibidem exstinguebantur, exceptis paruulis ac mulieribus. Cesa, per omnes dies, quadraginta millia, que numero comprehensa sunt; in captiuitatem deducti mille et ducenti; euersa et igni exusta est ciuitas, et castella eius omnia, anno imperii Neronis XIII. Iosephus interea inter fauillas urbis in quodam lacu delitescebat, haud inscius quod quasi dux aduersi agminis studiosius requireretur. Egressus die secundo,  ubi septa aduertit omnia, reuertitur in lacum. Tertio die mulier quedam reperta, cognitas sibi Iosephi latebras, querentibus demonstrauit . Qui ubi aduertebant Iosephum, primo per Paulinum et Gallicanum a uespasiano ad spem salutis uocari, postea per Nicanorem, qui Iosepho ueteris amicitie gratia copulabatur, et ideo missus, ut dexteram daret, promptius officium mandati muneris exsequebatur: circumfusi Iosephum talibus adoriebantur sermonibus:



CAPUT XuI.

Nunc maior Iudei nominis tentatur ruina, nunc fauilla tetrior, que sepeliat et abscondat splendidissime disciplinam prosapie, atque omne decus subruat,  quando Iosephus ad triumphum captiuus reseruari iubetur. Quid sibi uolunt tam sedula subito inuitamenta hostium? Quid dona salutis spontanea? Rogantibus uitam aliis non pepercerunt. Iosephus accersitur, Iosephus rogatur ut uiuat. Metuunt uidelicet, ne pompam amittant triumphi, ne desit, quem spectet Roma captiuum, quem catenatum uespasianus ante currum suum dirigat. Ad hec igitur ludibria uis reseruari? Et unde triumphabunt, si dux eorum defuerit de quibus triumphatur? Aut qui triumphus, si amicitia datur uictis? Ne credas, Iosephe:  uita tibi promittitur, sed parantur grauiora morte. uicerunt te Romana arma, non capiat fraudulentia. Atrociora sunt dona eorum, quam uulnera. Illa enim captiuitatem minantur, hec libertatem reseruant. Inflecteris, Iosephe, et animi quadam fractus mollitia, uis esse patrie superstes? Ubi est doctrina Moysis, qui se de libro celesti deleri petebat, ne plebi Domini superuiueret? Ubi est Aaron, qui inter uiuos ac mortuos medius stetit, ne mors uiuentem populum seuo contagio [b 1Kb] depasceret? Ubi est regis Saulis et Ionathe deuotus patrie animus, et mors illa pro ciuibus suscepta, et fortiter glorioseque expetita? filius patrem exemplo inuitauit, pater filium mortis proposito non dereliquit. Qui cum posset uiuere, maluit se interfici, quam ab hoste triumphari.  Hortabatur armigerum suum dicens: Percute me, ne ueniant incircumcisi isti, et percutiant me, et illudant me : quia armiger timuit, ipse se gladio transuerberauit. Dignus quem Dauid spiritu prophetico uindicaret: quia se degener Amalecita de eius morte falso iactauerat, et gloriam uiri qui se ipsum hosti exemerat, imminuendam putauit, ut a se interfectum mentiretur. Dignus etiam, quem tantus laudaret propheta dicens: Saul et Ionathas speciosi et karissimi inseparabiles in uita sua, et in morte non sunt separati: super aquilas leuiores, super leones potentiores . Ipse quoque Dauid cum populum percuti ab angelo uideret, in se uoluit celestem deriuari uindictam, ne pereunte populo reseruaretur. Postremo ubi lex diuina cuius interpres  semper fuisti, que pro hac breui uita perpetuam iustis promisit immortalitatem? Ubi Deus Hebreorum, qui docet iustos mortis contemptum habere? Refugere etiam debere terrenum habitaculum, [c 1Kb] anhelare ad superna, ad regionem paradisi, ubi Deus ipse pias animas conseruauit. Nunc demum cupis, Iosephe, uiuere, quando non oportet, immo nec licet: immo, quod maius est, non decet: et [d 1Kb] carpere desideras lumen illud  seruitutis, quod in aliena potestate est, ut id quando uoluerit Romanus eripiat: quando uelit, carceris tenebris obducat; ut optes hinc fugere, nec liceat mori: et quo pudore ad eos ibis, quibus persuasisti pro patria mori? quam excusationem habebis, quod tam diu resederis? Exspectant quid agas: [e 1Kb] dicent profecto: Quid moratur  Iosephus, qui preuenire debuit? cur tam sero sequitur? cur discipulos suos quibus pro libertate moriendum suasit, imitari recusat? Perferemus certe nos, quod seruire elegeris assertor legis et libertatis, quod mancipium te Romanis addixeris, quod captiuitatem libertati preposueris. Sed esto, uelis uiuere, quomodo hoc impetrabis ab his, aduersum quos toties preliatus es? Quomodo te intuebuntur? quibus oculis? quibus animis? Quomodo iratis dominis, etsiliceat, uiuere uoles? Aut quis proditorem patrie non credet fuisse, cui mercedem solutam  proditionis uidebit? Utrum mauis elige: horum alterum sit necesse est. uita tua aut premium proditionis erit, aut seruitutis supplicium. His dictis intentarunt gladios, addentes: Si acquiescis mori, quasi amici ministerium prebemus: si recusas, quasi proditi ultionem exigimus.



CAPUT XuII.

Ad hec Iosephus refert: Et quis uelit esse tante mortis superstes? Quis eligat fieri heres doloris? Quis animam suam nolit ex ipso corpore mortis, si liceat, absolui? sed non licet soluere, nisi ei qui ligauerit. Nature uinculo coniuncta est anima corpori. Quis auctor nature nisi omnipotens Deus? Quis hoc anime et corporis nostri Deo placitum contubernium interrumpere ac dissociare audeat? Si quis imposita manibus  suis precepto herili uincula, sine arbitrio domini sui detrahat, nonne is graui pulsasse iniuria suum dominum condemnabitur? Dei possessio sumus, Deo seruitium debemus; quasi serui exspectemus imperia, quasi uincti reseruemus uincula, quasi fideles bonum depositum custodiamus. Non recusemus uite istius munus quod dedit nobis, non refugiamus donum celeste. Si hominis data reiicias, contumeliosus es: quanto magis seruare debemus, quod a Deo nostro accepimus? Ab ipso itaque accepimus, quod sumus: ipsius quoque debet esse, ut quamdiu uelit, simus. Utrumque enim ingrati est, et citius discedere quam uelit, et diutius uiuere quam uoluerit ipse qui uitam donauit. Numquid ante festinauit exire Abraham? numquid, ante ascendit Abarim Moses, quam diceretur  ei: Ascende in montem Abarim ? Sed dictum est, Ascende: et ascendit, et mortuus est: quasi bonus seruulus, exspectauit Domini preceptum. Ipse Iob qui dixit: Pereat dies illa in qua natus sum : tamen in uulneribus et doloribus positus, uite huius uincula non disrumpebat, sed ut liberaretur rogabat, dicens: Ut quid datum est in amaritudine lumen, uita autem in doloribus anime ? Laudabat itaque mortem, cum diceret: Mors [a 1Kb] uero requies : tamen non preripiebat, sed postulabat, ut scriptum est: Concutior omnibus membris: et quia sum impius, quare non sum mortuus? Cur de uentre matris non in sepulcrum decidi? Aut [b 1Kb] numquid breue tempus uite mee? Dimitte me requiescere paululum . Alius quoque sanctus  dicit: Educ de custodia animam meam . Petit euadere: petit ex hoc corpore quasi de quodam liberari carcere: nullus tamen sanctorum necem sibi ipse usurpat, nullus preripit. Si lucrum est mori, furtum est usurpare ante exspectatum: Si bonum est uiuere, [c 1Kb] sacrilegium est repudiare ante quam reposcatur. Sed gloriosum putatis in bello mori? Nec ego abnuo bonum esse pro patria, bonum pro ciuibus in bello mori. Sed belli lege offero iugulum, si hostis petat: si mucronem demergant Romani, quibus de nobis Deus uictoriam dedit, quibus  propter peccata nostra nos adiudicauit. Nec mihi blandior, quod parcendum spondeant. Utinam fallant! uel hoc lucrum feram, quod me sic timuerunt ut fallerent; uel hanc ultionem referam, quia frangunt fidem. Malo illorum latrocinio perire quam meo. Latrocinium meum est, si mihi ipse intulero manum: si hostes, beneficium. Ergo illud cum beneficium dare possent interimendo, seruandum putauerunt quod in potestate habebant: ut captum occiderent, latrocinati sunt. Sed pollicemini mihi manus uestre ministerium: re uera percussor nobis defuit, ut nostro scelere pereamus. Nolo meo, nolo uestro scelere perire, quod plus est quam meo, nolo mutuo. Hoc est enim unumquemque nostrum sibi manus inferre, uicarie necis mercedem soluere: ut iam non solum  pro suo quisque, sed etiam pro alterius sanguine scelus debeat. uerum regis Saul exemplum promitur, eius certe qui aduersus uoluntatem diuinam rex postulatus est, et offensam meruit Dei. Unde etiam cum uiueret, successorem accepit. Egregium exemplum uiri, cui defuit Dei gratia, et tamen uoluit mori, quia iam non poterat uiuere. uoluit tamen et ipse ut eum socius occideret: sed et ille scelus putauit, recusauit ministerium. Non igitur usus consilio, sed destitutus ministerio fecit, ut ipse gladium in se conuerteret. Si timens fecit, ne sibi illuderetur, quid laudas quod timoris est? Si non timuit, cur primo aliud elegit? Ego nec illudentes Romanos timeo, nec mentientes. Saul tantum se solus peremit; non Ionathas, non quisquam alius in nostris  Scripturis. Quid mirum, si potuit se perimere, qui potuit etiam filium occidere? Aaron inter uiuos ac mortuos stetit: et hoc uirtutis est, non temeritatis: non enim mortem sibi intulit, sed mortem non timuit: qui eam corpore suo repulit, et serpenti [d 1Kb] in omni obstaculo fuit. Non ego quidem Aaron, sed tamen non degener ab eo, offero manus; feriant ut uolunt. Si possum eorum manus timere, dignus sum qui manibus peream meis. Si [e 1Kb] pereunt illi aduersario, cur ego non peream mihi? Si queritis cur parcere uelint; et in hoste uirtutem mirantur. Tanta est enim uirtutis gratia, ut frequenter etiam hostem delectet. Nostis etiam ipsi, quanta intulerim exitia Romanis, quomodo uictores omnium gentium, Iotapate ignobilis urbis  diuturna obsidione, ab Hierosolymitane urbis excidio auerterim. Breui damno totius belli aleam lusi. Didicerunt ceteri meo periculo pacem optare. Fortassis ad hoc reseruamur, ut non deterreantur ceteri, sed prouocentur. Sed suaue asseritis mori pro libertate. Quis negat et illud? tamen dulce uiuere pro libertate. Nam qui amicitiam offert, libertatem promittit. Quod si seruitutem inferat, tunc erit certe opportunior moriendi uoluntas, si oportuerit mori: Nunc autem uitam offerunt; nolunt occidere. Timidus autem est, et qui non  uult mori quando oportet; et qui uult, quando non oportet. Quis enim ignorat femine timiditatis esse, et muliebris [a 1Kb] fortitudinis, ne moriare, mori uelle? Denique pauide mulieres, ubi aliquod imminere sibi periculum cognouerint, solent se precipitio dare. Angusti enim animi molem formidinis, et metum mortis sustinere nequeunt. uir autem patiens, qui presentia non timet et futura cogitat, nescit trepidare, ubi non est timor. Denique scriptum est, quia anime effeminatorum esurient , que cibum utique uirtutis non habentes esuriunt: ideoque ad mortem ante tempus festinant. Neque enim repletus cibo gratie spiritalis, sibi ipsi manus irrogat, cum scriptum sit: Quia os imprudentis mortem inuocat. Et iterum dicit Scriptura:  Et qui non curat seipsum in operibus suis, [b 1Kb] frater est eius qui se ipsum exterminat . Condemnatur ergo qui se ipsum percusserit. Quid enim tam contra legem nature? Quid etiam tam contra naturam omnium animantium? quibuslibet feris licet atque agrestibus, insitum est se amare. Nature enim lex ualida est uelle uiuere, nec sibi mortem adsciscere. Denique ferro in se armari omnia genera animantium, nec si uelint, possunt. Informem lethi laqueum homines inuenerunt, fere nesciunt. Sed morsus ferarum arma sunt, dentes eorum gladii. Quando tamen quisquam audiuit, quod sibi aliqua fera proprio morsu membrum ademerit? aduersum alios faucium suarum armis utuntur, aduersum se osculis. Nobis quoque quid tam dulce  quam uita? Quid tam inimicum quam mors? Denique qui uitam protexerit, patronus est: qui mortem appetere tentauerit, insidiator est. Quod ergo in aliis exsecramur, si nos appetamus ipsi nobis uolumus inferre: et quod ab aliis pro pena exigimus, hoc ipsi nobis irrogamus pro gratia: et gubernatorem si commissam sibi nauem saxo illidat, persequimur: nos commissum nobis nostri corporis gubernaculum ferro exstinguimus, et uoluntario naufragio addicimus? Sed obiicitis mihi mortem maturam, cum in potestatem hostium fuero deductus. Quid ergo lucrifaciam si quod ab hoste metuo, hoc ipse mihi inferam: cum possit accidere, ut quod suadetis mihi facere, non faciat inimicus? Huiusmodi istud est, ac si uidens gubernator tempestatem  futuram, tempestatis gratia declinande nauem fluctibus immergat. An quia grauiora supplicia exacturus est aduersarius, ideo preueniendum putatis? uel quia strenuum arbitramini, ut in nos ipsi ferro utamur? sed id imbecillitatis suffugium est, non uirtutis tropeum, captare lucrum suppliciorum. In hoc igitur inheremus, quod nec insignia habeat fortitudinis, nec profectum utilitatis. Quid autem attexam [c 1Kb] uiolati depositi religionem? Deus omnipotens thesaurum nobis optimum dedit, atque inclusum in hoc uase fictili et consignatum, commisit  nobis custodiendum, quoad ipsi placeat reposcere. Nonne in utroque crimen est, uel reiicere depositum, non reposcente qui dederit: uel reposcente negare? Si hominis depositum uiolare, pena infamie est: quanto magis uiolare depositum Dei! Depositum Dei [d 1Kb] in anima est in hoc corpore, anima que mortis istius capax non fit. Non enim ullo mortis uinculo astringitur atque alligatur, sed uidetur mortem opperiri, cum soluitur corpore, atque de commisso sibi contubernio seiungitur. Cur igitur ante repetitum depositum mortem irrogamus, et animam quasi inutilem nobis remittimus, atque e domo nostra excludimus, et corpus sine decore et gratia sui in terram resoluimus? cur exeundi hinc preceptum non exspectamus?  Miles tesseram exspectat, seruus imperium. Si quis horum sine precepto exierit: alter desertor, alter fugitiuus est. Qui hominem fugit, pene est obnoxius, quamuis improbum fugerit dominum: nos optimum omnium fugientes possumus non astringi impietatis flagitio? Num etiam istud preterit nostram opinionem quod, apposuit Deus Angelum in circuitu timentium eum ? Est ergo qui prohibeat, nisi preceptum acceperit? si nullum preceptum, nullum uiaticum. Et quomodo perueniemus sine uiatico? Quis nos recipiet in illum purum et secretum locum? Quis nos admittet ad illa sanctarum animarum consortia? Adam latebat, quia preceptum Dei preuaricatus est: exclusus est de paradiso, quia non seruauit mandatum. Dicitur  ei: Adam, ubi es ? Quasi ei qui fugerit, quasi ei cuius apud Deum non est presentia. Nonne et mihi dicitur, Ubi es? qui preter preceptum uenisti, quem ego naturalibus uinculis non relaxaui? Tollite eum in tenebras exteriores, ubi erit fletus et stridor dentium et dolor . Hec non solum moribus hominum, sed etiam legibus interdicta accepimus: namque alii insepultos proiici iubent eos, qui se in ferrum deiecerunt. Dignum est enim, ut qui patris imperium non exspectauerunt, priuentur quasi quodam matris gremio, terre sepulcro. Alii dexteram manum abscindunt defunctis, ut separetur a membris sui corporis, [e 1Kb] quod aduersus corpus suum uesano militauit furore. Sed hunc exitum sacrilegi ferunt,  aut proditores uel percussores parentum, qui uerum patrem non agnouerunt, nec sese cognoscunt. Ideo aut penitus sepeliri prohibentur, aut non toti sepeliuntur. Animas quoque eorum non paradisus recipit, sed inferorum tenebre, seuaque supplicia. Hec mihi reputanti, quamquam omnia erepta sint, sola tamen terrori ac formidini sunt: [f 1Kb] nec mihi ipsi inferam, que nec hostis poterit inferre: et illa paradisi eripiam, que Romanus adhuc non potuit eripere. Certe accelerare potuit, non poterit auferre, que sola impatienter desidero. Non  enim uite huius ulla me cupiditas tenet, in qua nec apud ciues, nec apud hostes cepi quod delectaret. Isti mihi pacem negarunt, illi patriam eripuerunt. Inter tot mala quid potest suauitatis in hac uita superesse? Tu modo, omnipotens Pater, qui nature auctor atque arbiter es, honestum largire exitum, tu rumpe naturale hoc uinculum: redde animam meam secretis suis. Exstinctus sit populus, ereptum ius, libertas infracta: non preuaricabor tamen legem tuam, ut moriar iniussus. Exspecto ut iubeas, exspecto ut uolentem liberes. Multos habes tui imperii exsecutores: a te exspecto imperium, ab exsecutore ministerium. Bonum est mori: sed moriar, ut Hebreus, non ut latro, non ut carnifex, non ut hostis. uictus sim licet bello,  manebo tamen, quod natus sum, ut Abrahe patris hereditatem non deseram. Non transibo in numerum hostium, ut ipse meus percussor sim. Offerre me hosti percutiendum sine pietatis possum dispendio: manus meas mihi [a 1Kb] in hostem conuertere sine scelere non possum. An uero metus est, ne non liceat nobis secundum legem uiuere? Reuera nunc magna libertas est, quibus nunc licet secundum legem mori.



CAPUT XuIII.

Hec Iosephus allegabat, quo euacuaret uoluntarie mortis [b 1Kb] affectionem. Sed illi, qui semel sese morti deuouerant, quia uerbis resistere non poterant, gladiis quasi ferituri illico, uirum circumstetere nisi acquiescendum putaret. At ille circumdatus, alium ducis reuocabat auctoritate et uirtutis  constantia, alium seuero obtutu conueniebat. Huius reuocabat dexteram, illius inflectebat iram, mulcebat consilii salubritate. Diuersis modis unicuique irrationabilem extorquebat furorem. Etenim quamuis ultima sors uicti dignitatem extorserat, non penitus tamen aboleuerat reuerentiam. Paulatim itaque doponebantur manus, recondebantur gladii, tamen intentio perseuerabat. Cum uideret unum a pluribus se obsessum teneri, siue casu quodam, siue consilio [c 1Kb] commentatus est, ut minueret numerum repugnantium. Committamus, inquit, sorti moriendi ordinem, ut se nemo subtrahat, cum sors conueniat uniuersos. Istiusmodi conditio sit sortis, ut is qui sorte exierit, ab eo qui sequitur, interimatur. Itaque fore ut sors unumquemque,  non propria uoluntas morti adiudicet. Stet igitur unusquisque sub sorte iudice, et exsors sceleris et liber captiuitatis, ut non alieno arbitrio acceleret, aut declinet suo, mortem futuram. Nemo recusare poterit euentum, quem uel casus intulerit, uel uoluntas Dei signauerit. Fidem fecit oblatio, et uniuersorum assensus sorti acquieuit. Quisque sorte est designatus, paratam sequenti necem prebuit. Itaque accidit, ut interemptis reliquis, Iosephus cum altero superesset neci. Manebat necessario, ut aut sorte condemnaretur, aut certe, si exitio superesset,  sanguine socii contaminandus foret. Suadet ut sorti renuntiaret. Sic domesticum euasit prelium, et per Nicanorem ad uespasianum deducitur. Fit concursus ad eius aduenientis spectaculum, Romanis fere omnibus confluentibus; alii uidere deiectum desiderabant, quem paulo ante in amplissimo honore positum, summe rei preesse intuebantur: alii certabant capto illudere, alii uices rerum humanarum tam uarias atque flexibiles mirabantur. Plerique consultius ingemiscebant, qui in alienis casibus sibi posse eadem accidere reputabant. Titus pre ceteris mouebatur, ingenita animi mansuetudine: illum dudum bellatorem superbum subito potestati addictum hostium alieni [d 1Kb] motus sortem opperiri uite naufragium, exsulem spei, incertum  salutis. Tantum ualere momenta in preliis, ut breui casu dispares sui reddant, cum aut potentes deiiciuntur, aut afflicti leuantur. Itaque pars melior, eorum scilicet qui honore potiebantur, mitiora consilia dabant: maxima tamen portio salutis apud patrem Iosepho Titus fuit. uespasianus eum asseruari precepit, ne forte elaberetur.



CAPUT XIX.

Inde paucis post diebus Ptolomaidem repetit, atque inde Cesaream contendit, urbem Iudee maximam, sed magis gentilibus refertam inhabitantibus: unde cum plausu et letitia suscepere exercitum Romanum, non solum Romane societatis exoptata sibi gratia, sed insito quoque odio plebis Iudee: cuius principem Iosephum oportere puniri maximis  clamoribus uociferabantur. Quam uespasianus, ut uulgi iram sine iudicio conceptam, silentio dissoluit. Et quia ad hiemandum, et tempus opportunum, et ciuitas erat, duos ordines in Cesarea constituit, decimum quoque et quintum ordinem in urbe Scythopoli, ne Cesarea totius onere exercitus attereretur. Ideoque urbs memorata Diane Scythice consecrata, tamquam a Scythis condita, et appellata ciuitas Scytharum, ut Massilia Grecorum: situs loci declarat ingenitam duritiam conditoris, patientia magis camporum, quam conducibilia habitationis usui delegisse. [e 1Kb] Namque aperto et aspero hiemis, et feruenti tempore estatis plus laboris habent, quam delectationis: quoniam et hieme plus frigori patent, et grauior in his locis estatis flagrantia  est, in quibus solem totum recipiunt sine ulla arui uirentis amenitate. Itaque campestris et maritima regio memorate urbis, etiam estu maris amplius uaporabatur.



CAPUT XX.

Nec tamen a negotiis bellicis uespasianus uacuus erat. Cognito etenim diuersis ex locis ad urbem Ioppen sese contulisse plurimos, eamque sibi opportunam ad excursus piraticos, reparatis edificiis que a Cestio destructa fuerant, instaurauisse: quoniam uastata regione, subsidium alimonie mari querebatur,  diligenter explorauit omnia. At illi statuentes huiusmodi nauigia que usui predonum accommoda forent, speculati commeantium transitus, uniuersa prope Phenicis atque Aegypti commercia populabantur; adeo ut crebre predationis terroribus, omne illud mare clauderent, atque indubii periculi metu nauigandi usus interciperetur. Quo comperto pedestris militie manum et equitum plerosque pergere iubet, et nocte Ioppen ingredi. Quod facile factu fuit, cum custodia nulla ciuitati pretenderetur: quoniam euersa urbis fama, nullas excitatura Romani curas ducis estimabatur. Presentes tamen erant: sed non ausi resistere atque ingressum negare Romanis aduenientibus, nauigiis ascensis, ultra iactum progressi sagitte, in mari pernoctauerunt. Res postulare uidetur,  situm littoris eius quo pretexitur Ioppe, breuiter exponere; ut quemadmodum sine ullo prelio predicte urbi secunda clades fuerit, liquido manifestetur. [a 1Kb] In portu est natura ciuitas, cuius ab ora maris littus asperum directumque, sed cornibus utrimque leuiter inflexum: in quibus profunde rupes saxaque ingentia, que mari prominent, et cum de imo maris surgant, in mare excurrunt tamen: unde etiam Andromedam illic fuisse cum ceto obiectaretur, forme locorum atque ipse rerum species prodere uidentur, non mediocrem uetustis fabulis fidem accommodantes. Cedentibus itaque littus aduersis Boree flatibus, immane quantum unde attolluntur: que scopulis illise fragorem ingentem excitant, atque in fluctus relapse inquietum illum maris sinum reddunt, ut plus  periculi in portu quam in deserto sit. In eo igitur fluctuantibus scaphis, quas ex Ioppe urbe productas supra diximus, ad matutinum flatus uehemens ingruit, quem Melamborium per ea locorum nauigantes uocant, statimque inter se undis impellentibus scaphas miscuit atque inuoluit. Alias ruptis anchoralibus egit in petram: aliis cum in aduersum mare uiolenter subrigerentur, saxosi littoris periculum, uel a Romanis qui se circumfuderant littori, nautis fugientibus, clades occurrit, undaque precelsa more supereminens oppressos demersit. Nec confugiendi ullus erat locus, nec manendi spes, cum uentus de mari expelleret, Romani urbe excluderent. Grauis erat nauigiorum sonus, cum inter se colliderentur: intolerabilis hominum gemitus, cum frangerentur.  Qui ubi uacillantibus alueis uidebant mare irrumpere, alii se precipitabant natandi peritia: alii dum in appropinquantes exsiliunt scaphas, in mare lapsi, concursu alueorum proterebantur. Plerique cum ipsis in profundo sidebant myoparonibus, quos enatandi fiducia destituerat, minore tamen cruciatu, quibus ars deerat, uel spes ulla tentamentorum mors transfigebat. Ceterum natare adorsos, conuulsa nauium fragmenta crebris quatiebant ictibus, lateribusque illisa miseros artus fede mulctabant, aut scopulis impulsos inter ipsa amplectendi littoris uota, mors  sequebatur, qualecumque tamen habentes solatium in terris periisse. Miseranda itaque facies erat, cum excusso infelicium cerebro cautes aspergerentur, sanguine maderent littora. Cerneres infectum cruoribus mare, repleta omnia cadaueribus. Et si qui forte euaserant, appropinquantes littori interficiebantur: estimantibus Romanis quod non ex locorum asperitate usuque uentorum in illis locis deseuiret procella, sed diuina indignatione preter solitum conspirantibus uentis mare inuolueretur, ne Iudei euaderent: et ideo metuentibus eis parcere, quibus Deus non pepercisset. Fuere qui se ferro interficerent, tolerabilius rati ferro, quam naufragio perire: [b 1Kb] alii qui contis protrudere uolentes, nauigia perforarent: nonnulli, qui lapsos in mare, si forte orarent ut a nauigantibus  eleuarentur, remis repellerent aut telo ferirent. Quod ideo non pretermisi, quo clareat ab ipsis sibi Iudeorum populis, quam ab hoste periculum maius fuisse, qui seipsos interimebant: quasi exigua essent ad eorum exitum, infesta simul omnia, celum, hostis, mare, rupes. Quatuor itaque millia quingentaque defunctorum numerata corpora que despuerat mare; sine bello capta urbs, et excisa a fundamentis. Sic in breui tempore, secundo Ioppen Romana manus diruit. Quod iure uespasianus precipiendum putauit, ne iterum illic piratica conderentur habitacula. Unde et equitatum eo loci, illinc cum peditibus paucioribus licet proficiscens, reliquit, ut pedites in loco manerent, ne quid auderet predonum manus assueta latrociniis: equites autem percursarent  finitima regionis uicosque et oppida, quo penitus omnia  diruerentur.



CAPUT XXI.

Dum hec in Ioppe geruntur, quamuis procul Hierosolymitani degerent, nec sic quidem a consortio cladis feriabantur. Auditis enim, que gesta a Romanis fuerant in Iudea; et maxime, quia Iosephum interfectum compererant, primo, quia de locis ad eos index nullus aduenerat, non credebant: deinde ducem tantum non temere in manus hostium incidisse arbitrabantur. Et reuera nullus nuntius tante cladis superfuerat, [c 1Kb] et hoc ipsum supremi excidii fama, quia nullus index supererat, astruebat periisse omnia, nichilque resedisse uel ad indicium rerum  gestarum. Manebat opinio quouis maior relatu, quod ipsa incertos dum [d 1Kb] tenent silentia, credebantur omnia que timebantur; tantumque aberat, quo uerius aliquid nuntiaretur, ut etiam que gesta non fuerant, adiicerentur. Nam Iosephum quoque interfectum fama asseuerabat, idque dolori maximo fuit uniuersis. Sed ubi eum apud Romanos degere compertum, tanto odio prosequebantur, ut cuius primo mortem dolebant, eiusdem uitam uel ignauie uel proditionis indicem detestarentur. Hinc maior in Romanos commotio, ut se de Iosepho ulciscerentur. Et quo magis  eorum res inclinabatur, eo amplius in bellum accendebantur. Ubi finis esse debuerat, inde exordium malorum capessebatur. Nam sapientibus aduersi exitus rerum, ad cauendum magis documento sunt, ne rursus eadem accidant que iam male cesserunt: imprudentibus autem incentiuum miseriarum. Debuerat ergo Hierosolymitanis causa sobrietatis esse sociorum periculum: sed quia noluerunt intelligere ut bene agerent, in exitium uertit .



CAPUT XXII.

uespasianus tamen, ut et ipsa mora in melius consuleret sibi, et a labore exercitus paulisper requiesceret, roganti cessit Agrippe, ut in urbe regni eius Cesarea Philippi uiginti fere interponeret dies, simul ut egra partium eius a commotionis et discordie  furore resipiscerent, qui se interuentu regis suscipi posse, si conuerterentur, agnoscere deberent, cum tam sedula officiorum federa inter regem et Romanos interuenirent. Denique Tiberias proxima Cesaree remedium non abnuit, sanitatem inuenit. Nam et ipsa graui morbo dissidentis inter se plebis exestuabat. Unde uespasianus tres ordines ualidiores acciri, et Scythopolim petere, directo in negotium filio decernit. Ea erat decem urbium maxima, uicina Tiberiadis. Inde appropinquare muris ualerianum cum quinquaginta equitibus iubet, qui pacifica suaderet, et ad fidem societatis clausos uocaret, ut congregati exercitus terror, auersos percelleret, nuntius pacis uolentes inuitaret. ualerianus prope muros equo desiliit: eadem fecere etiam ii, qui simul  propius accesserant. Quos pro numero spernendos arbitrati, iehsu predatorie manus princeps, cum suis qui pariter incessere ausi, repentina eruptione deturbant loco, cedentesque simul quos deduxerant equos inuolauere: dementes qui non aduerterent, consultius ualerianum cessisse insolentie, quam spolia de his qui pacem offerebant, usurpauisse. Denique seniores offensi facinoris acerbitate, urbem relinquentes, ad uespasianum precatum uenere, ne paucorum insolentia uniuerse plebi ascriberetur. uespasianus illico ad urbem Traianum direxit, ut exploraret, si populus insidiatorum temeritatem aduersaretur. At ille conuenientia populi studia, seniorum precibus annuntians, fidem legationi accumulauit. Ita petentibus uenia data: maxime quia sollicitum regem pro  totius urbis statu uespasianus intuebatur. Cuius fide interposita, nichil tale ausuros postea, delicti gratiam uolens cessit.



CAPUT XXIII.

Inde Taricheas sollicito atque instructo agmine petit, eo quod plurimum ad ipsam urbem propter munitionem loci confluxerat multitudinis: et quia muro eam uallauerat Iosephus, nisi qua pedestribus inuia Generasi lacus fluctibus alluebatur, ideo nauigiis congregatis, anceps bellum fremebat. Si terrenum inclinaret aduersum se prelium, ad naues confugerent;  si nauali certamine [a 1Kb] cederent, urbem reuiserent, murisque sese ambientibus defensarent. Consimilia utrobique presidia, uel in urbe Tiberiade, uel Taricheis. Sed Taricheis [b 1Kb] perniciora ingenia: muris ualidior Tiberiadis. Sed et Taricheorum furor promptior, ut si necesse esset, miscerent omnia: naualia terrenis certamina, terrena classicis. Denique circumuallati, aduersa acie, cum maiora auderent uiribus, nec aduersus dispositionis Romane moderamina, ueterani quoque exercitus uirtutem quidquam temeritas promoueret; priusquam aliquid exitii subirent, uersi in fugam, ad naues conuolauere. Quibus confertis, tamquam densata acie preliabatur, ac si in terris manu res gereretur. In campo etiam multitudo innumerabilis hostem prestolabatur. Eo cognito  filium cum delectis equitibus uespasianus direxit. Qui ubi se ingentibus circumfusum copiis uidit, ad patrem quidem retulit maiorem esse hostium multitudinem, quam opinio comprehenderat: sed conuocatis quos secum deduxerat, bellandi incentiuum huiusmodi alloquio infudit.



CAPUT XXIu.

uiri, inquit, Romani, meminisse enim uestri uos nominis et generis preliaturos decet, quorum manus nemo effugit qui in orbe Romano est. Unde enim hoc nomen uniuersis terris nisi uincendo dedistis? Meminisse etiam loci oportet, in quo nunc sitis, et aduersum quos Romanum bellum geratis. In extrema enim parte orbis terrarum consistimus. Tanta ergo terrarum spatia transeuntes, nichil alienum uidistis.  Quid enim uobis alienum, quorum in possessione orbis terrarum est? Quidquid ubique est, ius uestrum est: quidquid incolatus uniuersorum tenet, possessio uestra est. [c 1Kb] Currebat is bene, qui statuit uestros orbe toto currentes triumphos, quos non Hasdrubal Penus, non Pyrrhus Aeacides, non Brennus Capitolinis uestibulis incumbens, non Persarum caterue, non Aegyptie phalanges statuere potuerunt. Hos statuit rebellis Iudea, ineruditam preferens bellandi temeritatem, rixe quam pugne aptior. Neque enim est quod uereor, sed plenum uerecundie arbitror, quod uos uincendo defatigamini. Illi autem quoties uincuntur, audaciam sumpsere: [d 1Kb] lassati uos, rebus secundis, cum illi aduersis duriores sint. Attollite igitur animos, Romani uiri, et aduersus cateruas hostium,  freti patria uirtute, exsurgite. Neque uos numerus moueat plebis Iudee, cum illos tot uestre uirtu is insignia non deterreant, que longe numero ualidiora sunt. Neque enim ulla in Hebreis uel rei militaris scientia, uel preliandi peritia, uel moderandi gratia, nullus discipline usus, nulla tolerandi patientia. Solum in prelium deferunt mortis contemptum: sed nemo umquam moriendo uicit hostem, sed perimendo. Illi nesciunt arma nisi in bello, nos in pace armis exercemur, ut in bello casus belli dubios non sentiamus. Insuetis enim euentus dubii: ueteranis  solemnis triumphus. Quid enim aliud agimus quotidie, nisi ut nobis uana numquam prelia sint? Unusquisque domi quasi in prelio exercetur, ut in prelio meditatio quedam certaminis sit. Denique non errauerit quisquam asserens, quod meditationes nostre, bella sine sanguine sint, bella nostra meditationes sint. Progredimur in bellum muniti, undique tegitur galea caput, lorica pectus, totumque clypeo corpus: ubi feriat hostis Romanum militem, reperire non potest, quem ferro septum circumspicit. Aliis talia arma oneri sunt, nobis integumento, quia usu leuantur. Aduersum inermes igitur ac nudos prelium nobis est. An uero metuimus, ne numero circumueniamur? Primum liber in preliis equitatus est, cedendo atque insequendo [a 1Kb] bellum proludit. Et  quamuis maximas acies circumcursat, et quibus libitum fuerit spatiis excedit. Deinde in ipso pedestri certamine, non tam numerus plurium conficit pugnam, quam uirtus paucorum. Multitudo discipline insolens, ipsa sibi est impedimento in prosperis ad uictoriam, in aduersis ad fugam. uirtus uero patiens et secundis ualescit, nec usque ad finem labitur in aduersis. Ac cedit illud, quod assuetudo uictoriarum, incentiuum nobis sit preliandi. Nam etsi illi pro patria, pro liberis dimicant; non ideo promptiores eos esse quam nos oportet. Neque enim minus est, immo haud scio an etiam amplius [b 1Kb] nobis quam pro nostris decernere. Pro nobis preliamur, et cum preliamur pro gloria, ne minores simus eo quod sumus. Quis ergo dubitet, plus esse pro gloria decernere, quam pro salute? Nobis autem bellum hoc pro existimationis est periculo,  ne ius partum intercidat. Periclitamur etiam, uictores gentium et principes orbis terrarum, Iudeis pares uideri, quos ex equo nobis [c 1Kb] in aduersarium constituimus, si non aliter nisi pari numero congrediamur. Maiores nostri magnas hostium copias parua manu frequenter fuderunt. Et quid nobis conferunt quotidiana exercitia? quid diuturnus labor, si pares ad prelium uenimus? Nuntiauimus quidem de numero patri, quia non licebat aliud: sed aduertat, nos non de periculo metuisse, sed reuerentiam belli arbitro reseruauisse. Licet prelibare bellum, tenere hostem, rapere uictoriam, dum adiumenta ueniunt: ne non tam superatos aduersarios communi robore, quam protectos nos uirtute sua iactent, qui uenerint. Quo igitur ore in conspectum patris ueniemus, si bellum incipere  timuerimus? Quo pudore degener filius subibo oculos tanti uiri, qui nesciat militem suum nisi uictorem uidere? Quomodo eius me militem probabo et filium, cum ille semper triumphator, ego etiam meo, quod grauius est, uictus iudicio, qui hosti Iudeo ce serim? quid uobis fiet condemnato duce, quem uobis pater securus commiserit? Sed malo de uirtute ducis uos, quam de ignauia causas dicere. Proruamus igitur in aduersarios, properemus, [d 1Kb] proteramus  hostem. Primus in periculum excurram, uos sequimini, ut depositum patris custodiatis, et commissum patris reseruetis. Ego autem non periculi socios exigo, sed consortes uictorie. uos tamen cauete, ne oblatam uobis palmam triumphi, aliis reseruasse uideamini, uobis eripuisse. Certe si secus cesserit, malo me filium pater in uulneribus meis recognoscat, si in militibus suis non recognouerit. Ponamus tamen offendi patrem prelii aggressione. Quid igitur tolerabilius, preripuisse uictoriam, an deseruisse? In preripiendo properatio fortitudinis est, in deserendo culpa ignauie. Condemnet certe uictores pater, reatum huiusmodi non reformido: malo reus esse triumphante republica, quam lesa innoxius. Utinam Manlii Torquati filium, uel in solo  mihi liceat imitari periculo; quem securi pater iussit feriri, quod contra imperium patris exercitum in hostem produxerat. Stabat hostibus cesis adolescens, amictus adoreis triumphalibus, sub carnifice mortis securus, quoniam beatissimum putabat in uictoria mori. Quid enim illustrius, quam uitam triumpho claudere, nec ad incerta rerum seruari post certam uictoriam? O expetendum prudentibus crimen uictorie! Utinam et nobis hoc obiiciatur, quod uicerimus. Certe illo exemplo solus ego periclitabor, uos triumphabitis. Et tamen non prohibuit nos pater pugnare, sed iussit, quos ad pugnam direxit. Unde magis indignaturum arbitror, cessisse nos Iudeis, cum possemus uincere, quam pugnauisse.



CAPUT XXu.

 Hec dicens, primus equum in hostem egit, et clamore magno secuti ceteri: toto campo extendebantur, quo etiam plures estimabantur. Traianus quoque cum trecentis equitibus missus a uespasiano, iam progrediente Tito superuenit. Nec diutius resistere potuerunt Iudei, cum uirorum contis et fremitu equorum perturbarentur. Conuersi itaque in diuersa alii, plerique urbem petebant. Emicat Titus, et alios a tergo fugientes opprimit, alios cedit, palantes uniuersos preuerso itinere a muris repellit, et obuius recurrentibus fugam intercludit. Rursus tamen tum alii sternuntur, elapsi alii quibus urbs refugio erat: sed [e 1Kb] illis quoque acrius prelium. Nam qui de locis finitimis affluxerant, a principio pacem preferebant, sed populus superueniens [f 1Kb] inuictis  bellandi studia extorserat. Inde intra urbem dissensio et tumultus grauis: quo strepitu excitus, se conuertit ad milites Titus: Hoc, inquit, est tempus, sanctissimi commilitones, quod [g 1Kb] expetebam. Inter se hostes intra urbem tumultum serunt, foris ceduntur, intus digladiantur. Festinemus itaque, dum adhuc dissident, ne forte periculi metu in gratiam redeant. Itaque ascendit equum quo desilierat, muris proximus; et conuersus ad lacum, per fluctus aquarum urbem petebat; primusque in urbem  irruit, et [a 1Kb] postea ceteri. Statimque omnes qui interius erant, dispersi in fugam, alii prosternebantur, alii ascendentes nauigia, in lacum demergebantur, cesi intus multi mortales. Sane qui de agris erant, offerebant sese Romanis alienos culpe asserentes, quibus pio moderamine Titus parcendum putabat, solos urgens rebellionis auctores. Misit itaque ad patrem equitem, qui nuntiaret euentum uictorie. Quo delectatus uespasianus, et maxime filii triumpho, qui maximam portionem totius belli confecerat quod aduersus Iudeam gerebatur, eo contendit, et iussit obseruari urbem diligentius, ne quis elaberetur, eo quod uniuersi pene deberentur. Alio tamen die propter eos qui in scaphas sese contulerant, rates fieri iussit: que sine mora facte; quoniam et  silue finitime, et operarii plerique accelerandi muneris facultatem dedere.



CAPUT XXuI.

Namque lacus ipsius, uelut quodam maris ambitu sinus amplissimus, in longitudinem centum quadraginta extenditur stadia, latitudine quadraginta diffunditur, crispantibus aquis auram de seipso sibi excitans. Unde et Genesar dicitur Greco uocabulo, quasi generans sibi auram: aqua dulcis, et ad potandum habilis: siquidem nec palustris uliginis crassum aliquid aut turbidum recipit, quia arenoso undique littore circumuenitur, et temperatior est fluuiali aut fontis rigore. Frigidior tamen placide paludis equore, eo ipso quod non in stagni morem sternitur aqua, sed per diffusiora spatia lacus frequentius  auris spirantibus agitatur: unde et purior haustus eius, ac mollior est ad usum bibendi; et si quis naturali gratie studium adiungere uelit, ut estiuis suspensam, ad auras noctibus more incolarum potui patet, haudquaquam a niuis ritu distare arbitretur. Genera quoque piscium gustu et specie, quam in alio prestantiora. Res exigere uidetur, ut Iordanis ortum quem alibi promisimus [b 1Kb] , aperiamus: nam superioris eui dubio, utrum de lacu Genesar, flumen cui nomen Iordanis, exoriretur, Philippus tetrarches Trachonitidis regionis falsam opinionem redarguit, erroremque absoluit, mittens paleas in Phialam, quas in Pannio fluuius ebulliuit. Unde liquet non exordium esse Iordanis in Pannio, sed fluentum. Non enim ibi fons eius est, ut ab eo,  usu ceterorum fluminum ceperit: sed de Phiala in Tracho eodem subterraneis deriuatus meatibus, ibi iterum quasi fons scaturit, atque emergens proditur. Est autem Phiala in Trachonitide terra, centum uiginti interiacentibus stadiis, usque ad urbem Cesaream. Phiale autem nomen [c 1Kb] spes dedit, quasi rote qualitatem exprimens, quod ita iugiter plena est aquarum, ut neque superfluant, nec rursus aliqua deriuari minutione intelligantur. Inferius itaque mensura quadam labitur aqua, et ubi Pannium est, rursus ebullit, ut paleis resurgentibus manifestatum est. Ita ibi Iordanis resurrexisse proditus est,  ubi nasci a superioribus temporis uiris estimabatur. Nec tamen a principio eadem Pannii, nisi sola naturalis gratia: sed regalis Agrippe munificentia ornatus loco uberior splendidiorque aditus, quo speleum decore admirabili, per quod sese attollit Iordanis, exstructum uenustatumque accepimus. Unde non latenti iam neque abdito per cauos terre meatus, sed uisibili per terras atque aperto flumine incipiens, superfundere se Semechonitidem lacum, paludesque eius intersecat. Inde quoque cursus suos dirigens, centum uiginti stadia sine ulla interfusione progreditur usque ad urbem, cui Iulias nomen: postea lacum istum qui Genesar dicitur, medio transit fluento: quibus ex locis plurima circumuagatus deserta, Asphaltite suscipitur lacu, atque in eum conditur.  Itaque duos lacus uictor egressus, in tertio heret. Pretendit autem regio Genesar, eiusdem nominis lacum, de quo et ipsa uocabulum assumpsit, mirabili nature gratia et specie pulchritudinis. Nam et spontaneos fructus soli ubertas ministrat, et nemorum ferax in uniuersa genera sponte se subrigit: arborum pomiferarum et culture solertia imitata naturam, in quos uoluit usus, opime fecunditatis deflexit gratiam; ut nichil sit illic quod natura negauerit, nichil quod cultura preterierit: ita aptus omnibus, nec ullis umquam alienus fructibus. Cuius tanta temperies, ut omnium nascentium conueniat diuersitati. Illic et que frigore aluntur, sese multipliciter effundunt, et que estu fouentur. Illic estiua hibernis mixta simul aspicias, arctoas nuces, et dactylos  nisi locis feruentioribus generari nescios. Quid ficus aut auleas loquar, quas celi mollior alit tractus? nec tamen equantur illis superioribus: illi enim principales Palestine, et quidem domestici fructus, eoque uberiores: hi suppares, et licet longo interuallo, sed tamen [d 1Kb] proximis, dicas nature et temporum iucundam contentionem. Illa quasi mater fecunda omnia creat: horum temperies quasi bona nutrix, molli fetu uniuersa educat. Itaque non solum affatim generantur pomorum diuersitates, sed etiam conseruantur; ut aliqua genera maxima parte anni non deficiant: reliqua omnia tota anni etate usque ad finem supersint. Nam et uue et ficus que sunt in insitiuis, regalis cuiusdam gratie, decem mensibus sine ullo defectu redundant, et reliqui fructus  ramorum, quos uel uiolentia rura sponte propria precauerint, uel ingenerauerint industria humana, ministerium suum, nisi nouis succedentibus, usu quodam administrantium deserere non norunt. Ad hanc nature fertilitatem et eris temperiem, accedit et fontis gratia, qui memoratam regionem genitali quadam irrigat infusione, Capernaum nomen ei, quam Nili fluminis uenam, haud superfluo quidam estimauerunt: non solum quia irriguis arua opima, uerum etiam quia huiusmodi creat piscem, ut coracinum putes, qui in Alexandrino lacu ex Nili infusione reperitur. Locus quoque de nomine lacus dictus.  Pretenditur in longitudine triginta stadiis, in latitudine uiginti. Quoniam de natura loci diximus, ad consummationem prelii regrediamur. Preparatis itaque ratibus, secundum preceptum suum, manum militarem imposuit uespasianus, qui insectaretur eos qui nauigiorum effugio pestem euaserant. Quid igitur facerent, non reperiebant. Nullus in terris salutis locus; circumfusa hoste omnia: nulla in aquis fugiendi potestas: ut pote lacu clauso, et undique Romanis circumdato. Nulla etiam in exiguis myoparonibus resistendi fiducia. Quid enim pauci aduersus plurimos facerent, ratibus appropinquantibus? Tardior quidem harum appulsus, et efficacior excursus nauigiorum, sed sine ullo sui uulnere soli clypeorum, repercussis spiculis, crepitus audiebantur. Appropinquare  non audebant Iudei; nec impune quisquam scapha propius accesserat, cum de proximo facile uel telorum figeretur ictibus, uel ratibus demergeretur. Et si quis enatare uel emergere tentauisset, sagitte iaculo insertus miserabilem in fluctibus uitam deponebat. Nec diutius resistere potuerunt, cum diuerso genere minuerentur. Namque paulatim concurrentibus plurimis ratibus, ad littora cogebant Romani maximum numerum nauigiorum. Illi uero coarctati aut in terram [a 1Kb] resiliebant, ibique a Romanis interficiebantur, aut cedebantur ab iis qui de ratibus urgebant, aut concursu ratium proterebantur, aut ipsi se in lacum deiiciebant, cum in scaphas eorum hostis insiliret. Cerneres mixtas sanguine aquas, plenum cadaueribus lacum. Nulli  enim parcebatur, quicumque occurrerat. Grauis  odor, teterrimus fetor locorum. Sex millia Iudeorum  et [b 1Kb] septingenti eo interempti prelio. uictor uespasianus Taricheas reuertitur: illic regionis populum ab urbano discernere parabat; ut qui non fuerant auctores seditionis reseruarentur. Sed plurimorum consilio, qui tantam superesse multitudinem, que posset [c 1Kb] recidiua prelia resuscitare, paci aduersam, et inutilem locis arbitrarentur  sententiam flexit, et sperata uenia mortis precepit, ut egrederentur ea porta que esset e regione Tiberiadis, atque ad eam urbem contenderent. Facile crediderunt, quod exoptabant. Ceperunt egredi, sed preoccupato itinere,  commeantia Iudeorum omnia clausere agmina, atque in urbis stadium introduxere. Ingressus itaque uespasianus, spectata etate uel robore omnium, quos sibi statui preceperat, elegit sex millia iuuenum ualidiorum, quos Neroni in Isthmon direxit, senes autem et inualidos mille ducentos iussit necari reliquorum triginta millia, quadringentos uendidit; uniuersos autem quicumque de partibus regni Agrippe reperti sunt, regi donauit, quos eque rex accepto pretio, in seruitutis obsequia transmisit. Preterea populus alius Trachonitidis regionis et Gaulanitidis, Ioppeni et Gadarite, tamquam belii excitatores et perturbatores concordie, deserentes propria, incursantes aliena, qui sumptis armis pacem uiolassent, iustas et debitas pro flagitiorum meritis  penas dedere.



LIBER QUARTUS.



CAPUT PRIMUM.


Exstinctis Taricheis maxima ex parte, Romani Galileis urbibus et finibus potiebantur, nisi quod Gaulanitidis regionis urbs Gamala contumacis populi alebat spiritus, locis nixa asperioribus: namque ea in monte est sita, dextra leuaque preruptis circumcisa rupibus, ad summum arctatur, a fronte abscinditur profundo hiatu, in posteriora aliquantum diffunditur.  Ab ea quoque parte angustoque difficilique accessu, ut caude simile iter iudices, ad urbem meantibus: a summo uertice collum in immensum extendens, ut arcem tamquam caput preferat, atque in sublimem erigat altitudinem: exilis a principio, et tamquam sinuato cliuosis anfractibus solo, atque in profundum demerso: dein quasi montem quemdam ceruicis medio attollens; cetera prerupta atque inuia. Unde plerique a superioribus Camalam uocitatam putant, quod formam cameli preferat, sed corrupto incolarum usu Gamale nomen urbi inhesisse. Iam si contexta edificia spectes, suspen  sam urbem arbitrere, et maxime septentrionalem eius partem pendere existimes, reflexa paulisper meridiana. Addiderat quoque huic urbi munitiones Iosephus, quibus freti, et confluentis eo multitudinis numero, regis Agrippe per septem menses obsidionem luserant. Nam et ipsa et Sotanis et Seleucia regni eius portiones erant. Seleucia iuxta amenissimum  illud et celebre per Syriam Daphnes nemus, cyparissis arboribus intextum, scatens fontibus, quibus pretermeanti fluuio loci quem minorem Iordanem uocant, nutrimenta quedam lacteis uberibus infundit. Et tamen ciuitas, et Sotanis superior, Gaulanitidis portio inferior Gamalis. Unde et studiis dissonantibus ille societatem Romanam elegerant. Hac rebellabat adeo pertinaciter, ut cum rex propior muris eos alloqui uellet, funde iaculo sauciaretur. Cuius iniuria Romani accensi, uehementius incumbere obsidioni ceperunt: conflictumque promptissime a parte utraque, quoniam a Iudeis quoque, qui regem proprium uiolauissent utilia suadentem, sine  ulla uenia se futuros, existimantibus, si uincerent, totis uiribus decernebatur. Agrippa itaque saxo dextrum percussus cubitum, bello excessit, Romani urbem irrupere. Cessit enim hostis missilibus, murus arietibus. Nam et illi qui machinas impediebant, nequaquam diutius resistere potuerunt: et murus trino ariete conuulsus, peruium obsidentibus in obsessos iter prebuit. Sed ea res festinationis impatientia non mediocrem uictoribus cladem inuexit. Namque ubi sese infudere domiciliis dum perscrutantur uel [a 1Kb] preceptum ire spolia contendunt, cedentia domorum angusta ponderi, nutantibus fundamentis ruinam traxere: et proxima queque proximis illisa excidio erant. Multi Romanorum illis inuoluti casibus, in uictoria pestem incidere. Plerique preiacentes se lapsis  edibus occupabantur, alii lacero corpore, uix semineces seruabantur. Plerosque puluis necabat, cedebantur angustiis arctati, desuper quoque mulieres et inualidi senes, et qui de iunioribus refugerant, saxa in subditos deiiciebant, uel quecumque genera telorum occurrerant. Caligo infuderat omnia, prospectum eripuerat, mentem confuderat, ignorantia quoque exitum non reperiebat. uix itaque subtrahentes se periculis urbis excessere. uespasianus interea, dum urget hostem, in interiora urbis concesserat, mediusque inter agmina circumfusa hostium, bellum accendebat. Neque enim hosti terga dare tantum conueniebat uirum, neque tutum putabat. In Syriam direxerat filium suum Titum: excitauit note uirtutis constantiam, et sese in arma colligens, consertis  clypeis, cum paucis quos presentes habebat, imperterritus stetit, quasi in quos sese excuteret considerans: cuius impetum formidantes Iudei, minore ui insistere ceperunt, et metuentes sibi quisque, laxauere aciem. Ita uespasianus hosti aduersus, paulatim gradum retulit, preliantibus sibi magis similis quam cedentibus. Illic cum decem primis excidit [b 1Kb] Brutius, multis ante bellis probatus, et [c 1Kb] apud Iudeos note uir experientie et ualide fortitudinis. Centurio quoque cum decem aliis Syris rem egregiam fecit ac memorabilem. Nam in ipso tumultu cum Romanos urgeri cerneret, in abdita cuiusdam domus sese contulit, atque ibi inter cenandum, cum Iudei colloquerentur que Romanis machinati forent, nocte intempesta omnes eos interfecit, et cum militibus  Romano sese exercitui representauit.



CAPUT II.

uespasianus autem ubi mestum exercitum animaduertit, plurimorum amissione, et maxime deserti ducis pudore, quod eum solum intra urbem hostium reliquissent, cum summa eos gratia consolabatur, dicens: Si mei sors periculi uerecundie uobis est, nec ego sic ad bellum processeram, ut declinarem pericula, sed [d 1Kb] superarem: sin uero, quia et de nostris plerique interfecti, nequaquam mirandum: quando enim uictoria ulla sine sanguine est? Habent  prelia suos euentus. Etsi spectata uirtus preeminere soleat in bello, solet tamen aliquid licere casibus. Sed prudentis est in aduersis lapsum corrigere, in prosperis moderationem tenere. Contra autem rudis cuiusdam atque ineruditi ingenii, secundos semper successus presumere, quasi non aduersum uiros certamen sit: infirmi autem, lapsu aliquo summe rei diffidere, cum exiguis momentis subito inclinentur omnia que in bello geruntur. Itaque ille prestantissimus, qui inter aduersa sobriis colluctatur casibus, et supplantat superiorem, seque reparare, et corrigere proprias querit prolapsiones. At uero incuriosior suis sepe motibus cadit, et dum irruit incautus, impetu suo fusus procumbit. Quod si hoc sepe accidit, ubi nuda uirtus; quanto magis  in bello, ubi diuersi generis conserta decernunt agmina, nec unum consilium, nec consors sententia est? Locus aduersus, difficiles asperitates, iniqua in angusto decernendi conditio plurimis aduersum paucos: cum et ipsa multitudo sibi oneri sit, et pauci in pluribus minus frustrentur. Sed hec ad momentum sepe obrepunt, que non ex uirtute ueniunt, sed casu accidunt. Unde nichil est angere quod uos debeat, commilitones: quia non per infirmitatem aliquam manus uestre, neque per fortitudinem Iudeorum uerse res, sed difficultas locorum nobis ad uictoriam impedimento fuit, illis ad differendum more. Neque quidquam est, quod argui possit, nisi inconsultus impetus atque [e 1Kb] increditus. Etenim dum ad superiora urbis illos secuti fuistis, atque irruistis in  domos eorum, ipsi uos periculis implicauistis. Quorum successistis hospitia, suscepistis pericula. Tenebatis urbem, quis uos cegit introrsus pergere? Descendere ad uos hostis debuit, non uos intemperantes ad uictoriam, immemores uite ac salutis contendere. Reparate ergo animos, et de uirtutibus uestris non solum ad consolationem, sed etiam, quod est amplius, uindictam presumite: me certe habebitis preuium pugne. Estote parati armis, animis: pericula uos fortiores fecerint, non timidiores: facile est iniuriam soluere, si uirtus se recognoscat.



CAPUT III.

His dictis accendit militum fortitudinem, quibus reparantibus uallum, plerique per prerupta subtraxere  se obsidioni. Nam iam et alimonie inopia incessebat, et infracta muri cessura machinis arbitrabantur. Unus deinde fons intra urbem, et ipse muris proximus erat, que res eos in summo timore posuit, ut frequentissimi dilaberentur. Qui uero permanendum putarunt, pertinaciter preliabantur. Interea Romani turrem altissimam suffodientes, ui maxima subruerunt. Quo casu concussa ciuitas, perturbati omnes totius urbis pauentes ruinas. Unde et Chares eger corpore, tanti terrore sonitus exanimatus, mortem impleuit. Romani tamen, patefacta urbe,  ingressu abstinuere, donec Titus ingressus est, qui dolore paterni periculi excitus, cum paucis in urbem irruit, et maximam Iudeis cladem inuexit. Tantum qui in superioribus erant, saxa uoluentes accessu prohibebant Romanos: spicula torquebant, sagittas iaculabantur. A Iudeis impulsa facile in pronum saxa deuoluebantur, missilia perueniebant, descendebant sagitte non sine eorum periculo quos offenderant. Romanis aduersum editiora montis iactus inefficax, conatus irritus, atque ipsis periculosus; cum subito orta uenti procella, Iudeorum retorquebat sagittas, repellebat spicula. Que uero Romanus exercitus iaculabatur, in hostem [a 1Kb] referebat: ita elementorum ipsorum repagulis et uentorum turbinibus oppressi, supremo excidio capte urbis uniuersi,  quicumque illic reperti sunt, interiere. Quatuor tantum millia a Romanis interfecta: quinque millia precipitio periisse accepimus: nulli etati uenia data.



CAPUT Iu.

Giscala adhuc sola de partibus Galilee in se hostem non conuerterat, quoniam incolarum eius quietiora ingenia, ut pote plebs agrestis, contenta suis fructibus, nichil belli conferebant; sed multorum coalitu qui latrocinio uitam exercerent suam, etiam mitiorum studia prauis moribus corrumpebantur. Erat preterea uir leuis Ioannes nomine indigena, populi lues, dolis nulli uersutorum secundus, improbitate parem nesciens, cui numquam defuerat nocendi affectus, aliquamdiu tamen fuerat inopia exercende iniquitatis impedimentum. Quid tamen definiam,  haud liquido scio, utrum eum indigentia texerit, an represserit: doli callidus, fallendi artifex, doctus mendaciis, fidem querere et crudelitatem compositis adsciscere, qui fallaciam uirtutem putaret et elegantie duceret, et carissimos circumuenire: promptus ad conspirandum, uehemens ad audendum, acer ad efficiendum, conturbator in otio, desertor in periculo, assuetus latrociniis, bello insolens, qui cum persequi nequiret, sereret tamen parande causas dominationis. Huic igitur animus inquietus, prompta audacia, quam processus alebant opesque ad consociandam perditorum manum. Unde cum eius factione, memorate urbis populum excitari ad bellum uespasianus comperisset, ne totum exercitum defatigaret, filium Titum cum mille equitibus direxit, quibus comitatus  ad urbem appropinquauit. Sed ubi muros populo uidit refertos, mirari se ait, quod eorum exemplum sequerentur ad rebellandum, quorum excidio resipiscere debuissent. Esto tamen, ut primo tentamenta habuerint aliquid presumptionis, quid uniuersorum exitia spei ferrent? ueniabilis certe fuerit in principio spes libertatis: inexorabilis tamen est in ultimis et desperatis rebus perseuerantia. Nam qui non exemplo humanitatis, non sedulo uerborum monitu flectuntur; aduersum eos, non uerba, sed arma necessaria sunt. Muris fiditis quasi aduersum Romanarum uirtutes illos protexerint. Quid aliud possunt clausi preferre, circumsepti pretendere,  nisi quod in captiuitate audaces sint? Nemini erat loquendi potestas: occupauerat enim omnem murorum ambitum predatoria manus: cauebat Ioannes, ne quis colloquio familiari Romanos inuitaret. Itaque ipse preripuit sermonis relationem, dicens: libenter se tractatum suscipere de rebus communibus, nec experiendi usum declinare, si forte ipsi utilia suadeat, aut his que referuntur acquiescendum sit: sed prohiberi se lege patria, cum supersit hebdomade sacre dies, tractare de pacis conditionibus. Siquidem ut mouere arma interdictum, ita etiam illicitum consulere de pace feriatis diebus. Etenim de negotio uerbis saltem decernere, et illis sacrilegium qui cogerentur, nec illis inultum qui cogerent. ueniam se unius diei poscere, dilationem tam exiguam  nequaquam impedimento futuram. Neque enim circumfuso hoste, effugium clausis liberum: offerri sibi arbitrium pacis, tam equali optione formidinem obesse: urgeri se interim non oportere ad pacis consulta, quibus religioni esset contra legem patriam non preuaricari: conuenire autem tam liberali pacis oblationi, ut qui preter spem sponte offerat pacem, ne quis periclitetur, euasuris etiam leges suas reseruet. Hec sine dolo Titus allegata arbitratus, receptui cecinit, et reuocauit a muris quos secum deduxerat. Ita Ioannes fugiendi adeptus copiam, nocte intempesta cum plerisque abscessit: sequebantur etiam mulieres proficiscentem. Sed quo ulterius progrediebantur uiri, eo plures mulieres uel paruuli relinquebantur, deserteque a suis spectabant  pauide uiam femine. Et cum iam uiros proprios e conspectu amitterent, hostem adesse arbitrabantur, ad omnem trementes sonum. Si quis concurreret, misere conuertebantur, sese peti, sibi catenas iniici trepidantes, quasi iam presentes essent qui timebantur. Titus ita iuxta conuentum iam sole infuso, ad urbem cum exercitu contendit: aperiuntur porte: egreditur populus cum exsultatione, et Romanos cum letitia suscipit et alacritate: abesse gaudens pestilentem uirum, fugisse per noctem, sibi liberam facultatem datam: orare se ueniam, ne fraudi sibi esset eius fuga, quem tenere sine suo exitio non possent. Ille dilatione uindicte consolatus, consummati negotii celeritate, ad comprehendendum Ioannem e uestigio plurimos misit, si forte eum consequerentur.  Ipse urbem ingressus, minis magis quam supplicio affecisse contentus pacis perturbatores, remisit omnibus, ne quis uel odio, uel domesticis excitatus negotiis, innoxios in inuidiam deduceret, et grauissimi criminis pulsaret atrocitate: cum multo tolerabilius sit id, quod incertum est, formidini participis conscientie derelinquere, quam condemnare innoxium. Sepe enim reum corrigit metus: pena autem innocentis sine ullo remedio correctionis est. Ioannes itaque non est repertus ab his quos direxerat Titus: sed reperti qui sequebantur eum, paruuli uel mulieres, ad duo millia fere interfecti, tria millia autem infirme etatis et sexus,  ubi satietas necandi facta, captiuitati adiudicati sunt. Custodiam militarem ciuitati impertiuit. Itaque Galilea omnis in potestatem Romanam deducta. Nam et Thabirius mons, cuius altitudo triginta stadiorum, uertex autem ipse campestris uiginti et tribus stadiis iacet, penuria aque ab aliis desertus, ab aliis orata uenia Romanis traditus: licet uirtute quoque et industria Placidi cui id negotii a uespasiano commissum fuerat, omnis conuenarum turba, dum cedentem sequitur, et arte reuocantem gradum perurgeret, campi medio circumfusa, refugium amiserit, pestem inuenerit.



CAPUT u.

Hactenus circumuagari licuerit, dum templi sancti a maioribus conditi, et sacre legis contagia refugientes, circa alias urbes stylum occupamus:  sed tempus est iam, ut que Hierosolymis gesta sunt, adoriamur, non ingenio freti, sed ne patrie legi ueterique cultui, nostri doloris uideamur negasse ministerium: fuerit in illis licet umbra, non ueritas, sed tamen umbra designat ueritatis uestigia. Habet enim picture lineamenta umbra, fulgorem non habet, nec ad summam perfecta est manum, sed diligenter intuentibus futura exprimit: et ideo minus delectat figura, plus illicit gratia. Unde placuit rerum arbitro abolere uetera, noua condere; ut ueritatem sequerentur, qui per angustias infidelitatis imagines non sequebantur.



CAPUT uI.

Fugiens, ut supra diximus, de Galilee partibus Ioannes ad Hierosolymitanam urbem se contulit;  et quasi quedam pestis infecit animos plurium, qui ex diuersis regionibus principes flagitiorum eo quasi in sentinam confluxerunt. Hoc enim illi urbi maioris causa excidii fuit, quia quod sceleribus suis deferebant perditi, ut eo conuenirent plerique, ubi uel tutiores se fore crederent, uel insolentiores ad flagitia coaceruanda, fidei deferre estimabantur. Recipiebantur itaque passim, quasi pio templi amore defensum uenirent. Hec prima labes malorum. Hinc oppressa est paucorum mansuetudo per plurimorum insolentiam: hinc itum in cedes, cum minus parceret alienus: hinc conspiratum, ut legis solemnia negligerentur, sacerdotia a bonis ad improbos deriuarentur, quod hominibus non solum a pio cultu, sed ab ipsa legis cognitione peregrinis,  quod sanctum esset, ignorabatur. uincti sunt primo regali genere uiri qui resistebant, quo ceteri metu cederent: deinde necati; et ut flagitium uelaretur, quos sine iudicio peremerant, missis in carcerem sicariis, eosque afficto crimine proditionis interemptos, ementiebantur. Pertracti itaque uniuersi metu, quod homines potentes atque innoxii Antipas, Lebias et Phoras tam facile oppressi forent, quod nec iam audebant resistere. Hinc eo processum, ut ignobiles atque indignos substituerent sacerdotum principes: ut quibus nulla emerendi honoris gratia suffragabatur, ii contra meritum suum adepti  sacerdotia, ad omne nefas conferentium arbitrio subiicerentur: sed cum obuiarent sacerdotales uiri, et maxime Ananus ceteris senior, ne per gratiam donaretur summi nominis prerogatiua, sortito creari principem sacerdotem expetunt, in quo nichil gratie, sed diuino iudicio committi sortis euentus estimaretur. Et reuera pretendebant ueterem consuetudinem, qua substituendos in sacerdotii principatum mos erat ad sortem uocari: euidenter autem solutionem legis operabantur. Cum enim lex sacerdotalis successionis uiros ad sortem legeret, illi ad speciem de sacerdotalibus tribubus unum, [a 1Kb] Enachum nomine, presentem statuunt, et ad sortem agi precipiunt. Tunc Phanis quidam sorte exiit, filius Samuelis, incanus uir, cui non modo per principes  sacerdotum ducta successio nulla suppeditaret, sed ne ulla quidem scientia muneris sacerdotalis, eo quod ruri uacaret: et ideo, quod esset princeps sacerdotum, incognitum habebat. Denique attracto ex agris, et reluctanti quasi in scena [b 1Kb] alia persona imponitur, induitur quoque sacrarum ueteri more amictum uestium. Docetur in tempore, quid eum facere oporteret. Ita sortis euentu exposita est nequitia seditiosorum, ut ad imperitum agrestem tanti sacerdotii functio deduceretur. Sed illis ludibrio erat circumscriptio ueteris solemnitatis, sacerdotibus dolori: qui irrideri legem a perditis flentes ingemiscebant. Ipsi tamen freti pietatis auctoritate et bonorum indignatione congregant sese, et super perturbatores irruunt. At illi cum et cause et numero  dissiderent, ad templum quasi in arcem confugientes, uelut castrum quoddam sibi constituerunt, ad repellendam irruentis populi multitudinem. Ac primo ante fores templi atque in ipso uestibulo siti, aduersum populum preliabantur: si quis uulneratus fuerat, interiora templi petebat, illic sanguinem suum fundens interno limini, et cruenta pauimentis sauciosiora detergens ulcera fibreque patentis uulneris, uestibus his, quas non liceret illis contingere, fouebantur. Bellum erat intra urbem, bellum inter ciues, bellum ante templum: ne hoc quidem reueriti latrones, cum a populo instantius perurgerentur, intra ipsum templum sese receperunt, et clausere illico fores. Quo obiectu reuocatus est Ananus; ne uideretur bellum templo inferre, et  sacratas religione maiorum perrumpere fores templi, reflexit impetum plebis, et sex millia uirorum in porticibus constituit, qui muniti armis pretenderent, sollicitam adhibentes custodiam. Paulatim tamen molliuit animum, ut paci consuleretur, eo studio maxime, ne templum sanguis ciuium contaminaret: suaderet quoque mittendam legationem, pacis sequestram, ut bellum intestinum deponeretur. Adsciscitur Ioannes ad exsequendam legationem, suspecte fidei uir, et affectande potentie succensus cupiditate: sacramentum petitur: non abnuit ne damnum periurii pateretur, si negasset. Simulabat  se plebi fauere, ut circumscriberet. Quid plura? Pergit, de pace pauca premittit, plura subtexit ad belli incentiuum: dicens nomine pacis [a 1Kb] bellum inuolutum, latere insidias, Ananum Romanis urbem tradere, quo solemnitas ueterum dissolueretur, legis abrogarentur precepta, componens e diuerso omnia; atque inuidiam in principem sacerdotum referens eorum, que ipse meditaretur. Callide etiam, quos sciebat illorum qui conclusi erant, esse presules et factionis principes, incitabat, parere mortis formidine asserens, quod ipsis specialiter Ananus exitium composuisset: uenisse se, ut fraudem manifestaret. Mature subsidia querenda, prius quam ab eis pena reposceretur. Quid plura? pacis medius bellum accendit. Eliguntur qui  Idumeos ad prelium rogent: genus mobile, inquietum, insolens, promptum ad discordias, rerum immutationibus letum, periculi improuidum, preceps ad prelium. Itaque sine mora flexi ueniunt, congregantur uiginti millia uirorum, ut pote nullis intenta terrarum cultibus, sed parata latrociniis. Nec latere potuit Ananum aduentus Idumeorum. Denique portam claudi iubet, ne cum tumultu ingrederentur: sed si fieri posset ueritatem cognoscerent, bello renuntiarent.



CAPUT uII.

Ascendentes itaque principes sacerdotum murum, Idumeos de turri alloquebantur: maximo esse miraculo sibi, quod tam cito irretiti mendaciis, causas quas nondum cognouerant, armis prosequerentur:  cum oportuerit eos prius disceptatores esse negotiorum, quam bellorum preliatores: et pre ceteris merita cognoscere, quam arma sumere: et arma aduersum uiros sui generis, sui cultus, sue solemnitatis nullis amplius irrogatum iniurie quam Idumeis, qui ad societatem flagitiorum tam grauium concitarentur. Quid enim aliud ab his, nisi parricidium aduersum ciues, sacrilegium aduersus templum deposceretur? non solere diuersa inter se studia, diuersosque mores conuenire. Similitudo enim morum facit uoluntatum societatem, et cognata studia sibi nectit. Nequissimos homines qui latrocinio sumptum exercerent suum, arrogassesibi ut Idumeos sibi socios accerserent: tantum abhorrentes ab eorum proposito, a quibus rogarentur, ut illi patrie  sue bellum intulerint; uos uero obsecrauerint, quasi alienam urbem defensum uenire. Nihil uobis commune innoxiis cum predonibus: nichil commune sobriis cum se inebriantibus: utinamque uini esset illa ebrietas, et non furoris. Qui ubi se flagitiis ingurgitarunt, dissipando proprias successiones, diripiunt aliena; et male parta nequius dissipant, deterius effundunt. Nullus rapiendi finis, quia nullus abliguriendi modus. Ubi se uino infuderint et impleuerint ebrietate, publicorum eructant crapulam negotiorum, ut nostro rursus sanguine inebrientur, et sacre illudant religioni, que uobis semper uenerationi  atque reuerentie adfuit. Fugite igitur cetus parricidales, et ausus sacrilegos destituite, deserite latronum conciliabula. uocati estis ad consortium sceleris, uenitis ad remedium patrie. uidemus ornatissimum populum, quem uenire decuit publico rogatum consilio, ut urbi Iudeorum prestantissime  aduersum hostes auxilio foret. Sed etsi nos defuimus petitioni, dum pacem sperauimus, et fatigare uos [b 1Kb] propere uoluimus, qui excitatoribus belli pacem offerebamus: tamen uos quasi diuino arbitrio ueneritis, consulite in medium, et exhibete partis utriusque arbitros. Querite unde ceperunt exordia tumultus, qui cecinerint quiete urbi classicum, qui effuderint prestantissimorum ciuium sanguinem,  quibus auctoribus pena exacta de indemnatis sit: qui nobis ante Romanos exitio fuerint, aduersum illos bellum parabamus, et hos iam hostes patiebamur: quorum igitur cum Romanis suspecta gratia? eorum qui Romanos uindicant, an eorum qui Romanos repellunt? Grauiora hec certe nobis, quam Romanorum prelia: ab illis enim pro libertate morimur, ab istis quasi pro scelere iugulamur. Simulantur innoxii criminum proditionis, et post mortem calumnia componitur: cum cognitio penam preuenire soleat, non pena cognitionem. Quid enim prodest defuncto absolui, cum iudicio iam nichil debeat? Suscepimus tamen etiam sortem huiusmodi, ut post necem de innocentia queratur: et libenter apud uos quoque causam agimus nostre defunctorumque  integritatis, qui statis armati pro aduersariis: ita nulla argumenta calumniantibus suppetunt, ut apud uos quoque grauiorem causam habeant, qui tam cito credidistis: bonus enim iudex circumseptum se esse mendaciis dolet, et eo est fallenti infestior, quam appetitior, [c 1Kb] quod temere se impulsum, ut falsis crederet, ulciscendum arbitratur. Igitur nobis integrum examen seruate, et colligite ueritatem, non ex contexione uerborum, sed ex serie negotiorum. Primo omnium, cur Romanis proderemus patriam, quos potuimus et non lacessere, et forte oportuit fieri, ut non excitaremus uniuersarum uictores gentium: sed hoc non est iam presentium partium deliberare. Superioris fuit temporis eligere, quid sequeremur: nunc oportet pro libertate occumbere:  prestat enim pro patria mori. Commodius fuit ante bellum pacem morti preferre: sed quia bellum in ceruicibus, multi iam fratribus capti, alii necati, aliis dolor ex mortuis, gemitus ex reuinctis: eligenda magis libera mors, quam uita captiuitatis. Suppetit tamen morituris, falsi criminis abolere infamiam proditionis. Apud uos, Idumei, causam agimus: prodantur conscii, deducantur in medium nuntiorum interpretes. Si tenent, uindices prodant: si non tenent qui accusant, et uanis insimulant suspicionibus quas ipsi sibi composuerint, non debent arguere, quod non possunt probare. Sed  quia accusare non audent, dissipare per uulgus desiderant: et ideo ad bellum prosiliunt, ne in iudicium uocentur. In bello enim contentus furor est, in pace ueritatis examinatio. Adsumus: en primis suppliciis nos spontanei offerimus, si tamen aliquis accusator prodeat; aut si in populum inuidia torquetur, querite diligentius quid consilii fuerit in cetu publico. Nonne ut bello instructa pararentur agmina, aut pro libertate unusquisque patriam iuuaret? Aduersus ipsos certe latrones quid deliberatum fuerat, nisi ut pax conueniret? Exasperauerat publicam indignationem dolor singulorum, innocentium sanguis, mulierum gemitus, paternorum statutorum preuaricatio: increpuit gemitus uniuersorum, quia unusquisque sibi similia pertimescebat.  Ad indignissimos sacerdotia deferebantur, peti ceperunt uocibus; illi lapidibus plebem cedere, telis necare; exarsit publicus dolor: illi in templo latronum receptacula constituerunt. Itaque pacis locus reuerendus etiam gentibus, et domicilium sanctitatis factum est predonum conciliabulum; et quo ex omnibus terrarum partibus confluebatur ad cultum feste celebritatis, ibi nunc stabula quedam ferarum sunt, humano cruore madentia: licet nobis hec querere, uel armatis sine lege belli. Tamen fuit plerumque inter arma iudicium, et iustitia deposuit belli instrumenta, compescuit turbas equitatis sententia. Potestis hec arma ad defensionem urbis conuertere, que sumpsistis ad euersionem. Licet etiam introire sine armis, audire et percontari  omnia: si quod remissum aduersus hostem reperitis, proditionem putate. Quod si neque uindices uos, neque arbitros exhibere uultis, quid miramini, si porte armatis non aperiuntur? Non iste aduersum cognatos, sed aduersus arma clause sunt. Bellum deponite, et porte patebunt.



CAPUT uIII.

Hec ubi sacerdotes locuti sunt, et maxime iehsu ceteris senior, post Ananum tamen qui secundo loco fungebatur, indignantibus Idumeis, quod non continuo urbe recepti forent: Simon unus de ducibus Idumeorum: Minime, inquit, mirum, si ciues seuiunt, et clausos tenent qui nationi socie portas clausere, et non patiuntur consortes et participes suos ingredi: nobis de muro loquuntur, et quasi  aduersarios muris repellunt quos amicos habebant. Quis dubitet quod parent suscipere Romanos et forte coronare portas, quando illi ingredientur? que maior iniuria? Patere nempe omnibus hominibus ista ciuitas solet causa cultus et obseruantie: nobis solis intercluditur, quasi hostibus, soli abdicamur, soli repellimur. Simulant se nostrum petere iudicium, quos ne limine quidem dignos urbis putarunt. Lateant que aduersum illos gesserunt: nostre iniurie testes et iudices sumus. Aduertimus quid clausi  patiantur, quando nos arma iubemur deponere: et credibile esse potest, quod eorum exspectetur sententia, quorum suspecta est fides? Festinemus itaque eripere clausos, quibus templum carcer est factum, ne seruentur usque ad aduentum exercitus Romani, et captiui tradantur uespasiano. Auferamus a templo obsidionem, custodes teterrimos remoueamus, qui neminem uel ad purgandam aluum egredi sinunt. Si quis introferre cibum clausis desiderat, prohibetur: si quis exire, ad mortem rapitur: crimen factum est cultus religionis.



CAPUT IX.

Hec audiens cessit [a 1Kb] Ioannes, considerans aduersa Dei uoluntate frustra sese obniti: quandoquidem domi forisque hostilia streperent agmina, et gemina  ex parte ciuitas oppugnaretur. Fremebant Idumei quod excluderentur. Machinabantur in templo siti, quomodo iungerentur Idumeis: hos angebat metus, ne Idumei ante effectum abirent: illis extorquebat pudor propositum regrediendi. Et iam pene obrepserat diffidentia, cum subito nocte oritur procella intolerabilis, tempestas atra, fremunt uenti, celum inhorrescit, uis imbrium multa [b 1Kb] infunditur, terribiles coruscationes, tonitrua immania, terrarum mugitus, ut solui mundus estimaretur. Quis crederet plus nocuisse istud intra urbem positis, quam extra urbem degentibus? cum utique hi tectis muniti forent, illi obiecti ad imbres: sed amplius terruit iniurie metus, quam ipsa iniuria. Denique illi qui nulla habebant refugia tectorum, clypeis sese  tegebant manentes in officio, nec dilabentes: isti circa domos suas quisque dispersi, locum dederunt, ut ab his qui intra templum erant, porte aperirentur. Anceps tamen et diuersa populi sententia. Alii Deum summum indignantem Idumeis, tempestates mouisse arbitrabantur, quod aduersum participes suos armati uenerant: Ananus et profundiora seniorum ingenia, coniectabant Idumeos iniuria sui amplius excitari in sociorum perniciem. Denique sollicitior ceteris noctibus, Ananus illa nocte non fatigatione corporis, sed animi magis desperatione [c 1Kb] solutus, cessit rebus aduersum se fluctuantibus, et militantibus in excidium suum mundi procellis: nec reuisendas putauit custodias, quasi daret auctoritatem dilabendi, quo cuique esset sententia. Quam  occasionem nacti qui in templum refugerant, surgentes secuerunt uectes portarum. Cooperatus est illis fragor celi, ut serarum sonus non audiretur, et tumultus egredientium. Deinde uenientes ad murum, portam que uicina erat Idumeorum celibus, reserauere. Ultimus ille dies uniuerso populo fuisset, si non ad templum prius quam urbis [d 1Kb] signum dirigendum putassent. Sed quia metuentes sibi, qui intra templum clausi tenebantur, ne cognito ingressu Idumeorum, in ipsos circumfuse plebis impetus  fieret, ut uindictam morituri exposceret, rogauerunt, ut ipsi primitus [a 1Kb] cladi eximerentur: tunc postea liberatis ipsis, et coniunctis uiribus, in populum effunderentur. Deflexere ad eos qui legatos miserant oratum auxilia saluti, simul ut insperate merces irruptionis, auctoribus eius hoc munere potissimum rependerent. Quod ubi processit ex sententia, simul omnes a templo quasi quodam castro effusi, extenta acie quoscumque repererant dormientes alios, perterritos alios, totis cedebant uiis. Nihil proderant preces, nichil lacryme, nil insignia honoris, nullorum meritorum gratia, omnes passim iugulabantur. Denique uidentes bestialem in persequentibus immanitatem, quod nulli parceretur, ipsi sese illaquebant miserabiliore  exitu,  quam si ab hoste perimerentur: quia uoluntaria mors immanitati ascribitur, informis laquei nodus etiam probro datur. Sed quis consilio locus, ubi tantus erat metus suppliciorum, cum metueret unusquisque non mortem, sed cruciatus ante mortem, quibus mors remedio foret? Redundabat [b 1Kb] undique sanguis, et maxime circa templum: quia ibi congregati erant, qui clausos custodiebant. Reperta itaque illo die cesorum octo millia quingenti uiri. Inde conuersi ad urbem, sicut gregem quemdam pecorum, ita homines, quoscumque obuios habuere, interimebant. Erat miserabile spectaculum, intra urbem omnibus ante reuerendam, bellum geri, perniciem iniustam pauperibus ac debilibus inferri. Sane iuuenes ac ualidiores in carcerem retrudebantur,  quos factioni idoneos arbitrabantur; sed magna uirtute plerique omnia supplicia malebant subire, quam ut perditis sociarentur. Nec modus erat ullus, nec pudor: ita furebat rabies immanitatis. Post ubi defuere uisi processu temporis, causas sibi simulare ceperunt perimendorum, quo ad iudicia reos ducerent, non ut requireretur iustitia, sed ut crudelitas excitaretur.



CAPUT X.

Erat in ciuitate Zacarias, qui odisset improbos, nec se misceret flagitiosis, diues opum, quarum illi abundantiam, uel ad dissoluendam factionem suam efficacem opinabantur, uel ad predam sibi uberem: hunc proditionis crimine [c 1Kb] accersendum putarunt. At ille ab huiusmodi integer conscientia, adesse sibi cepit cum libertate, ut non solum dilueret  obiecta, uerum etiam reos ipsos maximorum astrueret flagitiorum: apud septuaginta uiros dicebatur negotium. Absoluunt omnes, quia nichil, quod affine esset sceleri, proferebatur. uerum illi irruentes, et ipsum precipitant in profundum, et perturbant iudices, non solum cum iniuria, sed etiam cum periculo: ut eorum exemplo ceteri in reliquum cauerent, constantiam in iudicando aduersa eorum uoluntate assumere. Rursus tamen ne quis absolueretur, ipsi irarum suarum exsecutores, quos libitum erat, sine iudicio necabant. Cesus Gorgon, uir gratus  et amabilis: Niger Pereites, qui inter propugnatores Iudee ad tuendam rei summam fuerat electus bellator uir, ut etiam uulnerum cicatricibus uirtutis insignia preferret, rapitur ad mortem: et cum se extra urbem duci uideret, non iam pro uita, sed pro sepultura cepit rogare. Ac ne huius quidem tam miserabilis petitionis responsum accepit conueniens misericordie. Fingebantur calumnie: si quis se redimebat, innocens erat: qui non offerebat pecuniam, tamquam reus feriebatur.



CAPUT XI.

Dum hec Hierosolymis aguntur, uespasianus interea partes alias gentis Iudee debellabat. Persenit ad eum, que seditio esset Hierosolymis, que domesticis preliis neces sibi ipsi irrogauissent, que  supplicia ciuium exacta a ciuibus: hortari plerique, ut eo pergeret, ne quid triumpho Romano et sue glorie decerperetur. At ille moderatus et prouidas uir, qui non id quod ex usu uulgi accommodum [d 1Kb] existimaret, sed quod altiore consilio rei summe conducere arbitraretur, referre illa suadentibus cepit: Non semper preliis iuuari rempublicam, sed plerumque etiam armis depositis laudem parari, et debitum patrie solui. Quid interest, quomodo uincatur hostis, nostrone an suo ferro? nisi quod suo sine Romana inuidia prosternitur. Non enim possunt de nobis queri, cum se ipsi consauciauerint: simul quam iusta nobis bella mouerint, significant, quando nec ipsi sibi parcunt: uindictam hanc de celo uideri, ut furore insaniant qui Romanos lacessiuerint.  Sed si quis derogari aliquid glorie nostre asserit, cognoscat preponderare sepe remedium cum silentio, quam prelium cum periculo. Denique noster Maximus cunctando magis fregit Annibalem, quam preliando. Etsi Scipiones subegerunt Africam, tamen communis bellorum cum multis uictoria: Maximo soli datum, quod cunctando restituerit rempublicam. Plus itaque est seruasse Romanum imperium quam propagasse. Aequemus tamen merita uirtutum. Non minora utique in ipso bello sapientie commenta sunt, quam insignia fortitudinis. Pereant ergo suis armis: nichil [e 1Kb] laudis diminuit, et plurimum uictorie nostre adiungitur. Nesciunt suos seruare, quibus nos parcimus. Quid, quod si imminere. ceperimus, fortasse inter se resipiscant, atque in  gratiam redeant? quod non uereor, sed aduersus uestram sententiam profero: aut si permaneat seditio, uideantur ipsi sese expugnasse, nichil Romanum egisse exercitum, manus nostras otiosas fuisse, uictoriam non uirtute nostra, sed hostili internecione inter se paratam. Itaque hoc prudentius consilium, ut absentibus nobis seuiant in exitium sui, ne quis putet eos nostris magis quam suis exercitos factionibus. Tunc melius appropinquabimus, ubi uictor superfuerit, qui nostro accedat triumpho. Certe ueniant ad nos, qui fugiunt suos; inueniant  apud nos salutem sibi, quos suorum pestis exagitauerit.



CAPUT XII.

Nec fefellit opinio uespasianum: nam qui poterant pretio se redimere, ut dimitterentur, ad Romanos confugiebant. Repleta erant dilabantium strata uiarum omnia, omnes semite: relaxabantur diuites, pauperes interficiebantur, quibus pecunia deerat ad redemptionem. Multi etiam extra urbem insidias et latrocinia pertimescebant, et maxime inopes quibus comitatus deerat. Pari itaque foris et domi proposito sibi periculo, utrobique pernicioso, plerisque tamen patrii spe sepulcri, mors apud suos tolerabilior estimabatur.



CAPUT XIII.

 Ubi strage maxima populorum, metus in omnes sparsus, subditos factioni fecit uniuersos. Non contentus communem cum principibus factionis exercere Ioannes potentiam, tyrannidem affectare cepit et parem indignabatur. Destruere itaque aliorum statuta: nichil nisi quod libitum foret, ratum habere: paulatimque sibi adsciscere stipatores: artifex dolo, quos uellet, et fraude circumuenire, obligare pecunia, terrere potentia, quibus artibus plurimos sibi associauerat. Rursus non deerant, qui uel periculoso studio seruitium detrectarent, cum presertim dominationi assueti, tolerare seruitutem nequirent. Decernebant itaque in una urbe tria genera exitialium calamitatum: tyrannides, bellum, seditio: quarum unaqueque non unam, sed plurimas  urbes deleret. Ex tribus tamen leuius bellum erat; et iustus hostis tyranno aut factione tolerabilior uidebatur. Accessit his quartum genus sicariorum, qui occupatam tyrannicis motibus aut seditionis tumultibus urbem uidentes, uicina omnia populabantur, et asportabant omnia. Mulieres et paruulos qui laborem itineris, uel sexus uel etatis infirmitate perpeti non poterant, neci dabant. Septingenti itaque numero perempti: conuectatum in castella frumentum: irruebant agris, urbibus, templis, predas agebant: necandorum occasio non pretermittebatur: agminis specie latrocinium [a 1Kb] excitabant, plures quam usus habebat latrocinandi. Latrocinii seuitia bellum acerbabant, sine uenia deditionis aut susceptionis indulgentia.



CAPUT XIu.


Rogatur itaque uespasianus, ut ad remedium ueniat, a quo excidium metuebatur. Contendit Gadaram, ubi opulenti plurimi, qui patrimonii sui causa, magis magisque latronum insidias et incursus pertimescebant; et ideo ad uespasianum occulte miserant, ut ad se appropinquaret, quo ciuitas a latronibus erueretur. Adfuit exercitus Romanus, quem uidentes Gadarenses, confugiendi uotum habebant; sed qua uia inexitiabile id sibi afforet, non reperiebant, ne in discedentes insurgeret factio, atque uniuersos  deleret. Non preteriit tamen legatione Gadarensium inuitatum uespasianum, eius legationis conscium, ut pote urbis primorem, nomine Dolesum, quem capientes interemerunt; atque ulti iniuriam, egressique urbem, in abdita et munitiora sese contulerunt; Gadara Romanis tradita: cum ingenti plausu susceptus est uespasianus. Is continuo ad persequendos qui refugerant, Placidum direxit: ipse reuertitur in Cesaream.



CAPUT Xu.

Placidus premissis quingentis equitibus, fugientes insecutus, cegit eos in uicum qui proximus erat, concedere: in quo electorum pube iuuenum reperta, audaciam sumpsere, ut insurgerent in Romanos. Que res illis cladi fuit. Nam circumfusis equitibus,  a uico exclusi, sine ullo cedebantur impedimento. Et dum alii conferti sese reciperent, ante limina portarum trucidabantur. Cesorum cadaueribus [b 1Kb] aggregata moles adequauerat murorum altitudinem. Romani alios sagittis figebant, alios sauciabant diuersis missilibus: ad postremum castellum expugnauere, ibique omnes, nisi quibus elabendi facultas fuit, interfecti. Alii fugientes, ingentem famam Romane uirtutis suis sermonibus exaggerabant, maiora sibi quam hominum uisa corpora, nullam resistendi cuiquam aduersum inuictos fiduciam. Unde perterriti omnes, fugere illico; nec solum uicina et finitima, sed etiam Hierico urbs, que propter incole multitudinis agmina spem ceterorum fouebat, relinquebatur. Placidus, rebus ex sententia fluentibus, eos  quoque per equites insectatus, alios confertos, alios palantes sternit usque ad flumen Iordanem: maximum quoque numerum ad ripam fluminis reperit impeditum transitu, quod tunc forte predictus amnis imbribus auctus, aut resolutis niuibus intumuerat. At illi ubi Romanos adesse uiderunt, parant sese, et ad fluminis oram stipant. Necessitas intercluso fuge subsidio, remedium in manus uertit, et impetu facto, multi supra pauciores equites arietantur: illi arte nota et ueteri militie more interequitantes dissecare hostium cuneum, dissoluere globos, fessos urgere, cedentes sequi cepere: hinc alii ferro hostium, alii suo, quod conferti in unum atque in se relisi incurrerant, interficiebantur. Alii in flumen ruebant, qui ipsa sui ruina, et alius alio impliciti demergebantur.  Plerique etiam estimantes, quod possent pretergredi, sese fluuio dabant. Quos paululum progressos sorbebat gurgitum uis aut fluminum ictus abripiebat. Et si qui natandi usu super aquas processerant, aut fluentis subterlabentibus se suspenderant, aut arborum ramis impediti, qui fluuio deducebantur, aut ipsis caudicibus oppressi, animam ponebant in flumine. Sepe etiam nandi indoctus, ubi natantem apprehendisset, tenebat, ut ipse pariter euaderet, et astrictum brachiis defatigabat, donec uterque mersus, alteri exitio foret. At si qui forte secundo  amne decurrens euasurus estimaretur, [a 1Kb] irruebatur sagittis, ac subito resupinus, cessantibus brachiorum remigiis, interibat. Fuere etiam, qui natare nescii, dum expertem doloris mortem requirunt, edito riparum toro, in fluuium se excuterent uoluntarii. Alii arenoso ingressi littore, merso uestigio deprimebantur: plerique etiam saxorum teretium lubrico aut uadosis offensi locis, instabili fluctuantes gradu, fluentis sequentibus obruebantur. Cesa ferro tredecim millia: innumerabilis autem multitudo fluuio consumpta, preda ingens de ouium gregibus, et camelorum atque asinorum et boum parta; que licet strages hominum maxima fuerit, [b 1Kb] tum uero maior estimabatur, quia non solum regio omnis repleta erat cadaueribus humanis , uerum etiam ut Iordanis ipse defunctorum corporibus obstructus, cursus proprios dirigere non posset. Asphaltites quoque lacus cruore et uisceribus defunctorum mutaret nature sue speciem, in quem omnia, quecumque Iordanis attraxerat, inuehebantur. Denique nonaginta duo millia et ducenti illa die Iudeorum periisse estimati, a quingentis tantummodo equitibus, et tribus millibus exercitus pedestris. Progressus quoque ad ulteriora Placidus, Abilam et Iuliadem et Betesmon, et omnes uicos loci ipsius usque ad Asphaltitem lacum Romano imperio restituit. Scaphis quoque imposuit milites, a quibus uniuersi qui in lacum memoratum confugerant, exstinguerentur.



CAPUT XuI.


Itaque et hec omnia usque ad Macheruntem recepta: uespasianus tamen tempus prelii opperiebatur, quo metropolim totius Iudee exercitu Romano adoriretur: inter que, occupato rebus sibi creditis, motus noui ex Gallicanis partibus insinuantur, quod a Nerone potentes quidam Romane militie uiri desciuissent. Quo comperto, cupiens intestina bella ac summe rei totiusque Romani imperii periculum, confecto in oriente bellorum tumultu, leuare: ut rerum secundarum nuntiis, motus omnes Italie uel comprimeret, uel preueniret; ubi primum seua hiems temperata ueris principio, cum maiore parte exercitus de Cesarea iter mouit. Excepit eum Antipatris nomine ciuitas appellata. Inde procedens, exurebat uicos, necabat eos quos reperiebat  alienos: ac maxime Idumeis uicina, quecumque offenderat, depopulabatur; quod inquietum genus hominum potius bellis quam otio uel quieti amicum foret. Duos quoque Idumee uicos [c 1Kb] Ligarum et Capartorem, eorumque incolas comprehendens maxima strage labefactauit. Siquidem supra decem millia uirorum peremit, mille captiuos abduxit, reliquum uulgus expulit, ut ibi constitueret manum suorum: quia montana locorum regionis eius latrociniis infestabantur. Ipse cum exercitu Amathunta repetit,  que de aquis calidis uocabulum sumpsit, quod aquarum uapor Syro sermone Amathus appellari fertur. Therme ergo Grece dicitur, eo quod calidum fontem habeat intra muros. Deinde per Samariam iuxta Neapolim in Hiericho contendit, ubi occurrit ei Traianus multam manum agens, ex his qui ultra Iordanem siti Peree regionis populi, in ditionem Romanam uicti reuerterant. Nuntio itaque aduenientis Romani exercitus plerique ex urbe Hiericho, quod eam intutam uiderent, in montana Hierosolymitane regionis sese contulerant. Residentium turba omnis consumitur. Neque enim difficile fuit urbem properato capi, que nec naturali fulta esset munimine, et a suis esset dilabentibus deserta ac destituta. Urbs condita in campo, cui supereminet  mons diffusior et nudus gignentium. Namque secundum septentrionalem plagam, usque ad Scythopolis urbis terram extenditur, ex parte meridiana usque ad regionem Sodomitanam et Asphaltitis fines diffusus habetur. Aegrum autem et ieiunum solum, et ideo desertum ab incolis, quod sine ullo usu esset cultoribus naturali sterilitate. Aduersus huic mons supra Iordanem, cuius exordium a Iuliade et plaga septentrionali assurgit: ipse autem pretendit in meridianum usque ad Sobaros, Arabie Petree conterminos, ubi etiam mons est, usu ueterum ferreus nuncupatus. Inter hos duos montes campus iacet, quem propter magnitudinem, quod in multa spatia [d 1Kb] dirigatur  incole Magnum appellauerunt, cuius longitudo triginta et ducentorum stadiorum,  latitudo centum uiginti. Exordium a uico Gennabar, finis usque ad Asphaltitem lacum. Iordanis eum [e 1Kb] medium intersecat campum non solum inoffensa, sed etiam adiuncta gratia uiridantibus ripis fluminis alluuione, et succedentibus Asphaltite et Tiberiade unius fontis, et utroque diuerse qualitatis lacu. Namque alterius aque saper salsus, et sterilis usus; Tiberiadis autem dulcis atque genitalis. Sane in diebus estatis immodicus per spatia campi exestuat uapor, unde coalescente uitio nimie siccitatis, atque humo arida corruptior er, miserandas accolis conficit egritudines. Arida sunt enim omnia preter oras fluminis. Denique in remotioribus egrescit et fructus arborum; siquidem et copia uberior, et fructus palmarum opimior est, qui supra ripas Iordanis fluminis gignitur, alius longe exilior.



CAPUT XuII.


Est etiam iuxta Hiericho urbem fons abundans, atque idem uberior ad potum, pinguior ad irrigandum, quem iehsu Naue natione Hebreus, manu ualidus, primum genti eripuit Chananeorum. Is in principio corruptior habitus ac sterilis ad generandum, potantibus et usui parum salubris. Unde rogatus ab incolis Eliseus propheta, idemque Elie discipulus, et tanto successor nequaquam indignus magistro, ut hospitalitatis sue mercedem relinqueret, quos  uisitauerat, locis, et corruptelam aquarum leuaret, remedium dedit sicut Regnorum uetus Scriptura edocet, precipiens uas fictile cum sale deferri sibi, quod accipiens, deiecit in fontem sal, et dixit: Sanaui aquas istas, et non erit in his moriens, neque sterilis ab eis: et sanate sunt aque, secundum uerbum, inquit, Elisei prophete . Ex illa itaque benedicti salis infusione temperate aque, reserataque ora fontis, sanctificati sunt aquarum meatus, ut dulciores potus uenarum scaturigo effunderet, et omnis illa dulcesceret aquarum amaritudo; uberiores fructus terra daret. Generande quoque sobolis optima successio, largam posteritatis copiam subministraret, nec deficeret genitalis aqua: [a 1Kb] cum diuina gratia pro iustorum fidelibus studiis tanti  prophete benedictionibus aspirauisset. Conuertit itaque naturam aquarum ad preces prophete celestis oraculi resultatio, continuoque sterilitatem depulit, fecunditatem infudit. Cepere illic crebrescere generationes hominum, fructus terrarum, succusque [b 1Kb] aquarum, ante ieiunus et amarus internecare solitus sata, tristiaque bibentium ora torquere, fertilitatem solo, potantibus suauitatem infundere, ut si breuiter culta contingat plus prosit, quam ubi diutius irrigauerit. Est enim noua gratia, ut profectus redundantior sit, ubi usus minor: et ubi amplius quisquam usus fuerit, ibi minor fructus sit: eoque plus ceteris fontibus rigat, quia uel exiguum eius abundat ad ubertatem. Denique campus eum circumiacet septuaginta stadiorum in longitudinem, uiginti  in latitudinem patens. In eo mirabilem hortorum gratiam cernas, uaria palmarum genera, tantamque dactylorum dulcedinem, ut mella defluere putes haud ceteris inferiora. Sunt etiam illic prestantissimi apum fetus: nec mirum, ubi tam diuersis inhalantes floribus, paradisi suaues fundunt odores. Illic opobalsamum gignitur. Quod ideo cum adiectione significamus, quia agricole cortice tenus uirgulas incidunt, eas in quibus balsama [c 1Kb] gignantur, ut per illas cauernas paulatim distillans humor se colligat. Cauerna autem Greco nomine dicitur. Illic cypreum, illic mirabolanum nasci ferunt, et alia istiusmodi, que in aliis locis haudquaquam reperiuntur. Aqua ut cetera fontium, illic tamen prestantior, estate frigida, hieme tepens. Aer mollior, ut summa  hieme lineis incole exuuiis utantur indumentorum.



CAPUT XuIII.

Nunc Asphaltitis lacus qualitatem spectemus. Melius est enim in locorum ueterum descriptionibus, uel ceterorum elementorum miraculo, quam in Iudeorum seditionibus stylum occupare. Siquidem ista flagitia mentem exasperant; illa demulcent animum, dum recensentur, et ad ueteris historie reuocant cognitionem. Nobis autem quibus incultius ingenium est,  cordi est patrum ex Aegypto [d 1Kb] regredientium, usque in terram repromissionis repetere uestigia, ut si cui forte nostra in manus ueniant, non nostra legat, sed patrum relegat. Dulce est enim inter maiorum uersari habitacula, et ueterum dicta factaque recensere memoria, atque eorum inherere gratie. Sed iam siue naturam, siue qualitatem aquarum exprimamus, ne noster quoque in eo lacu [e 1Kb] proiiciatur stylus, ex quo omnia quecumque mergenda putaueris, uiuentia tamen resilire opinio est: et quamuis uehementer, [f 1Kb] allisa, statim excuti. Aqua ipsa amara et sterilis, nichil recipiens generum uiuentium. Denique neque pisces, neque assuetas aquis et letas mergendi usu patitur aues. Lucernam accensam ferunt aquis supernatare, sine ulla conuersatione exstincto demergi  lumine: et quamuis demersum arte, quod uiuat, difficile in profundo herere. Denique uespasianum ferunt precepisse natandi ignaros reuinctis manibus in profundum deiici, eosque omnes illico supernatasse, quasi spiritu quodam uenti leuatos, et ad superiora ui magna repulsos resiliisse. Multa fabulosa de hoc lacu plerique estimauerunt, que nobis inexpertis ueritate rei, promere numquam consilium fuit. Mutare etiam ter in die colorem aque, et ad radios solis uarie refulgere non placuit pro uero locare, cum sit ipsius [g 1Kb] aque lacus obscurior ceteris aquis, et quasi aduste preferens similitudinem. Certe si ad radium solis et ipsa resplendeat, nichil nouum, et quasi pro miraculo promendum: cum hoc commune sit aquis omnibus. uagari super aquas bituminis  glebas certum est atro liquore, quas scaphis appropinquantes colligunt, quibus id muneris est: herere sibi fertur bitumen, ut ferro haudquaquam, uel alia preacuta metalli specie recidatur. Sanguini sane cedit mulierum, quo menstrua soluentes leuari feruntur. Cuius attactu uel urina  interrumpi proditur: utilis autem ad compagem nauium fertur, et corporibus hominum salubris admixta medicamentis. Longitudo lacus eius usque ad Zoaras Arabie dirigitur stadiis quingentis octoginta: latitudo stadiis centum quinquaginta, usque ad uicina Sodomorum, qui quondam uberrimam regionem inhabitabant: abundantem fructibus, distinctam quoque urbibus splendidissimis. Nunc autem ea locorum deserta, atque exusta  sunt incendio. Nam cum omnia illis Deus suo contulisset munere, arua frugum feracia, et uineis ceterisque fructuosis arboribus rus consitum; ingrati, nec pre oculis habentes potentiam Dei summi, quasi non omnia cerneret, omnia prospectaret flagitia, nichilque esset quod illum latere aut preterire posset: ita intemperantie sue probris miscere uniuersa ac polluere cepere, quibus diuinam traxere offensam, et pro scelerum pretio de celo descendit ignis, qui regionem illam exureret. Quinque itaque  urbes incense, quarum umbra quedam et species in fauillis uidetur. Arsere terre, ardent aque, in quibus celestis ignis reliquie recognoscuntur, atque adhuc manent. Spectes illis ad speciem poma uiridantia, formatos uuarum racemos, ut edendi generent spectantibus cupiditatem: si carpas, fatiscunt ac resoluuntur in cinerem, fumumque excitant, quasi adhuc ardeant. Hec propter supplicia impiorum de Sodomitano territorio comperta, silentio obducere non oportuit. His enim decursis, remunerationem piis fore dubitari non potest.



CAPUT XIX.

uespasianus itaque proxima queque Hierosolymitane urbis castella uel urbium munimenta, distributo exercitus Romani uel sociorum subsidio replebat,  ut aduersa sibi omnia cognoscerent, que ante conspiratura secum ad bellum contra Romanos gerendum arbitrabantur. Nihilominus Lucio Annio Geresam destinato, insidiis urbem cepit: mille etiam iuuenes interfecit, quibus preuentis exempta est fuga. Captiui abducti plurimi, atque uniuersa eorum patrimonia a militibus inuasa. Precepto ducis possessiones que reperte fuerant, exurebantur, rapine exercebantur licentia. uastabant Romani montana atque campestria, quibus Hierosolymitana ciuitas circumfusa bello undique ardebat. Nec feriati erant Hierosolymitani a suorum sensu periculorum, quibus omnes interclusi erant exitus, ne quis fuga periculo eximeretur. Intus malum intestinum, foris clausa omnia, neque manendi uoluntas, neque fugiendi  erat copia. Et si qui a Romanis ueniam transfugio sperauerant, a suis egredi prohibebantur.



CAPUT XX.

Regressus erat uespasianus in urbem Cesaream, ut inde collectis omnibus uiribus adoriretur Hierosolymitane urbis obsidionem. Nuntiusque aduenit cesum Neronem tertio decimo exacto imperii sui anno, cum iam de anno sequenti octauum diem degeret. Dignus ea pena, qui non solum fidem sacrilegio, pietatem parricidio, pudicitiam incesto uiolauerat, sed ipsam quoque potestatem Romani imperii, cuius uel officia uel negotia improbissimis libertorum commiserat. Cum enim ipse nulli fidem seruaret, omnes suspectos habebat: et ideo nequissimis Nymphidio, et Gemellino precipue credendum  putauit, quos uilis conditio obnoxios fecerat. Sed et ipsi exemplum crudelitatis eius aliquando exhorruere. Et quia carissimos sibi quosque interemerat, cauendum in se rati, preuenire uoluerunt quod metuebant. Itaque facta cum ceteris conspiratione, parricidam deserunt. Cui enim parciturus estimabatur, qui matri non pepercisset? Desertus ergo ab omnibus suis, fugit ex urbe cum quatuor libertis suis. Et cum se urgeri imminentibus coniuratis atque agmine aduerso uideret, in suburbanum rus clanculo  concessit: discissus et dilaceratus sentibus, dum formidat a quoquam uideri, ne proderetur: deinde cum se circumseptum intelligeret, ne graues pene exigerentur, maganum quoddam sibi de ligno parauit, et manibus composuit suis, quo se necaret. Et ad libertos conuersus: Qualis, inquit, artifex moritur? [a 1Kb] Itaque acerbissimus parricida dignum meritis suis uite exitum tulit, ut qui matrem ac suos occiderat, nec sibi parceret. uere bonus necis sue artifex, qui commentus est, ut sic periret, ne uel mors suo scelere uacaret.



CAPUT XXI.

Fama itaque interfecti Neronis preuenerat more ingenii humani: cui satis est, ubi cupita acceperit, cetera non requirere, sed statim dissipare, atque  inexploratum in uulgus mittere quod delectauerit. Nec multo post tamen Galbam Romano imperio preesse innotuit. Unde sententia noui principis de bello Iudeorum sciscitari, uespasiano consilium fuit, misitque Titum filium et regem Agrippam. Titus de Achaia reuertitur, comperto, quod etiam Galba septimo mense ac die assumpte potestatis exutus insignibus, penas luisset in medio urbis sinu, id est, Romano foro, et Otho potiretur rebus secundis ac successu imperiali. Agrippa Romam contendit, ut apud nouum principem locaret gratiam. Tito pluris uisa est paterne pietatis reuerentia, quam principalis potestatis, quod inconsulto patre si [b 1Kb] pretenderet, ne ipsi quidem placiturum putaret. Certe exitus docuit: opportune eum rediisse  ad patrem, rebus nouis, et incertum quo uergerent. Denique etiam uespasianus anxius de totius imperii Romani ac patrie statu, bellum suspendit, atque [c 1Kb] imperium tenuit suum, posthabitis que in Iudea gerebantur, pre totius summe cura et pia erga patriam sollicitudine.



CAPUT XXII.

Sed Iudea non feriabatur, que grauius bellum inter suos, quam aduersum externos gerebat. Nam cum Ioannis factio esset intolerabilis, insurrexit preterea Simon, inferior quidem morum improbitate, sed forma corporis magis fretus ad omne audendum nefas, et latrociniis assuefactus ad usum et tentamentum flagitiorum. Ciuis erat Gerasenus, robustus [d 1Kb] iuuenis, quem princeps sacerdotum Ananus  perculerat propter nequitie commenta, pulsumque eo quem inhabitabat loco, in alias regiones concedere cegit. At ille, cui nullus inter quietos et modestos locus, contulit sese ad consortia latronum, ipsis quoque in principio suspectus, ne eos factione circumueniret; facile postea morum se infudit societate. Populabatur cum his ea que essent finitima munitionibus, quod illi ulteriora petere non presumebant; sed quasi in foueis latitantes, insidiabantur pretermeantibus, sine ullo excursu, quasi domestico  latrocinio contenti. Id Simon animi immodicus tolerare diu nequiuit, breuique sibi multorum quesiuit manum, pollicens seruis libertatem, liberis premia, perditis remunerationem. Ita confluentibus plurimis ad depredandi licentiam, expugnare munitiones, occupare urbium populos ausus, terribilis omnibus erat; receptaculum sibi in uico, cui nomen [a 1Kb] Aiacis murus, parauit. Iamque uiginti millibus armatorum stipatus incedebat, cum subito metuentes Hierosolymitani quotidianos eius processus, et aduersum se futuros rati, si diutius adoleuissent, succidendos putarunt, repentinoque excursu armati Simonem adoriuntur. Nec ille incautus atque imparatus insidiis patuit, sed excepit aduenientes, et plerosque fudit, alios cegit in urbem sese recipere bello fugatos.



CAPUT XXIII.


Idumeis quoque congressus equalis recessit, et quasi uictus, quia non uicerat angebatur. Rursus cum congrediendum foret, commodius arbitratus dolo experiri, reperit spontaneum fraudis ministrum. Nam ubi intellectum est, quid iste affectaret, Iacobus, unus ex principibus Idumeorum, uafer et callidus ad huiusmodi negotia, uenit ad Simonem clanculo, et obtulit patrie sue proditionem. Ut fidem daret, quod uniuersos Idumeos circumueniret, postulataque mercede future societatis quo potissimus et apud eum fidissimus foret, pollicetur uniuersorum proditionem: conuiuio federata gratia promissisque ingentibus Simonis firmata inter utrumque est pactio. Ubi ad suos reuertitur Iacobus, iactare primo paucioribus  cepit, exploratum processisse uires aduersariorum, uidisse ualidam manum, expertos belli uiros, multitudinem maximam, et bello insuperabilem: [b 1Kb] inferre paulatim sermonem istiusmodi principibus: postremo infundere [c 1Kb] per numeros ipsum Simonem admodum strenuum, qui regio more exercitum instituisset, ordines seruaret, numeros distributos haberet, ductores idoneos prefecisset: consulere sibi Idumeos oportere, ut talem uirum amicum potius quam hostem experirentur. Certe in congressu superiorem uiderent, cederent sine periculo, cauerent prelium. Ubi plurimorum inclinata in sententiam suam studia cognouit, edocto Simone ut in aciem prodiret, securus future dispersionis Idumeorum: ille non distulit: hic uelut antesignanus  cum suis, et quasi ad preliandum promptior: ubi ferentariis tentatum prelium uidit, priusquam in manus ueniretur, conuerso equo fuge dedit se: idem sui fecere. Ita conuertit, dispersitque acies uniuersas, et uictoriam Simoni sine certamine belli tradidit. Simon uero potitus tante gentis triumpho, insolentior in ceteros factus, Chebron uetustam urbem, celebrem populis, opum diuitem, ante exspectatum cepit, multamque in ea predam reperit, dirupit fructus uberrimos. Fertur enim antiquissima, non solum Palestine urbium ciuitas, sed etiam omnium  que sunt in Aegypto a uetustis condita: ut etiam Memphim, que antiquissima habetur, posteriorem plerique existiment. Fuere etiam, qui habitasse in ea patrem Abraham dixerunt, postea quam de Mesopotamia Syrie profectus, Aegyptum petiit filiosque eius illic sepulcrum habere pulcherrimo exstructum marmore et opere elegantissimo, septimo a ciuitate stadio. Terebinthus illic magna arbor a constitutione mundi fuisse asseueratur. Nunc tamen, utrum adhuc maneat, incertum nobis est. Inde progrediens, uastabat territoria, expugnabat urbes, congregabat populos, quadraginta millibus armatorum stipatus, exinanibat omnia quocumque uel quasi amicus et socius accesserat. Quis enim locus tantorum suppeteret alimentis? Solo pedum uestigio in  modum pauimenti proterebantur uniuersa, in quibus tantus constiterat numerus preliatorum. Nec solum quicumque erat fructus auferebatur, quasi quibusdam exesus locustis, sed etiam in posterum protrita humus fructus negabat. Terrebat Ioannem, quod Simonis augebatur potentia, et totius factionis socii quatiebantur. uolebant perditum, sed bello non audebant lacessere. Iterum insidias parant, et obsidentes itinera, uxorem eius cum omni comitatu muliebri, et paucis uirorum prosecutoribus rapiunt: iactabant se, quasi omnem confecissent uictoriam, ac uelut ipsum Simonem captum tenerent, supplicaturum sibi arbitrabantur. At ille durus, immitis, qui nullius affectu commoueretur, nichil sanctum carumue haberet, inflammatur quasi accepta iniuria  potius quam erepta gratia; multoque seuior grauiorque grauibus excruciabat, quos reperiebat, tormentis. Plerisque manus incidebat, quos ad hostem truncato corpore remittebat ut eius annuntiarent crudelitatem, insinuarent minari, quod muros subuerteret, urbem excideret, nisi sibi ocius uxor propria restitueretur. Similiter manus et uiscera truncaturum omnibus, qui intra urbem degerent, nisi mature consuluissent. Ita perterrefacti, uxorem eius ad eum dirigunt: quo mitigatus furor eius, aliquantum requiescendi copiam clausis dedit, ut non urgeret obsidionem ciuilem.



CAPUT XXIu.

Nec solum Galba interfecto, sed etiam Othone exstincto, uitellii ducibus congredientibus, quem  Gallicanus exercitus creauerat imperatorem. Et primo quidem certamine superior Otho uisus est: repetito post diem prelio, cum comperisset Otho ualenti et Cecinne uitellii comitibus uictoriam cessisse, plurimos quoque suorum interfectos, Brixie positus, uoluntaria nece eripuit se ludibrio, duobus diebus et tribus tantum mensibus rerum potitus. uictor itaque uitellius, cum eo qui utrimque superfuerat exercitu, Romam contendit.



CAPUT XXu.

uespasianus tunc temporis profectus ex urbe Cesarea,  uastabat Iudeam, montana omnia finitima et munitiones debellabat. Interficiebat resistentes: precantibus impertiebat ueniam salutis: fugabat aduersarios, constituebat suos. Cerealis quoque dux Romani exercitus cum equitatu percurrebat omnia, exstinguebat alios, alios subiiciebat: captiuorum cogebat agmina: omnia circa Hierosolymam exurebantur, ne ullum Iudeis esset perfugium. Sic interclusi ante obsidionem uniuersi Iudeis exitus. At illi non solum non consulebant sibi, sed etiam domestico inter se decernebant certamine. Ioannes interior tyrannus; Simon extramuranus hostis: qui recepta uxore, paulisper excurrens, Idumeam depopulatus, ualidior redit, et Hierosolymitane muros urbis armis circumsonabat. Ioannes intus  positus, suos ad bellum uitiis exercebat, data criminum auctoritate. Feruebant studia rapinarum, probrorum cupiditates, luxurie effusiones, unguentorum odores, et calamistris crispabant capillos, stibio oculos depingebant, muliebrem amictum [a 1Kb] induebant. Nec solum ornatus feminarum, sed etiam muliebris mollitia affectabatur, et illicitarum libidinum passiones, uiri muliebria exercere, effeminare uocem, et fluxu corporis sexum dissoluere, pascere comam, uultum dealbare, pumicare genas, uellicare barbulam, et in hac dissolutione seuitiam crudelitatis exercere intolerabilem. Denique fracto gressu incedebant, et subito momentanei bellatores reconditos sub conchyliatis chlamydibus gladios occultantes, cum repente nudassent, quecumque repererant,  diloricabant. Qui Simonem euaserat, a Ioanne interficiebatur, si se intra urbem recepisset: qui Ioannem fugerat, captus a Simone ante muros immolabatur. Erat dissensio grauis. Idumei querebant tyrannidem Ioannis exstinguere: inuidebant eius potentie; et oderant eius crudelitatem. Congrediuntur aduersum satellites tyrannidis, auertunt eos, insectantur eos usque ad aulam regiam, quam condiderat genere proxima regis Adiabeni: irruunt exclusis propugnatoribus, templumque occupant, diripientes spolia tyrannidis, quoniam illic Ioannes opum suarum condiderat receptaculum. Grauis incesserat metus, ne per noctem Idumei de templo urbem ingressi, ferro plebem interimerent, incendio urbem delerent. Quo metu territi, de consilii sententia, dum unum tyrannum  ferre nequeunt, alterum introduxere. Et Ioannes fraude irrepserat in tyrannidem. Hic Simon rogatus, quasi remedium salutis daret, dominatum inuexit ciuibus, urbi tyrannum. Missus est Matthias princeps sacerdotum, ut eius ingressum obsecraret. At ille superbe satis dominari abnuit, et quasi grauaretur, concessit ambitus, ut se in urbem cum omni sua uirtute infunderet. Aperuere portas manibus suis, ut perniciosiorem introducerent, cum infirmiorem  exsecrarentur. Itaque Simon ex sententia ingressus, eque se hostem exhibebat uniuersis: ut et illos qui uocauerant, et illos aduersum quos eius auxilium postulatum fuerat, communi omnes odio persequeretur. [b 1Kb] Urgebat Ioannes fraudibus suis, fluctuabat ciuitas. Certamen erat inter Ioannem et Simonem, quis amplius suis noceret.



CAPUT XXuI.

Sub ea tempestate conualuit rumor ciuilium bellorum in exercitu Romano, de Galbe et Othonis nece manifestatus et imperio uitellii, qui nequior superioribus, quasi fex resedisset. Conferre secum ueteris militie uiri cepere, et indigne ferre, tantum usurpare Pretorianas Rome legiones, ut cum iam bellorum desueuissent experiri pericula, nomina  ignorarent gentium que bellum mouerent, ipse tamen statuerunt belli imperatorem: et in sua manu rerum Romanarum legendum arbitrum [c 1Kb] constituerunt. Deinde huiusmodi exemplo in Gallia positos milites aspirauisse, ut uitellio imperium darent, inconsulto senatu et populo Romano; se interea quasi mercenarios haberi, qui aliena arbitria sequerentur: primos ad periculum, ad honorem ultimos, tanto tempore bellum gerere, triumphis quotidie crescentibus ab inferioribus dominos accipere; et ne eos quidem utiles, sed uel ignauissimos quosque, uel uentri deditos et turpitudini: pergendum obuiam et remouendam iniuriam: esse sibi uirum strenuum uespasianum, quem legi decuerit ab omnibus imperatorem; eui maturum ad consulendum, ualidiorem  iunioribus ad preliandum: properandum maturius, ne prius ab aliis eligeretur: et his cum quibus in militia consenuerit, triumphando esset despeciui. Quando opportunius tempus, quo digna merces laboribus eius rependeretur? [d 1Kb] uitellianum uoraginem, priuatorum dedecus  non diutius hoc toleraturum senatum, non populum Romanum, ut opprobrium uinolentorum diutius in culmine maneat imperii [e 1Kb] cuius res Romana ad sumptum non suppetat. Quis enim ferat tyrannum regnare, cum habeat in exercitu dignum Romani imperii gubernatorem? Que uero gentes luxui se subiiciant et uitiis dedant, cum belli incentiuum sit ignauia imperatoris; et contra firmitudo pacis, in hostem uirtus, sobrietas in reipublice moderatore? Quis non suspiciat  in uespasiano adhuc priuato regni decus et Romani imperii auctoritatem, cui tot militares numeri presto sunt, et omnis Romani exercitus ualidior manus? Quid exspectamus? An ut nostris fultus uirtutibus, aliis debeat quod imperator est, et nos aliis cedamus quod in iure nostre potestatis est? Certe si honorare nolumus, non derogemus. Nec faciamus hanc iniuriam, ut nostro iudicio repudietur quasi indignus imperio, quo dignus habetur uitellius. Postremo  cum in Italia sint frater eius et filius Domitianus, uerendum profecto est, ne qui suis ornamento esse iamdudum debuit, sit periculo: aut si illi, ut arbitramur, tyrannum urgere ceperint, huic fraudi sit, quod et frater et filius rebellauerint, et incipiamus reum spectare, quem uidere noluimus imperatorem. His secum milites uociferantes, adoriuntur uespasianum, rogant ut Romani imperii suscipiat gubernaculum. Ille autem abnuere ac se indignum dicere: esse iam constitutum imperatorem, refugiendum ciuile bellum. Illi instare promptius, ille resistere perseuerantius. Postremo reluctantem armati circumsistunt gladiis mortem minantes, qui aduerterent sibi crimen manere, et graue periculum si refugisset: ita cessit potius imprimentibus, quam  recepit uoluntarius, quod ambire alii solent. Urgebant milites, suadebant duces: curam prius quam honorem induit, festinauit in Aegyptum, sciebat enim maximas uires illic esse Romane reipublice, unde alimonia ministraretur: subsidium sibi querendum, si uinceret: aut [a 1Kb] refragium uitellio, si trahendum diutius bellum putaret. Esse etiam illic duos ordines militarium uirorum, quos sibi adiungere properauit, ut urbs maxima, et plurimis nature munimentis circumdata, in suo potius iure, quam in alieno maneret, ad utrumque belli euentum satis utilis. Ideoque de locorum situ, ac potissimum de ipsa urbe metropolitana, uel paucis dicendum rati.



CAPUT XXuII.

Urbem Alexandriam condidit Alexander, cui ob uirtutem inditum magni ducis cognomentum. Ea  inter Aegyptum et mare quasi claustrum interiacet, ciuitas importuosa, ut fere plereque Aegypti, et ab externo difficilis accessu, cum sit in remotioribus Asie partibus iacens. In Europa, quia ipsa [b 1Kb] Aegypti aridis Libye conterminat; meridiana autem eius superiora, que disterminant ab Aethiopibus Sienem, et innauigabiles Nili fluminis cataractas. Ab oriente refunditur mare Rubrum, Clitro tenus, qui locus extremis ultimus terris, peruium ad Indos aperit iter nauigaturis. Septa igitur ex una parte feruentibus incendiis solis, Indico inde atque hinc Aegyptio mari uno tantum muro septentrionali innititur terre, quod ducit in Syriam. Cetera interclusa undique, et nature subsidio uallata: diuiduum tamen septentrionalis plage eidem munimentum, et gemino  quodam limite patens, quo uel peregrine ad eam per maria [c 1Kb] Aegyptum deuehuntur copie, uel liberior ad terras usus diffunditur. Terra iacet in infinitum modum. Nam inter Sienem et Pelusium longitudo [d 1Kb] uniuersa stadiorum duum millium, si fides assertis adest; et ab Plinthine usque Pelusium, stadiorum item trium millium sexcentorum: inassueta imbribus regio, nec tamen pluuiarum indiga, cui Nili irrigua spontaneos imbres ministrant.  Utrimque ei Nilus est, celi ubertas, terre fecunditas: arua temperat, solum opimat, nautis et agricolis iuxta usui: hi nauigant, illi serunt: isti circumuehuntur per sua rura nauigiis, illi excolunt aratro serentes, uiantes sine carpento. Distinctam cernas fluentis et quasi quibusdam excelsam menibus nauigiorum, totis domicilia terris uagantur, que Nilo circumfluunt. Est enim nauigabilis usque ad urbem  [e 1Kb] Elephantinorum: ulterius nauem procedere cataracte quas diximus, non sinunt: non defectu gurgitis, sed totius fluminis precipitiis, et ob quamdam aquarum ruinam. Portus urbis, ut plerique maritimorum locorum aditus, difficilis accessu, et longe difficilior ceteris, quasi ad formam corporis humani in capite ipso et in statione capacior,  in faucibus angustior, qua meatum maris et nauium suscipit, quibus quedam spirandi subsidia portui subministrantur: ubi quis angustias atque ora portus euaserit, tanquam reliqua corporis forma: ita diffusio maris longe lateque distenditur. In dextra uero portus insula est breuis, et in ea turris maxima, quam Pharum in commune Greci ac Latini ex ipsius rei usu appellauerunt, eo quod longe uideatur a nauigantibus, ut prius quam in portum appropinquent, nocturno maxime tempore, terram finitimam sibi esse flammarum [f 1Kb] incendio cognoscant: ne decepti tenebris, in scopulos incidant, aut uestibuli limitem non queant comprehendere. Sunt itaque illic ministri, per quos subiectis facibus ceterisque lignorum struibus, adoletur ignis quasi terre prenuntius, et index faucium portuensium, demonstrans  ingrediendi angustias, undarum sinus, uestibuli anfractus, ne perstringat tenuis carina cautes, et in ipso ingressu offendat inter opertos fluctibus scopulos. Itaque directum cursum paulatim inflecti oportet, ne cesis illisa saxis ibi incurrat nauis periculum, ubi speratur effugium periculorum. Angustior enim aditus in portum quia a dextera parte latere arctatur, a leua rupibus, quibus obstructum est sinistrum latus portus. Circa insulam quoque instructe ingentis magnitudinis moles deiiciuntur, ne assiduo assurgentis impetu maris, cadant fundamenta insule, atque ui nimia soluantur. Unde fit, ut illidentibus sese in partem insule fluctibus, et currentibus in aduersum inter scrupeas rupes, molesque constructas, canalis ille medius semper sit  inquietus, atque exasperato transitu periculosus fiat nauigiis incessus: amplitudo portus stadiorum XXX, statio tuta, placiditas maxima quamuis tempestate: quia memorati oris angustiis atque obiectu insule repellit a se undas maris, et fit intus tutissimus portus compensatione quadam ingressus periculosi: quia per easdem portuensis oris angustias totius portus defenditur sinus, et summouetur a tempestatibus, placidatur a [g 1Kb] frigoribus per quos ingressus exasperantur.  Nec immerito uel tutamen, uel magnitudo portus huiusmodi est, cum in eum que ad usum totius orbis proficiant, conuectari necessarium sit. Nam et populi innumerabiles eorumdem locorum, ad usum sui expetunt totius orbis commercia, et frugum regio ferax, ceterorumque terre munerum uel negotiorum abundans, totum frumento alit atque instruit necessariis mercibus orbem terrarum.



CAPUT XXuIII.

Compositis itaque erga se rebus in Alexandria uespasianus, et studiis omnium qui rem militarem gerebant, circa suum imperium conspirantibus, securus absentie, reditum in Syriam maturat: conuento mandatis tamen Tiberio Alexandro qui tunc Aegypto presidebat, ut eius exercitus qui tum in  superioribus partibus erat, gratiam sibi consociaret, ipse quoque necessitatem imperii Romani, quibus posset adiuuaret uiribus. Que sibi imposita forent, Tiberius per epistolam prouincialibus et militibus insinuauit, idque ab omnibus cum letitia susceptum, fides promissa, effusus fauor. uespasianum Cesarea suscipit: inde Beritos, legationibus urbium cum summo gaudio confluentibus. Illic etiam Iosephus solui preceptus uinculis iussu imperatoris, adiuuit Titus ut frangerentur potius, quam soluerentur catene. Quod si frangerentur, ita esset quasi non fuisset ligatus. Placuit patri securim deferri, iussit frangi catenas, ut aduerterent Iudei sibi quoque ueniam non negandam, si conuerterentur et pacem rogarent: simul quia non alieno eum arbitrio iam reseruabat,  cum ad se rerum omnium delata arbitria forent.



CAPUT XXIX.

uentum Antiochiam: ibi tractatu habito, unde oporteret ad Italiam transmittere: quia tuta in Aegypto uel Alexandria omnia considerauerat. Consultum celeritati. Dimittit itaque Mutianum cum parte multa equitum et exercitus pedestris, ut preueniret in Italiam aduentum imperatoris. Is prolixe nauigationis reuocatus formidine, per Cappadociam et Phrygiam iter direxit. Antonium quoque precepit prefectum tertio ordini militari qui erat in Mysia, in imperatam se Italiam effundere, prius quam uitelliani sese mouerent. Nam uitellius quasi crapulatus et somno demersus, conuiuii rem geri existimans, non imperii, in tantis positus negotiis dormiebat.  Denique uix tandem excitatus nuntio aduenientis Antonii, dirigit Cecinnam cum exercitus parte, et periculi sui summam alieno arbitrio committit fretus Cecinne uiribus, quod Othonis manum fuderat. Ille circa urbem Cremonensium Antonio occurrit aduenienti: explorat omnia, cognoscit preualidam manum [a 1Kb] e diuersis affore, strenuam bellis, exercitatam triumphis: se contra nec uiribus equis, nec numero pares posse decernere aduersum ualidiores: conuocatis centurionibus suadet bello desistere, quod essent numero inferiores, et gloria imperatoris  preponderaret: satis in bello ualere famam ducis rem summam gerentis: uespasianum in Gallicanis partibus, et Britanniarum uictoriis emicuisse: uespasianum orientalibus succinctum adoreis, magno uti sui nominis preiudicio: uitellium autem nichil aliud nisi uino solutum, et inter conuiuia pridiana semper ructantem epulas, nichil aliud exspectare, nisi ut cum hostis [b 1Kb] adueniret, ebrius pereat sine sensu doloris. Ex illo augeri militum animos tanti gloria imperatoris: ex isto deiici per opprobria eius, et turpitudines: consulendum, ne prioris belli famam [c 1Kb] omitteret: licet uicerint Othonem uitellio parem, aduersus eum nunc esse negotium, qui totum orbem triumphis suis cinxerit; preueniendam gratia necessitatem, ut ciuem potius uespasianum eligant, quam hostem experiantur.  Miserum esse bello ciuili uincere, quanto miserius. uinci, ut uidearis hostis tuorum! uictori patria manet, uicto perit: aut si manet, ad sceleris inuidiam manebit, ut uideamur ciuibus intulisse bellum pro tyranno. Qui enim uincitur non iam ciuis, sed tyrannus est. Quid conserimus noxias manus? Semel satis sit sceleri uicisse, ut pudeat cui uicerimus. Putauimus [d 1Kb] uel imperium sobrium fore, uel rerum molibus exspergefactum, somno perpetuo renuntiare. Quid exspectamus diutius? Pericula nostra ingrata sunt omnibus commilitonibus: omnibus populis iudicia nostra reprehensa et condemnata propter electi flagitia. Qualis sit considerate, qui etiam uictor repudiatus est. Consultandum certe prius de belli euentu, et sic preliandum. Si pericula preuenerint,  frustra consules; ubi consilium placuerit, recte incipies. Quod solliciti ducis esset: explorata sibi omnia, patuisse uespasiani exercitum esse ualidiorem, fidem suam pro uitellio iamdudum probatam, quando presumpsit de belli euentu, uictoriam secutam quando diffidit: in promptu esse, quid sit futurum. Neque uero mortem suam sibi esse formidini, sed exercitus Romani periculum: et quod plus dolet uiris, parte iam dispendium laudis, ut uideantur uicti, qui solent uincere. Sibi certe cauendum, ne iudicetur: et illud non fortitudinis, sed euentus fuisse, quod uicerit bello superiore, et istud ignauie, quod uictus postea sit.



CAPUT XXX.

His atque huiusmodi sermonibus abduxit in sententiam  suam milites, ut secum ad Antonium pergerent uoluntarii, atque ei se traderent: sed ut se habet uulgi maxime militaris mobilitas, compuncti sunt plerique per noctem in cubilibus suis, deserti ut uitellii penitentia: ne si superior fieret, nullus sibi uenie locus superesset, qui imperatorem proprium dereliquissent. Et surgentes primo cum obuiis quibusque, deinde cum omnibus conferre ceperunt, quomodo erratum emendarent; euaginatisque gladiis, insiluerunt super Cecinnam uolentes ultum ire iniuriam sue prolapsionis; sed interuenientibus centurionibus  et chiliarchis, a nece quidem eius temperandum rati, [a 1Kb] uictum tamen uitellio dirigere parabant. Quo cognito, Antonius mouit eos quos secum deduxerat, et armis super defectores irruit: at illi uiso agmine partis aduerse, parauerunt se ad prelium: sed paulisper ausi resistere, ubi se conuertere ut Cremonam confugerent, cum equitibus Antonius occurrit, atque omnes preuenit aditus: ne confugientes reciperentur, clausosque ante urbem interfecit. Cesa illic multitudo maxima, reliquos in ipsam urbem persecutus peremit. Direpta omnia, plurimi incole prede causa necati, dum sua uindicant. Exstincta triginta millia et ducenti uiri, qui aderant de exercitu uitellii. Primusque  quatuor millia quingentos  de Mysiacis militibus amisit: quoniam desperatione salutis ulcisci se uolentes uitelliani, ubi circumuentos se uidere, haud incruentam et ipsis Antonianis uictoriam cessere. Solutus uinculis Cecinna, dirigitur ad uespasianum ab Antonio; ibique non solum salutis securitate; sed etiam premiorum solutione consolatus est maculam proditionis.



CAPUT XXXI.

Cuius uictorie nuntio elatus Sabinus, uolens et ipse commendationem sibi apud imperatorem parare, si preueniret aduenientem Antonium uitellii uel exitio, uel expulsione: aut si resisteret uitellius, superueniret Antonius, qui iam iamque affuturus audiebatur, congregat sibi militarem manum ex his ordinibus qui Rome positi curabant munia uigiliarum,  occupat nocte et Capitolium: plurimi ad eum nobilium per diem confluxere, inter quos etiam Domitianus uespasiani germano editus, qui metuens, ne in se quasi in uespasiani nepotem, uitelliana ultio deriuaretur; inter duos positus uitellios, propiorem adoritur, minus sollicitus de remotiore . Indignatusque immittit Germanos in Capitolium, qui preferoces immanitate gentis, simul numero ualidiores, circumuenerunt rebellatricem Sabini cateruam: interfecti prope omnes. Domitianus tamen cum plerisque nobilium, dum Germani ad superiora Capitolii nituntur, et a Sabino eiusque sociis loci pelluntur, suffragio fugiendi locum reperit, aut forte, quia et ipse malo publico reseruabatur tyrannus futurus: Sabinum uitellius excruciatum  necat, diripiuntur omnia munera oblata Capitolio, templumque incenditur.



CAPUT XXXII

Post diem Antonius adest: e diuerso occurritur, trino circa ubis menia congressu habito: fusi cesique omnes uitelliani: interea uitellius epulabatur, ne amitteret moriturus prandium, et redundantioribus  mense sibi ultime dapibus refertiebatur. Obruebat se uini poculis frequentioribus,  ut sensum amitteret futuri uel opprobrii, uel periculi: rapitur e conuiuio, trahitur per multitudinem, insultatur morituro, inferuntur iniurie, quas ebrius non sentiebat. In media perimitur urbe, uina simul et sanguinem fundens, eructans crapulam; qui si diutius uixisset, luxurie sumptibus et pretio mensarum Romani imperii opes abligurisset. Denique octo mensibus et quinque diebus imperitauit. Et iam Roma edacitate eius defecerat. Numerata sunt alia cesorum supra [b 1Kb] quingenta millia.



CAPUT XXXIII.

Sequenti autem die Mutianus et Antonius cum exercitu pariter ingressi, uix finem necandi furentibus militibus imposuere, eo quod presumptores constituendi imperii uitellianos persequebantur, et  explorabant priuatorum domos, tanta perciti indignatione, ut cum de populo aliquos metu latentes inuestigassent, prius quasi uitellianos ferirent, quam cognitio ueritatem manifestaret, ut sepius uincentium furor interrogationem preueniret. Et quia absens erat uespasianus, quasi ad interregni uicem Domitianum publicis Mutianus prefecit negotiis, [c 1Kb] ne quid eius deesset rebus secundis. Nondum tamen Domitiano se penitus infuderat libido flagitiorum: rudis adhuc uitiis, et tiro criminibus ut potestatibus. uespasianus hieme retentus, atque intercluso uentis mari, cum filio Alexandriam rediit: illic uictorie nuntio plebisque Romane comperto in se fauore, profectionem maturandam constituit, ne quid absente se nouaretur: nec tamen incuratum Iudee  bellum reliquit, quod filio, quasi consorti suorum operum ac successori committendum putauit: ut neque Romanis ipse deesset, neque Iudeis uespasianus, quem filius representaret. Exsecutor igitur paterni electus triumphi, cum electa manu dirigitur Titus, pedes egreditur, Nicopolim petit. Abest ea ciuitas ab Alexandria uiginti quatuor stadiis: inde militibus classi nauium maiorum impositis, Nilo decurrit usque ad urbem [d 1Kb] Thoni. Unde progressus habitauit in ciuitate cui nomen [e 1Kb] Thamna. Secunda mansio uiantibus ciuitas Heraclea, tertia Pelusium: duobus diebus statiuorum gratia Pelusii transactis, per desertum agens iter, peruenit usque ad Casii Iouis templum: succedit ei Ostracine mansio aqua locus indigens; tamen diligentia incole sibi subsidium  parauerant, ut instituerent ductus aquarum. Exceperunt [f 1Kb] Rhinocoluri exercitum progredientem, non sine grata refectione. Occurrit urbs [g 1Kb] Raphea, que ciuitas Syrie principium est, ex Aegypto commeantibus. uentum est Gazam, ea erat quinta ciuitas aduenientibus. Inde in Ascalonem, deinde [h 1Kb] Iamniam ex qua transitum in Ioppen, peruentum in Cesaream: ubi necesse erat paulisper morari, congregare quoque militum manum, que adhuc in hibernis agebat, et iam hiemis asperitas deficiebat.



LIBER QUINTUS.



CAPUT PRIMUM.


Anno primo delati imperii uespasiano, bellis asperis Iudea et seditionibus domesticis lacerabatur, nec per hiemem inducias malorum egerat, quando solent bellorum seua requiescere: quin etiam tertius ei tyrannus Eleazarus accesserat, quasi emendaturus uitia superiorum; qui coniurantibus secum Iuda, et Zenonis Simone, et Ezechia non ignobili iuuene, quos plurimi alii comitabantur, et occupatis templi interioribus et circuitu omni, supra fores in uestibuli ipsius fronte, arma constituere. Ioannes tamen conspirantium numero prestabat et factionis multitudine, sed loco inferior: quamuis nequaquam feriaretur, sed repugnaret superioribus, grauabatur tamen, quod supra uerticem haberet hostes. Simon uero  quem sibi tyrannum populus introduxerat, superiora urbis tenebat: inferiora quoque populo ipsius replebantur. Trino prelio laborabat intra se ciuitas: nulla intermissio, nulla requies, nulle inducie: momentis omnibus dimicabatur. Multi ruebant, innumeri iugulabantur, manabat sanguis, fedabat uniuersa, ipsa replebat templi limina, passim ruebant cadauera: sagittis alii, alii missilibus feriebantur. Inter tres medius erat Ioannes, inferior Eleazaro, superior Simone: quo superabatur ab Eleazaro, eo ipso superabat Simonem: medius enim inter utrumque eum locum tenebat, [a 1Kb] ut quo plus grauaretur ab altero, et ipse plus noceret alteri, instructior tamen ceteris subsidiis machinarum, et genere telorum bellum equabat; ita tamen, ut preter eos qui bellum  mouerent, plerique etiam sacerdotum interficerentur, atque inter ipsas quas mactauerant hostias, immolarentur: quamuis enim frequens super uniuersos rueret telorum seges, et ubique feruerent prelia; tamen sacerdotes sacrificandi ministerium solemniter obibant: nec feriabantur commisso sibi munere, et quo in interioribus erant templi, eo grauius perimebantur: quia tormento acti uehementiores ictus habebant. Plerique etiam qui de ultimo orbe precatum uenerant, sperantes remedia salutis, quo magis templo inheserant, eo maioribus periculis inuoluebantur. Cerneres externos cum ciuibus, sacerdotes simul et profanos iacere, graues cum turpibus, luxuriosos cum abstinentibus, confusoque omnium promiscue sanguine, et quasi profluuio decurrente,  interiores ipsos stagnare secessus templi: in circuitu omnia cruore tumescere, ut plerique, dum inuicem propugnatores partium petunt, lubrico offensi, [b 1Kb] quassati furore, in sanguine demergerentur: nec sic tamen periculis territi abstinebant a prelio tyrannorum satellites: et quo maius periculum, eo amplius deseuiebat tempestas furoris. Si iis grauius incubuerat exitium, alii quasi ad uictoriam uehementius inuitabantur, ut turbatos deferrent. Et Eleazaro quidem uel Simoni cedendi potestas erat, ut quasi  quibusdam uel horarum se repararent induciis: Ioannes uero semper in procinctu, momentis omnibus in certamine: si superiores quieuerant, urgebant inferiores ex parte Simonis: si hos perturbauerant, Eleazarus infestabat: nec ipse tamen illos quietos esse patiebatur: ubi alios depulerat, in alios prosiliebat, peruigil in certamine, et ipsa impiger crudelitate: ubi parcebant telis, ignes iaculabantur, qui comprehensis tectorum fastigiis depascebantur domos, que referte frugibus ceterisque subsidiis alimentorum, ad belli tolerantiam prolixioris, pariter exurebantur: maiorique pabula incendio dabantur, ruebant ambusta materiarum, deuoluebantur sublimium edificiorum culmina. Ita sanguine, incendio, ruina, fame, totius urbis nerui succidebantur.  Nullus locus periculo uacabat, nullum consilio tempus reperiebatur, nulla spes conuersionis, nulla fugiendi copia erat. Mesta omnia, plena horroris, plena immanitatis, ubique luctus, ubique pauor, ubique clamor mulierum, eiulatus senum, morientium gemitus, uiuentium desperatio, ut miserabiles eos diceres, qui remanserant; beatos qui obierant.



CAPUT II.

Quomodo decepta, ciuitas, populis tuis, quibus quondam uidebaris beata? Quomodo expugnata es tuis armis, atque in te conuerse manus tue sunt, que solebas sine armis uincere, et sine ullo prelio hostem ferire, cum pro te angeli dimicarent, et militarent tibi fluctus maris, terre hiatus, celi fragores? Exsurge nunc, Moses, et uide gentem tuam et hereditatem  populi tibi crediti perire manibus suis. Aspice populum illum Dei, cui peruium gradienti mare patebat, cui esurienti escas celum subministrabat, sine mari clausum, sine Pharaone obsessum, sine terrarum sterilitate ieiunum. Exsurge, Aaron, qui aliquando, cum propter offensam Dei omnipotentis mors plurimos populi depasceretur, stetisti inter uiuentes ac mortuos, et mors stetit, atque obiectu corporis tui hesit lues, nec transire potuit ad contagionem uiuentium. Suscitare et tu, Iesu Naue, qui muros inexpugnabiles Hiericho sacerdotibus tuba canentibus complanasti; et uide populum cui exteros subiecisti, nunc eumdem subiectum opprimi. Suscitare Dauid, exasperantem spiritum cithare suauitate solitus excludere; et uide, quemadmodum dominetur  furor, atque omnem suauitatem psalmorum tuorum ex perditorum sensibus obsoluerit, et unusquisque de principibus populum uniuersum ad mortem offerat, ut libertatem extorqueat, pro quo te ipsum morti offerebas. Suscitare, Elisee, qui hostem introduxisti in Samariam, et amicum fecisti: per te in castris Syrie quadrigarum increpuit fragor et uox equitum et uox uirtutis: fugit hostis, euasit obsidionem Iudeus. Ubi nunc ista merita, ubi nunc iste operationes sanctorum? Nec mirum, si amiserunt prophetarum opera,  qui negauerunt prophetarum arbitrum: ideoque in te Iudea arma uertuntur tua, et orationes tue nichil tibi prosunt, quia fides tua nichil operatur: ideo aduersum te factus est populus tuus, quia in te conuersa est perfidia tua. Quod remedium queritur, ubi auctor remedii non reconciliatur? Quid putabas futurum, cum tuis manibus Saluatorem tuum crucifigeres; cum tuis manibus uitam tuam exstingueres; cum tuis uocibus aduocatum tuum exterminares; tuis intestationibus auxiliatorem tuum interficeres? Nisi ut in te quoque tuas iniiceres manus. Habes quod petisti: eripuisti tibi presulem pacis, petisti necari uite arbitrum, concedi tibi Barabbam, qui propter seditionem factam in ciuitate et homicidium, missus fuerat in carcerem . Ideo salus  abs te recessit, pax abiit, quies destitit, data est tibi seditio, datum excidium: agnosce tibi hodie Barabbam uiuere, Iesum mortuum. Ideo in te regnat seditio, pax sepulta est, ut crudelius a tuis pereas, quam si ab alienis perires. Quid tantum tibi, miserabilis ciuitas, Romanus suis armis, quantum populus tuus malorum inuexit? Ut cum Romanis impugnares, tui fecerunt: pacem uolebant Romani, tu bellum indixisti. Quid cause erat, ut fortiores lacesseres? Durum sane, quod contra legem sacram templum gentilis intrauit: sed iam non eras Dei templum, non eras Dei ciuitas, nec esse poteras, qui eras mortuorum sepulcrum, et presertim tuorum quos ipsa occideras, non quos ab hoste amiseras. Quomodo enim uite esse domicilium poteras, que eras mortis habitaculum,  diuersorium scelerum, latronum speleum? Iacuerunt in te Ananus et iehsu insepulti sacerdotum principes: et illi dudum sacerdotalibus amicti stolis, qui uenerationi etiam exteris fuerant, deformi iacuerunt cadauere, esce uolatilium, deuoratio canum, membra laceri tota [a 1Kb] dispersa urbe, ut deplorare ueteris sanctitatis species uideretur, tantam sacri nominis contumeliam, et speciosi quondam muneris deformitatem: sed ipsa tibi huius indignitatis exordium fecisti, que in medio sinu tuo occidebas prophetas, que lapidabas sanctos Domini. Ante templum iacuit Zacarias exanimis; iacuit inhumatus: hic ergo sanguis illum lauat. Que causa autem mortis Anano, nisi quod increpauit populum tuum, quod non insurgeret pro templi defensione,  quia expostulabat libertatem proditam, uirtutem desertam, calcatas ueterum sacrorum reliquias, commaculata altaria: relinquendum asserebat populum usu simulacrorum insensibilium et statuarum de marmore, nichil iam sentientem. [b 1Kb] Multa enim animalia referre solent uel uindicte uicissitudinem, sentire iniuriam, incitari aculeo, declinare uerbera: qui ergo nec excitatur, nec declinare nouit quod noceat, similis est non sentientibus. Et re uera ubi est libertas illa tua, cuius studio quondam non Aegyptiis, non Palestinis, non Assyriis, postea non Medis cedendum  estimauisti? Ubi est illa Machabeorum fides, que quondam in paucis fudit Babylonios, Persas fugauit, Demetrium perculit: ad postremum in paruulis et mulieribus Antiochi arma, gladios incendiaque superauit, et pro obseruatione [c 1Kb] patrie legis mori maluit, quam regis imperiis obtemperare? Ubi est illa deuotio patrum pulcherrima passionum omnium, qua se non pro liberis, non pro coniugibus magis, quam pro templo Dei morti offerebant? Ante et uirga [d 1Kb] Aaron sacerdotalis floruit, recisa de siluestri radice: nunc et fides aret, et sepulta est pietas, et abiit omnis uirtutis emulatio. Nec mirum, si populus a Deo recessit, et improbum contradictionis spiritum sequitur, in seipsum diuisus est. Quomodo enim pacem suam tenere poterat, qui pacem Dei repudiauit?  Pax Dei Christus est, qui fecit utraque unum . Merito ergo ex uno populo plures aduersus se facti sunt, quia noluerunt sequi diuisi consociantem Iesum, sed secuti sunt coniuncti diuidentem furoris spiritum. Soluebas igitur Hierusalem mercedem perfidie tue, cum ipsa tuis manibus destrueres munimina tua, cum tuis mucronibus foderes uiscera tua: ita ut hostis misereretur, et tu occideres: ut ille parceret, et tu seuires. uidebas enim, quod Deus aduersum te pugnaret, et Romanorum partibus fungeretur, ut ipsa tibi inferres uoluntariam proditionem. Et ideo spectatores malebant esse Romani, quam percussores, ne [e 1Kb] feruentibus tuis inter se uisceribus, manum admouere contagionis magis quam fortitudinis estimarentur. Ad hec nefande  cedis supplicia accedebat impie immanitas crudelitatis, ut sepulturam omnibus qui uel in templo necati fuerant uel circa urbis plateas, negarent: nec humare cuiquam uacabat, dum bello inter se occuparentur, feriendique magis quam humandi cura uniuersos tenebat. Ita quodam furore occiderant pietatis officia, crudescebant impietatis ministeria, nichilque magis in tantis calamitatibus perierat, quam misericordia, que sola solet alleuare miserias, solari erumnas. Nam et hi qui amiserant suos, non audebant humare propter formidinem, cum grauis terror ingrueret a diuerse factionis principibus: et hi qui necauerant alienos, cauebant ne quis illos preriperet ad sepulturam. Itaque necesse erat omnes timere, ne quod alteri donare uellent, id sibi sumerent:  uel quod peius est, quem parauerant aliis usum sepulcri, eum ipsi non impetrarent. In templo igitur ipso pro unguentis bene olentibus, pro thymiamatis bene spirantibus, pro diuersorum florum odoribus, grauis erat insepultorum cadauerum fetor, quos pluuia dissoluerat, quos flamma combusserat, quos sol calefecerat; omnes artus cesorum ciuium diro odore fetebant: hinc resolutorum putredo uiscerum, inde exustorum nidor, sensus omnes atque ora complebant uiuentium, ut ipsi non multo post grauiore morbo consumerentur, ac se superstites ingemiscerent,  quo duriore pena perirent: eoque seruatos, ut uiderent cum patria simul, solui etiam leges nature, negari ius uiuentibus, pacem ciuibus, sepulturam defunctis, humana pariter atque diuina maculari ac pollui, permixta omnia, criminosam esse misericordiam, religionis loco haberi crudelitatem. Castrum in templo, bellum in limine, fumus in altaribus: ea se spectare oculis, que prophetis denuntiantibus non credidissent futura. Nonne de ipsis dixerat Dauid: Polluerunt templum sanctum tuum, posuerunt morticina seruorum tuorum escam uolatilibus celi: effuderunt sanguinem eorum uelut aquam in circuitu Hierusalem, et non erat qui sepeliret ? Simul enim tunc et gentes uenerunt in hereditatem Dei que auferrent omnia,  et templum pollutum est suorum funeribus, et insepulta iacuerunt cadauera interfectorum ad escam auium bestiarumque uoracitatem: effusus sanguis, ut stagnaret in templo, deesset qui sepeliret: quia a uiuentibus in mortuos, a mortuis in eos qui adhuc uiuerent, furor transferebatur. uolebat aliquis defunctum humare? ipse exstinguebatur: et qui defunctum occiderat, in sepultorem transferebat iracundiam; ut illi sepulturam negaret, hunc exstinguebat: rursus qui sepultorem occiderat, maiorem crudelitatem circa defunctum exercebat, ut iam nichil debentem odio, non sentientem supplicia, spoliaret supremo nature debito. Quid illis aliud accidere poterat, qui diuina non recipiebant oracula? Irridebant prophetarum annuntiationes, fas omne calcabant: non  credebant futura, que ut fierent, ipsi accelerauerunt. Erat enim sermo uetus et frequens, tunc perituram urbem Hierosolymam, et sancta eius exurenda, cum seditio belli legem incesseret, et domestice manus templum Dei contaminarent: sed ne hoc quidem intellexerunt. Quoties enim excisa domus Dei, quoties seditio, quoties obsidio, quoties bellum? et numquam illa urbs periit, nisi quando uerum templum Dei domesticis manibus crucifixerunt. Et quod illud templum? Audiant: Soluite templum hoc, et in triduo resuscitabo illud . Quid enim aliud nisi sacrilegium fuit, cum impias manus extenderent in auctorem salutis, cum lapidarent, cum uerberarent, cum corriperent, cum occiderent? Tunc uere sancta eorum absumpsit ignis diuinus: nam et  exusta a Babyloniis, reparata postea: destructa a Pompeio, reformata iterum: sed penitus exusta, ubi iehsu uenit, et Spiritus diuini calore soluta euanuerunt. Oportuit uberiore quadam deploratione preire nos funus quoddam paterne solemnitatis, et uelut exsequias quasdam prosequi, ac soluere iuxta maiorum instituta: sed ueniamus ad exordium obsidionis Hierusalem.



CAPUT III.

Reuerterat in Iudeam Titus, et paucis diebus interpositis, ut replerentur ordines militarium numerorum de quibus lecta manus missa fuerat in Italiam,  bellum adolebat festinans comitari patrem, ne in pericula solum dimitteret, aduersus uitelliana arma conflicturum. Mouit itaque iter magno decore exercitus: solitudo ubique, et parato agmine suspectans insidias, quia uirtute se superiorem uidebat. uenit per Samarie loca, suscepit eum [a 1Kb] Gosna, que ad Romanos iamdudum concesserat: uentum in Aulanam, unde aberat Hierosolyma stadiis XXX nichil amplius. Inde assumptis equitibus numero sexcentis perrexit equitatum ante urbem: exploratum quoque loci situm, munimentorum qualitatem, murorum altitudinem, studia plebis, que ferebatur latronum armis premi, et factionum stipamine circumueniri: ut inuita acquiesceret obsidioni, quominus uoluntatem erga Romanos proderet, si libertas daretur. Speciose  igitur cum paucis equitabat in aggere publico, qui ad muros urbis dirigebatur, nec quisquam est uisus progredi. uerum ubi ad obeundum murorum circuitum flexit equum in latus, cum cetera [b 1Kb] turba ducem sequeretur, erupere subito plerique de loco qui appellabatur contra Helene sepulcrum, et exsilientes occupauerunt iter, ut includerent maiorem equitum partem que Titum sequebatur: ipse cum paucis preterierat consulto insidiantium, ut destitutus a ceteris facilius opprimeretur: quia neque ad suos regredi facile erat, propter instantem hostium multitudinem; neque progredi ulterius fossa aut uallum sinebant, ceteraque locorum impedimenta, quibus anceps periculum inferebatur.



CAPUT Iu.

 uidens itaque Titus in uirtute [c 1Kb] sua positum sibi remedium salutis, nec aliter nisi ferro iter aperiendum: iam enim alii reflexis equis discesserant, dum et ipsi imperatoris filium secuturum sperarent, conuertit equum hortatusque clamore ceteros ut sequerentur, supra hostem irruit: impossibile hoc uideretur, quomodo potuit euadere, nisi notum esset, in bello plurimum audaciam posse, que uel sola sibi murus est: deinde quia aliis pone sequentibus, uile uulgus sibi magis in periculo consulendum putabat, quam hostem persequendum: [d 1Kb] at si qui manum extenderat, ut equum teneret, feriebatur. Denique duo tantum ex Titi sociis interfecti: cum reliquis imperatoris filius ad suos reuertit. Neque sane dubitandum uidetur, quod intecto capite, nudus cetera:  utpote qui in excursu processerat, non ad bellum paratus, nec galeam nec loricam induerat, eo nichil exceperit uulneris, cum maxime in ipsum tela iacerentur, quod ad excidium urbis illius uir tantus reseruaretur. Est, est profecto cor regis in manu Dei . Itaque ne cresceret audacia Iudeis euentu fraudis et doli, profectus ad urbem cum exercitu, post noctem redit; et de specula quadam unde ciuitas prospectaretur et templi magnitudo amplissima, demonstrat suis, cum qua urbe sibi bellum foret; impigros et cautiores esse oportere: quod innumerabilis sibi populus expugnandus foret, et fraudi paratus.  Ordinat qui muris ordines appropinquarent: quos adhuc fessos nocturno itinere cognouerat, quasi succenturiatos eminus locat. Paulatim proceditur. Ubi uentum ad montem Oliueti, uallis sub ipso media inter eum atque urbem interiacebat, cui nomen Cedron: ubi constitutum exercitum de muris aspicientes  seditionis ad tempus studia deposuere, et externis hostibus aduenientibus, domestico federe sequestrata ciuilium bellorum certamina. Plerumque enim etiam acerba odia metus comprimit. Denique cohortati sese inuicem factionum uiri, ut in unum conspirantibus studiis patriam defensarent, ne eorum discordia incruentam Romanis uictoriam daret, freti numero hostem subito adoriendum putarunt, et improuisa eruptione primos turbauere.  Sed ubi se Romani ipso usu ueteri, et diuersorum generum preliis exercitati, confirmauere animis ordine suo [a 1Kb] nexi, cedere incursantes ceperunt, scutis repellere, proturbare iactu telorum, haudquaquam tamen sine communi exitio. Et prope iam incubuerant Iudei, et nutabat acies romana, nisi cognitis rebus aduenisset Titus et occurrens aduersariis, confirmans suos reparasset prelium, et erexisset animos militum, increpans Romanas acies, confuse multitudini, non sine maxime ignauie probro uictoriam cedere. Repulsisque Iudeis, qui etiam ualle diuisos insectabantur, ad suos se uictor recepit; securusque suffragii, quod loci superioris aduersum inferiores, si tentarent congredi, subsidia dabat, ad aliam partem se Romanus exercitus conuertit.  [b 1Kb] Discedente Cesare infundunt se de muris Iudei, et ingenti agmine super hostem irruunt: ita ut innumere concursu multitudinis, milites fugerent, ac sese ad montium conferrent superiora: nudato latere, etiam ceteri qui prelium mallent, fugere. Interea Cesar in medio [c 1Kb] populi situs, orantibus plerisque ne se periculis daret, atque exercitu disperso summam periculi solus subiret, cum dominus esset orbis terrarum  non acquieuit; sed militie decus preponens saluti, apud quem gloriosa mors uite opprobrio preponderaret, aduersum pectus hostibus refert, territisque quos aduersum ierat, in alios sese retorquet. Sola enim [d 1Kb] spe sui et nimis note atque alacris fortitudinis  gloria perturbabat hostem. Cedebant itaque quos accesserat, sed ex aliis partibus Iudei magis magisque infundebantur: ac pene concluserant Titum, nisi quia plerique militum uidentes in medio belli uersari Cesarem, conclamauerunt ceteris significantes, imperatoris filium periculis non relinquendum. Sic uniuersos reuocauit pudor atque armauit metus, ne deserti Cesaris ignominia inurerentur. Conuersique in Iudeos, nisu omni ac uirtute inconditam multitudinem in uallem urgebant, nec difficile fuit ascendentes relabi. Sic Titus fugientem numerum  militarem bis reuocauit a fuga, periculoque pariter exuit et opprobrio, uirtute pari usus, et ad postremum pudore. Qui dum ignauiam declinat, uirtutem inuexit: primum ne Cesar relinqueretur; post etiam, ut hostis repelleretur.



CAPUT u.

Post hec ubi forense prelium paulisper quieuit, internum successit. Namque paschalis interuentu celebritatis, subornatis plerisque Ioannes, qui quasi obseruationis gratia templum adirent, et tamquam sociis data ingrediendi copia, dolum patrauit. Ingressi enim specie ciuili, sed interius armati, reiectis exuuiis gladios attollunt loricato pectore, et preliari accincti munimine. Quo terrore perculsi, qui intra templum inermes celebrati uacabant, exsilierunt,  templumque uacuum dereliquerunt. Eos illis secutis, et quos potuerunt comprehendere, iugulantibus, alios ultra templi circuitum persequentibus, irrumpendi Ioanni sociisque eius occasio data. Cesi illic multi mortales; ita ut etiam qui non restiterant, affictis causis aliquibus iugularentur: nec tranquillitas quietis proderat, nec silentium tacitis, nec cedentibus patientia. Comprehensisque interioribus templi, etiam Simonem inquietabat Ioannes in secundarium locum, Eleazaro ceterisque principibus factionis tertie sibi subrogatis.



CAPUT uI.

Tertio quoque Titus progreditur in hostem, atque exercitum producit. Adueniensque offendit stipatam Iudeorum ante urbem multitudinem, specie uolentium  se Romanis tradere, sed quasi reformidantium. Suspicatus dolum, et maxime, quoniam proxime conspiratos inter se et pertinaces uiderat: non arbitratus credibile subito mutatos, admonuit milites fraudem cauendam, nec temere nisi secundum preceptum suum, conferto agmine muris appropinquandum: ne a tergo illi qui urbem egressi fuerant, circumfunderentur. Subito de ciuitate increpuit sonus, et quedam seditio dementer resultauit: aliorum egressionem uoluntariam simulantium, aliorum etiam resistentium, quod illi aperiri sibi portas poscerent, hi clausas seruari iuberent: alii bellum, alii pacem optarent. Militum uulgus ad subueniendum his qui subueniri sibi de muris postulauissent, proripit sese: egrediuntur plerique preruptim, sine ordine, sine  ullo modo tamquam occursuri aduenientibus atque auxilium laturi, ut propiore remedio pluribus erumpendi confidentia tribueretur, uel resistentibus metus, aut inter reluctantes erumpendi sibi copia. Quibus a se tergo circumfundere ceperunt qui foris stabant, urgere circumuentos: illi quasi ad murum confugere, nichil suspectantes ab his, qui pacem pretenderent. Inde quoque saxa, et tela [e 1Kb] iniici, et subito ficta pax in prelium uersa est. Unde conciti in hostes recurrunt, qui etsi circumuenire tentauerant progressus militum Romanorum; tamen metuebant et ipsi, ne  ab omni exercitu circumuenirentur. Itaque dum uniuersos cauent, hos plurimis licet uulneribus impressis, et ipsi maiore ex parte saucii, prope de manibus amisere, quos iam captos putabant. Secuti tamen usque ad Helene sepulcrum, sicut moris est insultantibus clypeis concrepabant, illudentes Romanis quod eos iam secundo insidiis circumuenissent.



CAPUT uII.

Cesar commotior regredientes misceri ceteris uetat, et concionem aduocat, dicens: Magna cum sit uirtus Romana, prestans uniuersarum gentium populis; maxime tamen ea precedit dispositionis ordine et preceptorum obedientia: ea est enim discipline militaris custodia. Nec mirum si Iudei dolos intexant, fraudes struant: qui se iudicent impares  fortitudine. Sed ut inferiorum est niti insidiis, sic fortiorum cauere ne uirtuti illudat dolus. Mirari itaque se, quod illi in desperatione sibi congruant: Romanis non conueniat in meliorum processu: eoque fieri, ut illis effectus fraudis in uado sit, nobis uirtutis conatus in ambiguo. Quod si ualidior esset fortitudo hostium quam fraus, superari minus flagitiosum. A paribus enim aut fortioribus uinci opprobrio uacat. Cum uero nichil in nobis offendat, nisi sola pugnandi immoderatio, et [a 1Kb] propria quedam manuum intemperantia, quid nequius potest esse, quam presente Cesare disciplinam repudiari militie? Multum arbitror ipsas ingemiscere militie leges, tante dissolutionis flagitio: multum imperatorem, cum hec compererit, qui semper audiri se a milite  suo, quam timeri ab hoste maluit. Obedientia enim militis effectum properat; metus hostium differt uictoriam. Quid iudicaturum de filio patrem putatis, cuius tam uile imperium sit apud exercitum? Pronuntiatur enim de duce, cuius preceptum dissoluitur: nec dubium quod sepius uindicatum sit in eos, qui contra imperium in hostem pugnauerint, quam in eos qui secundum imperium progressi, uirtuti cesserint. Nam legibus egredienti ordinem prescripta mors est. Quid igitur futurum, ubi non unus, sed passim exercitus relinquit ordinem suum, et statutum ducis negligit? Cognoscite uos milites esse Romani imperii, plebis, senatus, apud quos sine precepti auctoritate et uicisse crimen est. Huiusmodi oratione perterruit non solum prepositos militum, sed etiam uniuersum  exercitum. Nam cum ipsos principes ordinum acrius peteret, uidebatur omnes uindicaturus. Circumfusi itaque omnes rogabant, ut paucorum culpa qui primi destiterant, uniuersis concederetur. Etsi non fuit properus ad delicti gratiam Cesar, fuit tamen exorabilis ad indulgentiam. Concessit cum summo pondere dicens: donare se omnibus, satisque in uniuersos uindicatum inuectionis auctoritate, eo quod animaduersio in singulos usque ad factum procedere debeat, in multitudinem uerbo tenus, illam usque ad penam, istam usque ad correptionem. Sepe enim bonis exercitibus  preliares lapsus future [b 1Kb] uirtutis causas dedidisse.



CAPUT uIII.

Post hec Titus in hostem iram conuertit, et considerans inter tot precipitia, tot prerupta periculosam obsidionem: cum repentinis irruptionibus preuenti, non haberent milites, quo referrent gradum, unde se in hostem proriperent, ubi machinos constituerent; iubet repleri ante urbem precipitia: que cum fierent, nec sic quidem Iudei exsortes erant presentium periculorum. Afflictabantur domestico prelio, cum Romani in replendis precipillis occuparentur. Nec exigua manus partis utriusque decem millia cum Simone erant, et quinquaginta eorum duces: Idumei quoque ad quinque millia.  Simonis partibus astipulabantur, quibus preerat Iacobus et Simon iunior. Ioannes autem interioribus templi  occupatis, sex millibus armatorum stipatus, bellum accendebat. Adiuncta sunt ei etiam duo millia, cum aliis quadringentis uiris postea quam coire cepere, studiis concinentibus ad urbis defensionem, Eleazaro et Simone Arim, quibus et ante utebantur, rectoribus. Quibus certantibus inter se, preda erat in medio populus eorum qui uicerant, et quasi premium certaminis, huc atque illuc pro euento uario transferebatur. Paulisper inter se conuenerant more induciarum, et ad primum Romanorum impetum expergefacti, in ueterem morbum febris interne egris uisceribus recidebant: ubi remissior erat exteriorum  morborum accessio. Foris erat plerumque bellum, intus seditio, eo iam grauior, quia et ipsa seditio bello alebatur, et bellum alebat. Duo de potentia certabant: populus inter utrumque, non de seruitute anxius erat, sed ne ad dominum deteriorem perueniret.



CAPUT IX.

Urbem Hierosolymam Chananeorum quidam potens condidit, qui patrio sermone uocaretur Rex iustus, quam primo Solymam nuncupauit: postea templum addidit, unde Hierosolyma dicta ciuitas est. Ea a principio suos incolas habuit de gente Chananeorum. Dauid primus uir Hebreus Chananeos expulit, constituit suos, qui in ea domum sibi regiam fecit. uoluit et templum Deo condere; sed  prohibitus oraculo, Salomonem heredem reliquit, qui templum quod ipse uoluerat, edificaret. Salomon itaque templum fundauit: reliqui quoque reges ad ornatum urbis addidere plurima. Inuidia ex magnificentia orta: inter omnia tamen opera templum precellebat amplissimo opere, et fulgenti marmore: in quo erat [c 1Kb] deambulatorium, peripetasma pretiosum et maximum, cocco et hyacintho byssoque intextum et purpura. Non otiosa materia tante diuersitatis, sed cuius species [d 1Kb] materiam rerum latentium significaret: eo quod eius  esset templum, qui celo et eri, terre et mari, quasi creator elementorum dominaretur, atque omnia solus regeret et gubernaret. Cocco enim igneum celorum figuratur, hyacintho er, bysso terra, quod in ea nascitur: purpura mare, que conchyliis maritimis inficitur, ut duo ex colore, duo ex generatione colligas. Denique princeps sacerdotum hec quatuor indumento suo exprimere consueuerat, quando maxima celebritas erat festorum dierum, quasi totum mundum indueret, pro populo supplicaturus, in eius figuram qui uenturus erat princeps sacerdotum iehsu, qui tolleret peccatum mundi. Femora princeps sacerdotum linteo interius operimento tegebat, eo quod pre ceteris in sacerdote fides mentis queritur, et corporis castimonia que  succingere debeat carnis intemperantiam. Duo erant tabernacula sacra, unum interius, alterum exterius: in hoc semper introibant sacerdotes: in illud interius quod secundum appellabatur, semel introibat tantummodo princeps sacerdotum, non sine sanguine, quem offerret pro se et pro populi delicto. Hoc significante Spiritu sancto, uenturum Iesum, qui uere solus intraret interiora diuinorum penetralia sacramentorum, et arcana substantie celestis qui nosset omnia. Solus quoque Patri sanguine suo totum mundum reconciliaret, ut et celestium et terrestrium misereretur. Denique postea quam uenit, pacificauit omnia per sanguinem crucis sue, que uel in celo uel in terra sunt . Intus thymiamaterium, intus mensa, intus lucerna: Thymiamaterium,  quod ita ad Deum Patrem, sicut incensum dirigatur maximi sacerdotis oratio : mensa, quod in ea passio Christi sit, et mysteria sacramentorum, unde et Dauid dicit: Parasti in conspectu meo mensam ; cuius uelut duodecim panes, duodecim apostoli sint testes passionis eius ac resurrectionis eius. Lucerna que supra candelabrum ponitur, ante sub modio erat, id est, sub legis mensura; nunc est sub gratie plenitudine, heptamycho frequens lumen effundens, eo quod Spiritus sanctus septem maximarum gratiarum uirtutibus Dei templum [a 1Kb] illuminaret. Trinitatis igitur cognitio in interioribus erat templi, que dicebantur Sancta sanctorum, ubi reposita quondam uirga Aaron floruit, quod sacerdotalis gratia in Christo amplius  esset operatura post mortem, qua mundum redemit. Ante templum erant quatuordecim gradus, per quos Ezechie regis tempore umbra ascenderat, significans ei uite finem futurum. Sed oraculo monitus, orauit et meruit mortis dilationem hoc indicio, quod iisdem gradibus sol refunderetur, qui significaret tot numero annorum commeatum ei uite refusum.



CAPUT X.

Cum igitur munita esset undique ciuitas plurimorum regum operibus; et maxime Herodis, qui castrum  cui nomen Antonie ad summi operis magnificentiam communiuit, et amplissimo ornauit decore, circumibat Cesar requirens, qua ex parte se posset facilius urbi infundere, inspectoque per totum circuitum muri ambitu, estimauit in finitimo tumuli quo sepultus iacebat princeps sacerdotum Ioannes, adoriendam obsidionem. Cui diligentius exploranti, adherens unus ex amicis Nicanor studiosius intendens muneri, sagitta percussus cadit. Propius quippe accesserat, dum putat aliquem profectum fore pacis future, si sibi conferendi sermonis daretur copia, qui potens ac ualidus ad tentandos audientium animos estimabatur. Commotus Cesar, quod ei qui salutaria commoneret, improuiso uulnere mortem irrogauissent, in prelium cogit agmina, bellumque  accenditur iactu telorum diuerso, missilibusque maxime: admouentur arietes, queis feriuntur ualida murorum. Quo perturbati omnes qui ante de dominationis inter se studio certabant, in concordiam ceunt, dataque impunitate superiorum, unum corpus fecere, et conspirati cogente periculo, urbem tuentur. Progressi quoque tumulos, ignem super machinas iaculabantur, ut destruerent aggeres, exurerent uineas, arietes incenderent: ac pene omnia machinarum genera exusserant, nisi electi plerique militum et sociorum, maxime ex partibus Alexandrine urbis, strenue repugnauissent. Quibus tamen ualide resistentibus, addidit Cesar adiumentum equitum potentiorum. Ipse quoque acriter pugnans sternit duodecim aduersi agminis propugnatores.  Ita uis multitudinis relique exitium declinans in urbem reuertit, et ab incendio Romana opera defensa. Cecidit eo prelio Ioannes ductor Idumeorum: dum ante muros, cognito sibi Romano militi sermonem conserit, ictus terga sagitte uulnere, continuo labitur. Arabum ferunt peritissimum de iaculatoribus eius obitus auctorem: grauique merore affectos Idumeos, quod uirum et manu promptum amiserant, et bonum consilio.



CAPUT XI.

Sequenti nocte accidit ut tres turres quas Titus attolli iusserat supra aggerem, quo Iudeos uel ex equo uel ex superiore spiculis figeret: subito nulla ui hostium ruerent. Quo sonitu Romanorum exercitus omnis turbatur, ea opinione quod ab hoste destructos  aggeres, succisas turres arbitrarentur, que ruentes ingentem late stragem dedissent. Ac pene admissum erat facinus miserabile ut uictores incertis per noctem hostibus fuga cederent, nisi quod tenebre ruinaque ipsa, excito puluere prospectum adimerent, ut quo fugerent incertum haberent. Querebat unusquisque de proximo quid accidisset, nec cognoscere ueri poterat fidem, quia similiter ab omnibus eiusmodi casus ignorabatur, donec Cesar rebus compertis, insinuare preciperet id quod acciderat, casus repentini, non ullius hostilis fuisse  irruptionis. Sic sedatus pauor, expugnande urbis subsidium omne in uiribus locatum. Nam cum altissima murorum essent, et pleraque ferro aut ere operta, atque ipsa altitudine hostes a iaculis defenderentur, Romani admouere arietum machinas, quorum ictu frequenti muri [a 1Kb] ualida laxabantur: inniti leuioribus spiculis cepere et sagitis, ut propugnantes auerterent, impedimenta prohibentium detorquerent. Sic paulatim quatientibus murus cedebat: unde maiorem ipsum arietem, excisorem urbium Iudei appellauerunt. Soluta itaque murorum parte, dereliquere Iudei muri ipsius propugnacula, securi, quod duos alios muros interiores haberent, et concessere ad murum secundum. Illis fugientibus, Romani ingredientes per caua muri, portas aperuere:  sic intromissus omnis exercitus, pene diruit murum exteriorem, ne bellantibus esset impedimento: aut si res aduerse forent, claustrum refugientibus.



CAPUT XII.

Diuiserunt sibi loca Ioannes et Simon coniurati circa murum secundum. Ioannes cum suis in castro cui nomen Antonia, preliabatur: ei propinqua erat porticus templi, que uergebat ad partem septentrionis. Nam et ipse locus  inter duas iacens porticus septentrionalis, hoc est, Brios nuncupabatur; Simon uero ad Ioannis sepulcrum uicem tuende urbis susceperat: his pro salute, Romanis pro uictoria certamen erat. Quibus etsi uirtus potentior ad congrediendum, locus tamen inferior ad obsidionem:  cum eos de muro grauaret prelium, temeritas Iudeis insolentior, fortitudo Romanis acrior erat: imminebant partibus duces; eoque maior oriebatur contentio, dum quisque suis ductoribus pericula sua gestit probare. Simon suos urgebat terrore et formidine: Romanos Titus pudore sui quam maxime conueniebat, quod morte grauius arbitrantur, non exhibere pericula sua Cesari, cum ipse toties pro exercitu periculis offerre se non dubitauisset. Armabat eos uincendi consuetudo, et cedendi ignorantia: precipueque presens uniuscuiusque uirtutis arbiter Titus, a quo non remuneratio fortitudinis exspectabatur, sed supra omnia, fructus amplissimi erat premii, illo spectante quidquam strenue gessisse, quod ei non displiceret. Eo incentiuo Longinus  equestris militie uir excitus, aduersas pro muris uidens Iudeorum cateruas, tamquam indignatus quod Romanos bello lacesserent, et ex equo prodire auderent, desiluit equo, atque in medios se iniecit hostes. Et unum [b 1Kb] more ipso parantem occurrere, telo percussit, simulque eius uocem et animam rapit. Alteri ereptum de corpore prostrato telum infigit, et ad suos uictor sese recepit. De preeminentibus loquimur: ceterum multi imitatores utraque ex parte, sed diuerso genere: Iudeis desperatio audaciam dabat, Romanis glorie cupiditas  uirtutem addebat. Par tamen imparibus animis mortis contemptus: Iudeis solatium putabatur, cum hoste commori. Titus festinabat conficere bellum, sed sine suorum dispendio, qui etiam ipsos hostes seruare si posset, quam perdere malebat. Nec aliud monebat militem, nisi consulto bellandum: eam solam esse ueram uirtutem, cui sit comes prouidentia: nam sine consilio fortitudinem temeritatem uideri, nec usquam magis cauendum quam in uictoria. Perire enim cum inferiore superiorem, uicti triumphus est. Consulendum itaque ne uideatur euentus fuisse, quod uicerit; ignauie, quod consortium periculi non euaserit. Iubet itaque arietem admoueri ad medium muri septentrionalis.



CAPUT XIII.

 Erat ibi Castor callidus et ad fraudem paratus, qui fugatis ceteris per iacula sagittariorum, cum aliis [c 1Kb] noue fraudis sociis pretendebat. Is ubi appulsu arietis turrim euerti, murum labere ac facile ruiturum, si tormenti ictus repeteretur, animaduertit, manus tendens rogabat Cesarem uoce miserabili, ut periture urbi iam parceret, nec supremo excidio labefactandam putaret. Cesar estimauit quod sedulo ueniam deprecaretur: manus daturus ut deditio precederet, iubet tormentorum ictus cessare, iaculatores temperare a prelio. Castori dat loquendi copiam. Ille descensum simulare, dein quasi suadere suis: alii uelle, alii reniti, subitoque uelut indignantes qui cogerentur, supra loricam se percutientes cecidere. Miraculum ingens, cum fraus lateret, sic tempus [d 1Kb] duxere. Inter que unus e  militibus Romanis iaculo sagitte narem Castoris percussit. Ille deplorare et conqueri apud Cesarem, poscere ut iuberet aliquem sibi dextram dare, ita se perfugio usurum. Cesar Iosepho mandat negotium: uerum ille qui caueret Iudeorum insidias, nichil sincerum in eo intelligere se respondit. Aeneas tamen propius murum successit, et ut aduenientem susciperet, occurrit. Cui Castor uociferans, ut sinum aperiret, aurum exciperet, saxum dimisit. Ille oculis uigilantibus lapidem preuidit, celerique corporis saltu lapsum euadit: alium tamen prope astantem saxi inuoluit immanis ruina. Hoc Cesar intuens acrius incubuit ad murorum deiectionem, precipiens maiore ui tormentorum impelli. Contra ad exurendas machinas ignes iaciebantur. Sed ubi murus  solutus est, Castor cum suis quasi in ignem se deiecit, dolo pretexens animi magnitudinem in contemptu mortis, cum dolo turpi uite effugia captaret.



CAPUT XIu.

Unus iam murus, hoc est tertius supererat, subuersis duobus; adhuc tamen Cesar reseruabat patientiam, qui aduerterat iam sibi perire, quidquid perisset. Dum parcit, et prouocat ad deditionem non exspectato agmine, cum paucis irruens supra murum secundum, congregata manu Iudei in angustiis plurimos sauciauerunt: plerique etiam utrinque  mortui. Tunc Cesar eminus sagittis figebat resistentes: inter confertos iacula nusquam eludebantur, nullus ictus sine uulnere. Sic remouere sese Iudei cepere: et Titus suos recepit. Et fames iam urbem grauiter incesserat. Iudei tamen pro uictoribus, quia se intra secundum murum receperant, quasi expulsis Romanis gloriabantur: sed neque lapsa reparare, nec lapsura defensare poterant. Restiterunt tamen aliquantulum. Pugnatum triduo ad murum secundum. Quarto die uirtutem Romanam non sustinentes, refugere intra tertium murum. Cesar ab irruptione interim temperari iubet, subuerti tamen precepit secundum murum. Et quia superaret maxima belli portio, statuit ut miles sibi conueheret alimenta, ne uictores inopia urgeret, afficeret indigentia.  Quatuor diebus sibi miles frumenta conuexit: simulque idoneum uisum est tempus quod Iudei, si sibi consulerent, conuerterentur. Et populus quidem malebat, sed principes seditionis reputantes que in plebem grauibus flagitiis perpetrauerunt; dum nullum uenie locum [a 1Kb] sperarent, perire cum omnibus leuius arbitrabantur, quam si soli auctores perirent. Quinto itaque die, quia nichil a Iudeis pacificum deferebatur, gemino agmine Cesar menia aggreditur: et duos aggeres attolli imperat, unum contra Antoniam, alterum contra murum qui erat contra Ioannis sepulcrum. Eo enim superioris urbis excidia [b 1Kb] petebat: illo autem altero, si castrum expugnauisset, etiam templo facile potiretur. Quod nisi in suam potestatem deduceret, etiam urbem tenere  non poterat sine periculo. Diuiserat Titus exercitum in duos ordines. E diuerso quoque distribuerant sibi Ioannes et Simon officia defensionis. Antoniam defensabat Ioannes, Simon cum armatis suis et populo Idumeorum ad sepulcrum Ioannis speculabatur; atque omnes obsidentium conatus de superiori loco, quibus poterat generibus eludebat. Et iam exercitatiores erant, malis edocti occurrere machinis obsidionis; pluraque genera sibi tormentorum et ipsi adsciuerant, quibus Romanorum opera destruerent, cepta impedirent. Quorum Cesar aduertens precipitem pertinaciam, admiscere operibus sermonem uoluit, ne forte desperatione uenie peruicacius obniterentur, ac spe promissorum possent desistere. Suadere itaque cepit, ne se capte urbis excidiis  inuoluerent, permitterentque eam sue potestati, que armis iam teneretur, et circumuallata obsidione premeretur ad excidium supremum, cedentibus se ueniam daturum: si modo uel sibi uel patrie consulerent, ne tota ciuitas dirueretur. Mandat quoque Iosepho, ut ipse patrio sermone ciues alloqueretur, [c 1Kb] ut forte contribules suos uel ipse inflecteret, ut furori proprio renuntiarent. Qui licet effusa Iudeorum in se odia nouisset, tamen quantum a iactu sagitte longius poterat, remotus a muris, ita uero ut posset  audiri profutura ciuibus noto sibi alloquio prosequebatur.



CAPUT Xu.

Fuerat, Hebrei, humani ingenii contendere pertinaciter ante quam res ad supremum ueniret, dum putatis uos loco et note regionis subsidiis fore superiores: licet conuenerit Romanos, bello insuperabiles, armis non prouocari, a quibus sepe uicti sunt, qui uos uicerant: sed tamen habet hunc lapsum improuida mens hominum in rebus secundis, simul quia plerumque belli dubius euentus: et ideo se unusquisque [d 1Kb] forti committit uirtute inferior. Postremo de muris superatis, non putatis etiam usque ad templi progrediendum euersionem. Parcite aris, parcite altaribus, parcite domicilio quondam  celesti. Iam enim uos et Deus ipse deseruit, quia uos pietatis cultum deseruistis. In medio templi bellum pertulimus, circumfusi ignes templum oberrant: sed non quales solebant, circumsistunt armati. Adhuc tamen puras a sacrilegio manus habentes, uolunt Romani parcere, nec sacros contaminare postes, nec ueteres abolere ritus, si uos sinatis: quid exspectatur ulterius? duo muri euersi, tertius superest, et ipse infirmior lapsis duobus. An presidium speratur diuinum, atque auxilium de penetralibus? Sed qui nos defendebat, ad hostem migrauit: quoniam quem nos colebamus, Romani uenerantur, nos offendimus. Quis autem ignorat cum illis esse Deum, qui sibi omnia subiecerunt, nisi que nimio estu aut gelu inuia sunt? Et ideo extra Romanum imperium, [e 1Kb] qui  eadem extra usum humanum diuersis populis Deum per uices dedisse potentiam: primo Aegyptiis, post Iudeis, Assyriis quoque et Persis auxiliatorem fuisse nullus negat: postea conuersum ad Romanos, cum his perseuerare: denique cessisse illis uniuersa regna, omnem terram in possessionem datam. Quid uobis cum uictoribus uniuerse terre, quibus secreta oceani, et extrema Indie parent? Quid attexam Britannias, interfuso mari a toto orbe diuisas, et a Romanis in orbem terrarum redactas? Tremit hos Scotia, que terris nichil debet: tremit Saxonia inaccessa paludibus, et inuiis septa regionibus. Que licet belli curam uideatur augere, et ipsa frequenter captiua Romanis accessit triumphis: ualidissimum genus hominum perhibetur, prestans ceteris: piraticis tamen  myoparonibus non uiribus nititur, fuge potius quam bello parata. Sed refertis, mori prestare, quam libertatem amittere. Quando uobis ista Iudei successit sententia? aut quando apud Hebreos utilis fuit seruitus, libertati inutili non prelata? Iacob ipse patriarcha in Aegyptum deduxit Hebreos ne perirent fame. Descenderunt patriarche, simul duodecim filii eius, preclara illa generis nostri exordia. Ibi Iudas ille nobilis Iudeorum prosapia, qui nomen populo dedit. Ibi Ioseph curru sublimis et  equis, subiicere se in potestatem maluit, ut aleret suos, quam ad originis proprie libertatem redire. Ibi Beniamin pia fraude germani retentus, consensit dolo: quia non erat crimen seruire potentioribus. Ibi hereditas eorum, cum uocaretur a Mose, tamen herere desiderabat. Sic patribus uestris etiam dura seruitus non displicebat, ut periculis anteferretur. Seruistis ergo Aegyptiis, atque utinam semel! Sed non solum tunc seruistis, quando celestis esce pluuiis alimoniam seruitutis extreme preferebatis: sed etiam postea uicti atque captiui descendistis in Aegyptum, cum Assyrios refugeretis. Seruistis etiam Assyriis per multa annorum curricula, et dulcis illa seruitus erat. Seruistis Macedonibus, Persis, [a 13Kb] Seleucensibus, Palestinis: solos Romanos uobis  graues putatis, quibus et illi seruiunt, quibus uos seruiebatis? Utrum igitur odium his debetis an gratiam, qui uos dominis uestris pares fecerunt? Ultionem uestri hanc, non contumeliam puto; quia uos de his uindicauerunt, quibus subiecti eratis. Seruitio premitur Assyrius, qui Asie toti imperitabat. Arat Aegyptius Romanis, ferit de suo quod [b 1Kb] ille metat. Macedonia que usque ad Indos deuicta Perside imperium diffuderat, agnoscit dominos quos ignorabat, et frustra se regibus suis Aeacidarum nomen imposuisse reminiscitur. Certe non alias cessisse, nisi ad Romanorum triumphum, quibus et ipse Pyrrhus Achillee sobolis, et prosapiam et uocabulum preferrens, uictus armis, ita se promerende pacis studio subiecit, ut ueniam rogaret. Nam de Palestinis  quid loquar, quos unius presidis potestas cercet? Ingrati, numquid non uestra nobilitas est cum Persis seruire? hoc est enim seruire uobiscum reges, regnumque maximum habere socium subiectionis. Sed quero, quando fueritis liberi, qui nunc seruitutem recusatis? Quando ergo liberi fuistis? uel cum aliis dominaremini, qui sub rege eratis? Habebatis regem Deum, repudiastis regnum ipsius, sub quo solo eratis liberi, uoluistis seruire hominibus. Cur patrum reuellitis testamenta? hereditas et in patres contumax. Elegistis regem cui nomen Saul. Occiso illo, Palestinus uobis populus imperitauit: successit post tempora Dauid in totius populi regnum, mitior quidem domino, sed dominus tamen, prius quam requiesceret Dauid, genti tamen et ipse regem imposuit.  A Salomone rursus scissum in duo regnum, et diuisa per longam seriem dominationis hereditas. Ut transiliam captiuitates, Cyrus plerosque terris suis Iudeos et sacris suis reddidit. Sed patres uestri cum Persarum preliis grauibus attererentur, quamuis nobiles Machabeorum triumphis, elegerunt sibi Romanam societatem. Tenet [c 12Kb] scriptura diuina multarum pacta legationum. Facti estis Romanorum  amici, qui Persarum serui fuistis. Sed rursus maluistis regem habere, quam [d 1Kb] sacerdotum principem, cui populus obtemperaret, cum seuitia uestrorum regum esset intolerabilis: defuncto Herode, pulso Archelao, sub Cesare esse Romano postulauistis. Tradidistis uos Cesari cui seruistis omnes ad mutandum in melius seruitium. In communi enim conditione uniuersorum seruire, quedam libertas est: quoniam dignitate dominantium honestantur obsequia seruorum: quamquam Romani seruitutem non exigant auctores libertatis, quia non solum immitem regem necarunt, sed etiam superbum non passi sunt; et ideo augustum apud eos nomen est imperii, quod augeat suos, non quod alienos opprimat. Sed esto, sit utile uobis, non obedire imperio Romano;  uideamus si liberum, si non exitiale. Urgent uos Romane acies, urgent patrie ruine, urget templi excidium; non quod utile sit, sed quod possibile, perpendite. Non enim uotorum species, sed possibilitatis ratio pensanda. Lex nempe nature eadem omnibus hominibus, uolatilibus, feris, bestiis infusa, ut unusquisque cedat potentiori: taurus, leoni: ceruus, urso: leopardo, caprea: aquile, accipiter: accipitri, columba: ipsi tauro, iuuenci inferiores: arieti, ouium greges: hirco, caper: ne diuersi generis esse uideatur aliqua distantia, uos potentioribus, Romani tamen neminem expellunt, uos expulistis; immo illi agunt, ne quis etiam uictus de terris suis exeat: Antiocho partem regni seruauerunt. Et nunc Cesar quid aliud laborat nisi ut terra uestra non  deseratur, regio uestra non euacuetur, ciuitas non euertatur, templum non concremetur? Non omnibus uictoria datur. Paucis preesse natura dedit, pluribus obtemperare. Tauri armentis eminent, arietes gregibus. Penes paucos eminentia, penes plurimos mansuetudo. Et uos induite mansuetudinem, suscipite subiectionem, quam etiam fere induunt. Hec cum diceret Iosephus, conuiciabantur de muro. Maledicebant utilia suadenti. Plerique etiam iaculabantur sagittas, si possent eum morte affligere. At ille, qui oratione non flectebat indomitos, scripturarum quoque testimoniis conueniendos arbitrabatur, maxime quia dicebant Deum templi sui presidio non defuturum.



CAPUT XuI.

 Temerarii, nunccine demum uobis diuinum auxilium affuturum speratis, quando permiscuistis omnia bello, altaria uiolastis, diruistis totius urbis munimenta? Temerarii, inquam, et uestrorum immemores auxiliorum, scuta et gladios parastis, et hoc aduersum Romanos. Non talibus armis uincere solebatis. Quando enim in hasta et gladio fuit Hebreorum uictoria? Recordamini unde orti, et a quibus  sitis profecti, quomodo patres uestri hostes suos uicerint. Temerarii, quem uobis adiutorem eripuistis, dum aliena subsidia deposcitis? Non in multitudine populi, sed in timore Dei [a 1Kb] pater Abraham penetrauit Aegyptum; et cum abducte coniugis captiuam uideret pudicitiam, bello tamen abstinuit, assumpsit pie orationis arma, defensorem adhibuit, qui dormiente eo uinceret, et expugnato hoste intaminatam sibi coniugem representaret. Redit Sara sine armis, referens uiro triumphalem uictoriam. Dormiebat Abraham, et torquebatur Pharao. Metuebat Sara, et Pharao crimen negabat. Eiiciebat alienam, et damnato crimine honorabat castimoniam, quam spoliare desiderauerat. Additur aurum et argentum ad Sare pudorem, ut condemnaret  uoluntatem facinoris expertem. Rogabat patrem Abraham, ut pro sua ad Dominum familia deprecaretur. Erat enim infecunda domus eius. Remeat Sara ditior saluo pudore: reuertit Abraham sanctior, qui coniugalis pudicitie remunerationem sterilitatis remedio compensauisset. Quid de filio eius Isaac loquar? Is quoque patrio fretus munimine, aduersus finitimi potentis insolentiam, non armatas produxit acies: et certe habebat CCCXuIII uernaculorum ualidam manum, que reges quinque bello superauerat, spoliis exuerat, captiuum Lot Abrahe patruo restituerat. Non gladium uagina exuit, sed solam aduersum inuidentes patientiam induit, simplicitatem retulit: uenerunt rogantes, qui exterminandum denuntiauerant: poposcerunt  amicitiam, qui finitimum non ferebant. Contremisco tanta patrum recensere mirabilia: Iacob sanctus, Esau fratre parricidium minitante patriam reliquit, parentes deseruit, solius secum orationis ferens uiaticum; meritoque in peregrinis locis cum fratris metueret insidias, et hominum comitatu atque auxilio egeret, inuenit Angelorum [b 1Kb] consilium: perductus  ad castra Dei, colluctatus est Domino: et sicut dicit Scriptura: Preualuit Deo, qui imparem se hominibus arbitrabatur . Quid aliud Moses aduersum regem Aegyptiorum exercitumque et dracones eius, nisi solam uirgam leuauit? O potens uirga, que celum tenebris obduxerit, terram imbribus inundauerit, siccauerit maris fluctus! Cinxerant Hebreos Aegyptii, orabat Moses  et non dimicabat: diuisum est mare, et populus intrauit, sequebatur Pharao. Moses inter fluctus positus orabat: demersus est cum suis Pharao, cantabat Moses . Quis hec et talia considerans non admiretur, et non intelligat in oratione nobis meliora esse arma quam in uirtute? Illa enim sibi diuinum auxilium adhibet, hec corporis. Didicit hec arma que non carnalia sunt, sed fortia Deo Mosis discipulus atque idem successor iehsu Naue, qui imitator et suppar magistri, Iordanis aquas conuertit retrorsum: idemque cum inexpugnabiles  Hiericho urbis muros uideret, sacerdotes turba canere iussit, iubilare populum: quo facto repente cecidere muri atque exusta ciuitas est, et omnes necati sunt, nisi quos Rahabbone meretricis fides a memorate urbis excidio defendit. Gedeon quoque trecentos uiros ad bellum elegit, eosdemque non arma preferre, sed mysteria precepit: in manu leua hydrias aqua plenas tenere, in dextera faces: qua specie perculsi hostes fugere illico, atque ad Hebreos uictoria peruenit. Intermissa erat sacre cura religionis Heli sacerdotis negligentia, diuina imperia [c 1Kb] deserebantur: irrogatum ab Allophylis prelium, uicti Hebrei, capta etiam arca Dei est, et sine armis reddita illis: quo indicio claruit, quod et sine religione arma non uincant, et religionem  sine armis uincere. Ezechias rex, infuso Assyriorum populo genti Iudee, cum uoce Rabsacis imperio Sennacherib regis, que in Deum iacerentur conuicia, que populo, quam suprema exitia denuntiarentur, satis comperisset: insinuantibus, non uerba uerbis, nec arma armis referenda credidit: sed exsurgens, cilicio se ut scuto induit: pro galea cinere caput texit: pro iaculis orationem intorsit. Ascendit oratio, descendit Angelus, cesa per noctem Assyriorum CLXXXu millia cadauera numerauimus; percussorem non uidimus. Preterieram de quinque regibus, quos inconsulto Domino bellum adorsos, per desertum meantes, aque inopia uehementer afflictare ceperat, ipsosque et equos eorum sitis uexare. Necessitas pretermissum officium reparari  cegit. Erat enim rex Isrel negligens circa Dei cultum: admonitus tamen ab aliis, ut Domini prophetam requireret: cognouit Eliseum, ab iisdem in quibus degerent locis, non longe abesse: misere oratum auxilium orationis, et remedia necessitati. Licet offensus erat regi Isrel, quia perfidus non credebat, promisit tamen et ubertatem aquarum, et uictorie celeritatem. Manare cepit aqua per desertum, et sponte se sine ullis imbribus infundere terris fluenta. Surgentes aduersarii, quos securos uictorie somnus uberior laxata presserat sollicitudine, subito uidere sole fuso rutilare aquas: fuerunt qui inter regum populos bellatum putarent, quorum sanguine terra maderet. Itaque in predam festinantes passim sine ordine, sine modo currere, alius alium preuenire,  sic precipites in medium progressi hostium uallati, interfectique ingentem suis stragem dedere: ita [d 1Kb] hortatus propheta a patribus nostris sitim pariter et metum depulit, idemque aduersus famem auxilium tulit. Nam cum obsideretur Samaria, atque in ea clausus maneret rex Isrel, grauis eos urgebat fames, ut ne a nefandis quidem alimentis abstineretur: conuentus propheta tante miserie deformitate, simulque regis nuntio qui putaret prophete dissimulatione famem adoleuisse, respondit: Sequenti die, et ubertatem frumenti, et [e 1Kb] utilitatem uidebis  . Non credenti nuntio, dixit: ipsum quidem, quia non crederet non uisurum, promissorum tamen fidem non defuturam: subitoque per noctem in castris Syrie hinnitus equorum, curruum fragor, quadrigarum currentium fremitus, armorum sonitus [a 1Kb] auditu metum incussere uictoribus, quod in auxilium Hebreis multe ac ualide gentes commeauissent, ac sese imminenti, ut arbitrabantur, periculo fuga eximere properauerunt. Nox consilium maturauit, terrorem auxit. Fugientibus itaque Assyriis, omnes quas inuaserant copie, in castris die sequenti reperte. Abundantia utilitatem creauit, utilitas fidem impleuit: mors incredulo ipsi quidem fructum eripuit, publicum tamen remedium non impediuit. Liquet igitur plurimos patrum duces, cum minime  preliarentur, uictoriam adeptos: alios quoque bello superiores fuisse; quibus consulentibus, bellandi ius oraculo permissum foret. Denique uictus Amalech; sed cum Moses manus eleuaret: uicit iehsu Naue, cum solem statueret: uicit et Gedeon, cum in aqua dimicaturos probasset: Samson etiam, cum adhuc intaminatum crinem seruaret: uicit et Samuel, sed cum adiutorem lapidem figere proposuisset. Triumphauit Dauid, cum Bethsabeam  suo coniugio propheticis [b 1Kb] ministeriis copulauisset: uicit etiam bello ciuili, quod refugiebat illatum: non inferebat  solus qui potuit inferre: uicit et [c 1Kb] Asaph prelio, sed postea quam desperantibus suis, quod numero essent inferiores dixit, nichil interesse, pauci an plures sint,  cum Deus paucos timentes se pluribus faciat ualidiores . Bonus profecto fide, si usque ad finem perseuerasset. uicit et mulier armis que fidem Deo reseruauit. At uero Saul uictus est, quia Dei preceptum non custodiuit. uulneratus Iosias, quia contra imperium in hostem processit: sanctus ceterum, et ideo raptus, ne captiuitatem nostris debitam peccatis uideret. Clamauit Nachao: Non sum ad te missus, ferens eius fidei testimonium; sed inuoluit eum, sicut ante Amasiam, consortium degeneris societatis. Denique et ab homine Dei monitus erat, ut illos quos ad belli societatem centum argenti talentis conduxerat, dimitteret, si uellet uincere. Cui dubitanti, quod tantum pretii amissurus foret, respondit propheta quod haberet Dominus plura, unde  etiam argentum eidem restitueret: quo fretum conductis renuntiasse auxiliis, uicisse cum paucioribus; [d 1Kb] ne ipsum quidem Deo tante uictorie mercedem soluisse: sed illico ipsis simulacris que uictor ceperat, detulisse sacrificia, quasi eorum beneficio uicerit, que in predam captiuitatis redegerat. Sedechias ipse incumbentibus iam patrie ruinis, per Hieremiam conuentus prophetam, cum hostili obsidione premeretur, ut urbem egredi non metueret, uictorem  futurum, si celestibus imperiis obtemperaret: aut captiuum si defendendum putasset, infidelitate semetipsum et suos decepit. Abductus erat ab Assyriis populus Iudeorum in Babyloniam: reliqui ad Aegyptios transferre se, qui resederant, deliberabant. Mandauit Dominus per Hieremiam prophetam et ceteros, ut unius gentis essent imperio contenti, ne geminata captiuitas erumnam augeret. uerum illi posthabentes oracula Dei, facti sunt duarum captiui gentium, qui unius gentis iugo exire impatienter desiderauerant. Itaque in Aegypto exsules perseuerauerunt. At uero illi qui in Assyrios ducti sunt, expleto tempore captiuitatis, quod pro peccatis populi Dominus constituerat, postea Cyro imperante, remeandi facultatem adepti, reuerterunt cum gratia. Renouatum  Dei templum est, regum opibus Cyri et Darii ceterorumque Persarum muneribus: ipsi itaque qui euerterant, reparandi sumptum dederunt, restituerunt etiam ius sacerdotum, cultumque iuuerunt religionis. At uero nostri dum sacerdotium inter se competunt, et apud Parthos ambiunt, conferri sibi memoratum honorem, de religione mercaturam fecerunt. Quid de Babyloniis querimur? Nostros experti sumus deteriores. Illi nobis reddiderunt [e 1Kb] omne ius religionis, illi sacerdotum creationem restituerunt, et nostri eam Persis refudere. Illi sacerdotales infulas permiserunt nostre potestati, nostri eas Babyloniis uectigales fecerunt. Quid adiiciam cruentatum sacrarium sanguine, madere sacra limina, semiruta adhuc stare templi fastigia? Minor est circa  nos ira Dei, quam nostra contentio: illa nos captiuos fecit, ista sacrilegos: illa disseminauit Iudeos, hec sustulit. Conferte, si uidetur, quid intersit inter captiuitatem nostram et seditionem nostram. Captiuitas nostra gentibus infudit nostre religionis consortium: seditio nostra etiam Iudeis ademit religionis gratiam. Quis autem Romanos in Iudeam introduxit, nisi Hyrcani et Aristobuli contentio? Quis Sosium, nisi Herodes? Quis Antonium, nisi Sosius? Quis Cesarem implorauit sibi regem, nisi uos? Quis alius preter uos Antipatrum regno expulit, et libertatem in Antipatro? Et tamen non reprehendo, neque abnuo Florum in uos sceleste consuluisse. Sed querela Romanis deferenda fuit, non arma inferenda. Spreuistis Neronem, sed uespasianus successerat: qui  benignus natura, benignior tamen etiam studio esse potuit, quia in Iudea imperium assumpserat: aut si non mouebat pietas, uirtus certe eius uos debuit adigere, ut uobis consuleretis. Sed quomodo uobis non parceret, qui pepercit Ioseph? Cui enim infestior, quam mihi esse debuit? Quis maiora aduersum Romanos munimenta exstruxit? Quis studiosius pro patria [f 1Kb] decernendum putauit? Postquam uobis  [a 1Kb] bellando complacita conditio est, bellorum quidem initia non probabam, sed suscepta non deserebam: testantur hoc Iotapate urbis, que bellantem adhuc texerunt, fauille, me bello non destitisse, nisi post eius ciuitatis ruinas: delituisse, quoad potui in illo euerse urbis sepulcro, pertulisse famem, ne Romanis me traderem: quesisse ueniendi ad uos effugia: sed deprehensum, non sponte egressum, maluisse perire cum meis, sed pepercisse Cesarem: optasse uobiscum potius periclitari, non quod probarem consilium, sed quod eligerem periculi uobiscum consortium. Gratias tamen Deo, quod [b 1Kb] tanti sceleris non incidi societatem, ne seditionum incentor existimarer: aut quia his misceri nequibam, parricidium quod manu declinare poteram, uel mortem implerem.  Certe ne sanctissimam matrem pro me dilacerari cernerem, meorumque dispergi uiscera; que miseranda quidem, sed tamen tolerabilius est ea pati, quam fecisse. Quid igitur adhuc exspectatis? An signa maiorum? Non ea nobis merita, non ea circa Dei cultum officia. Non ea Romanorum, que Assyriorum infidelitas, qui accepto pretio discessionis fidem fregere: nec recedendum, sed acrius ingruendum putarunt. Quin etiam ut ex accidentibus colligamus diuine motum sententie, Deum Iudeis aduersari certum est. Denique Syloa que ante bellum sicca fuerat, et omnes extra urbem fontium, uene que diu fluere cessarunt, ut aqua nostro deesset usui, nisi pretio quesita: nunc in usus redeunt suos, et Tito se aduenienti refundunt. Scaturiunt  uberes uene, atque ita aquarum redundantium omnia replentur, ut non solum exercitui large ad potum exuberent, sed etiam equis, bellatoribus ac iumentis, pecoribusque uniuersis, hortorum quoque irriguis non desit aquarum abundantia: ut tamquam adnitentibus elementis uictorie Romane largiores credas fundi meatus. Recognoscimus prodigia superiora, que etiam tunc nostre urbis preuenerunt captiuitatem: cessauit aqua Iudeis, refudit se hostibus, ne siti obsidio impediretur. Nec mirum est, si recessit a Iudeis diuina gratia, quos tanta flagitia circumuallarunt. An uero bonus uir plenum horroris non refugit diuersorium? et domum suam deserit, si quid in ea commissum sceleris agnouerit? declinat indigne habitationis consortia, exsecratur conuersantium  iniquitates: et dubitamus de summo et immaculato Deo, quod abhorreat tantorum contagia flagitiorum: et funestorum scelerum auersetur atrocitatem, nec demoretur in parricidarum conciliabulis, qui Dathan et Abirom, quia Mosem et Aaron preripiendo sacerdotii munere lacessiuerant, separari ab innoxiis precepit, ne pios aut macula contaminaret de consortio noxiorum, aut pena inuolueret?  Sed quid ego diutius sermonibus immoror, cum plena horroris et gemitus omnia circumfundantur, templique excidium properetur? qui istud oculi spectare, qui sensus perpeti, quis tolerare potest animus? O saxis duriores, ferro rigidiores, qui in tantis rerum humanarum prodigiis adhuc inter uos tamquam ad uirtutis emulationem de scelere certatis; et quod est grauius, uos ipsi patriam destruitis, atque eius augetis ruinam! Conuertimini aliquando, aliquando resipiscite, iudicate, et uidete pulchritudinem patrie quam prodidistis: que urbs, quod templum, que sanctorum domicilia, sacrorumque penetralia, que prophetarum opera uestris manibus euiscerantur? In hec quisquam flammas ducit, et spargit ignes et incendia ministrat, nec ullo affectu mouetur? rupium,  si sentiret, rigor resolueretur. Certe et insensibilia plerumque in maximis rerum acerbibitatibus sensus speciem [c 1Kb] metiuntur, ut scopuli tremant, et madentes sanguine gutte fluant: uos autem immobiles perseueratis, [d 1Kb] ut quid melius post hec supersit, quid dignius quod reseruetis. Postremo si ista non mouent, quia apud pios prestantiora sunt, uestrarum saltem miseremini necessitudinum: ponite ante oculos filiorum uestrorum neces, aut ferro aut fame: et his acerbiorem, uxorum et filiarum seruitutem, quibus tuta libertas erit, pacto deditionis, aut captiua [e 1Kb] seruitutis urbis euersione. Consulite dum licet, ne grauiora post mortem relinquatis, quam ante mortem fecistis. Nec ego liber ab huiusmodi periculo sum. Noui et ipse, quia cum uestris  simul periclitatur sanctissima mihi mater, et cara uxor, haud ignobile genus, et quondam domus clara. Ac fortasse propter meos hec me suadere arbitramini: occidite eos, et accipite insuper mercedem meum sanguinem: libenter hanc soluam mercedem uestre salutis, si post me sapere potestis.



CAPUT XuII.

Ea Iosephus cum lacrymis uociferatus, plerosque de populo inflexit: ut ad Romanos confugerent, uenditis que possidebant. Quos Titus quo quisque cupiebat, direxit: ut etiam ceteri prouocarentur Romanis se sine metu tradere. Confluebant itaque reperta egrediendi copia, securi salutis, si ad Romanos conuenirent: nec solliciti de seruitute quibus libertas reseruaretur. Hi uero qui sequebantur Ioannem ac Simonem  arbitros et incentores seditionis, magis scelerum penas, quam aduersa belli reformidabant: ideoque intuta sibi refugia opinabantur. Nec solum ipsi non audebant egredi, sed etiam insidias pretendebant, ne cui liceret e populo urbem exire. Maiorque cura erat egressionem suorum, quam Romanorum ingressus cauere. Tenebantur itaque inuiti; et si quis deprehensus foret, graues penas dabat. Suspicio tenuis,  grauissime causa mortis. Non argumentis ueritas, sed suppliciis querebatur. Si qui pecuniosi erant, afficto crimine [a 1Kb] seditionis rapiebantur ad necem: si qui inopes, quia non habebant quo se redimerent, morti patebant.



CAPUT XuIII.

Et iam grauis fames seuire, atque amplius seditio grassari ceperat furore ac uesania: frumentum non reperiebatur, nullus panis in publico usu. Sicubi esse compertum fuerat, illico domus expugnabatur. Iugulabatur edium dominus, ut frumenti conditor, quod occultauisset. Rursus non repertis frugibus, quasi diligentius abscondite forent, tormenta exercebantur. Optabant plerique mortis compendium, cum eos aut fames afficeret, aut crudelitas  excruciaret. Denique qui seniores erant occidere dedignabantur, inuidentes beneficium mortis, quibus iam uehementior carnifex fames, miserabili macie uisceribus exesis nuda ossa [b 1Kb] tenuitate texerat. Spirabant semineces solo adhuc spiritu, atque egra trahebant cadauera. Sicubi purgamenta olerum uel casu lapsa, uel quasi arida proiecta adspexerant, [c 1Kb] reliqua inualidi corpore, ore lambebant iacentia humi. Aut sicubi internata parietibus uisa fuerat herba, rapientes succo infelici miseram solabantur famem. Qui ditiores erant, mensuram tritici toto censu emebant. Quid enim seruarent non profuturum? Qui pauperiores, uel hordei: ita ut nemo uendentem uel ementem uideret. Hoc enim omni grauius scelere puniebatur. Neque uero coquendi panis  usus exspectabatur, ne mors preueniret, aut mora proditorem arcesseret. In occultis abditi, incoctum mandebant triticum, quibus ulla uel exigua frumenti copia erat. Nulla mensa, nullum sedile, nulla lux: ne quis interueniret, atque [d 1Kb] improuisos deprehenderet. Si sonus ullus, abscondebantur cibi: suspecte solitudines, frequentie parricidales: inter suos triste certamen. Omnem enim affectum excludit fames, et maxime uerecundiam; esurientibus enim pudor dispendium uite, et detrimentum salutis est. Si quis uir cui mulier esset aut filii aut nepotes, aliquid esce haberet, uix fatebatur: similiter et mulieres. At cui mitior animus, ubi apposuisset alimoniam, de manibus eius extorquebatur. Miserabilis erat cibus, esca lacrymabilis: rapiebant parentibus  filii, parentes filiis, et de ipsis faucibus proferebatur. Plerisque aliorum uomitus esca fuit. Nec marcentia sumere ullus horor: aut uerecundia, adimere suis uite ultime stillicidia. Et hec tam infelicis species calamitatis metus erat, ne deprehenderetur. Clausis itaque foribus exercebatur, ne quis superueniret, qui de ore alieno cibum quereret, et canum more uomitus alienos lingua sua lamberet. Sed ne hoc quidem impune: nam ubicumque fores obserate, suspecta fraus alimenti absconditi. Prosiliebant ministri  seditionum, clausa expugnabant, intolerabilia et noue crudelitatis exigebant supplicia. Nec ab ipsis quidem pudendis corporis abstinebatur. Per ipsa quoque pena transibat, quod in his grauior sensus penarum sit. Multi cum iam percussores irrumpentes uiderent, paratos rapiebant cibos; ne uel ipsi defraudarentur supremo uiatico, uel certe futuram mortem ulciscerentur: et quo grauior uidebatur crudelitas, non esuriebant ipsi, qui rapiebant cibos esurientibus. Rapinis enim sibi aliorum opes coaceruarant, et alienis conditis pascebantur: cum ipsi qui congesserant, esurirent, ieiunioque contabescerent. Si qua materno affectu percita, miserans uagitus infantie, succum ciborum ore proprio uellet infundere, pii operis penas luebat, suspensoque ad  ceruicem, uel herente ad mamillas pignore simul transfigebantur. Plerique etiam beneficium putantes mori, egrediebantur urbem, ut herbas uellerent, uel radices depascerentur, aut cortices arborum detraherent, si quid in his uiriditas ad cibi solamina subministraret, quos inuenientes Romani necabant. At qui hostem euaserat, in ipso porte ruebat limine, fame tabidus et ore inualidus, quem iam et ipsa mandendi officia destituissent. Regressos quoque excipiebat feralior manus, que de gremiis miserorum summo quesita periculo, per acerbissimum extorqueret nefas, nec partem reseruaret pro mercede saltem periculi. Moriebantur itaque maiore suorum quam hostium impressione. Ea enim que etiam hostis indulserat, ciuis eripiebat: nec rapuisse  tamen istius modi cibum proderat, quippe non multo post [e 1Kb] uirenti corpore turgescentibus mediis, intimorum dolore uiscerum quatiebantur: aut aluo soluti deficiebant exhaustis uiribus, ut uoti peniteret, quod ad tempus solatio erat, post supplicio: dein lacertis uiridibus, ceterisque [f 1Kb] serpentum generibus coctis exuuiis, pestem addebant. Nam equorum cadauera si forte reperissent, inter se trahentes, prelio graui decernebant: nec ab hoste quidem, que coaceruarentur exitia feriabantur. Nam cum se de urbe plurimi, cum filiis ac mulieribus egredientes in eam partem, que preruptorum profundo precipitiorum sinuauerat contulissent, Romani ueluti captiua [g 1Kb] ducerent mancipia, minoris presertim etatis uelut ualidiorem ferirent, ne quis  forte bellantibus obrepere auderet. Speculabantur, ut si quis cibi querendi diligentia, dum rimatur radices agrestium, ad ulteriora spatia prodiret, interciperetur. Nec tamen circumfuso licet hoste, cohibere se poterant, quibus fames audaciam dabat: cum paruos liberos macie consumi, et aperta fame ora frustra extendi, ferre non posset affectus parentum, quos socios sibi adsciuerant ad periculum, ne pro se quasi fuge sue obsides, a seditionis auctoribus occiderentur. Cogebat fames egredi, quibus beneficium  erat ferro perire ieiunii comparatione. Contra Romani, quia contemptores mortis eos arbitrabantur, [a 1Kb] urgebant genera suppliciorum, uerberantes prius, affligentes quoque patibulo crucis, quemcumque offenderant, quo uel ceterorum temeritas cruciatuum specie a lacessendi insolentia reuocaretur. Miseranda itaque passio Tito uidebatur, tantarum acerbitas calamitatum. Capiebantur innumeri, quingenti ferme ad diem cruciabantur, camposque ante urbem miserabilis pompe ordine pretexebant, ut de muris aspicerentur. Miserabantur Romani, non mouebantur Iudei: compatiebantur hostes, socii non flectebantur: facilius apud aduersarios pietas, quam apud socios reperiebatur. Tamen accendebantur plerique indignatione, quod in tantis malis  deteriores fiebant, diuersis modis afflictos cerneres: uariasque penarum species, formas suppliciorum tam innumerabili multitudine, ut iam locus patibulis deesset, patibula corporibus. Furebat intus Simon, fremebat Ioannes, insidiabantur singulis per ministros suos: si quis fugere tentaret, tractus per humum discerpebatur. Eorum quoque qui abierant proximi [b 1Kb] cruciabantur, aut cruci affixa plerorumque cadauera suis qui elapsi fuerant, ostentabantur. E diuerso etiam ipsi murum quadam patibulorum segete pretexuerant, quasi de aduersariis triumphantes, si quos de suis ad Romanos uelle confugere deprehendissent, ut ceteros transgrediendi metus incesseret. Nullus locus immunis acerbitatis, foris captiuitas, intus fames, formido utrobique; minus tamen timebantur arma, quam tormenta, leuiusque  erat confici tumultu potius hostico, quam parricidio. Nec intermittebat tamen Cesar inuitare factionum principes ad spem deditionis. Namque structis aggeribus denuntiabat, non longe abfuturum operis effectum: imminere urbi excidia; consulerent sibi, ut et salutem lucrarentur, et templum incendiis eriperetur. Id quo facilius crederent, amputatis plerique Iudeorum manibus dirigebantur, ne uoluntario transfugio transisse ad Romanos estimarentur, et quasi perfidis non deferrent fidem, uel eos ipsi necarent. At uero illi pro admonitione sedula grauia retorquebant conuicia: funestiorem sibi humanitatem Cesaris, quam crudelitatem uideri; quod altera libertatem eriperet, altera uitam auferret: malle se liberos mori quam seruos uiuere: deuouisse animam  suam in templo. Immortalitatem futuram, si cum templo exusti, aris ac focis patriis immorerentur. Nihil egisse Titum, eripuisse parua, dedisse plura: pro templo sibi paradisum succedere, [c 1Kb] illosque se qui pro templo Dei pugnauerint, transferendos: tantum, ne oculis suis triumphos Romanos uiderent, et captiua iugo colla subiicerent. Consecrari paruulos suos, non interfici, quorum parentes celestium propugnatores  fuerint sacramentorum. Quo commotior, Titus, eos saltem eriperet qui inuiti attinebantur, admoueri iussit machinas.



CAPUT XIX.

Erat in exercitu Antiochi Comageni filius, qui uenerat ad belli societatem, impiger sane iuuenis et manu promptus, sed consilio parum prouidus, qui moderationem Romani exercitus lentiorem ratus, nec considerans muneris difficultatem, insinuauit Cesari, mirari se, quod cunctarentur Romani murum succidere. Risit Titus, et ait: Commune est opus. Eo sermone iuuenis sese proripuit cum his, quos armatos Macedonicum in morem promptiores habebat ad bellandum: namque et aliis subnixus aduenerat. Cohors tamen que appellabatur  Macedonum, et uiribus corporis, et proceritate ipsa prestare estimabatur. Quibus appropinquantibus bellum adoleuit. Contra de muro promptius decernentibus, quos extrema urgebant pericula, et successus presentis certaminis animabat: cum inferiores a superioribus frequentius transfigerentur, ad superiores non omnia peruenirent spicula; filius tamen regis iuuenta alacris, armis munitior, comitatu succinctior, alios eludebat ictus, repellebat alios, quos etiam ut caueret suggerentibus sociis, instruebatur: et ideo integer a uulneribus perseuerauit: sed de Macedonum cohorte plerique  pertinacius preliantes, [d 1Kb] uulnerantur. Itaque conatu irrito cessere superioribus: docti etiam uiris Macedonibus si uellent uincere, et alacritatem  Alexandri ad preliandum esse necessariam, et uincendi euentum. Namque ille cum obsideret urbem morantibus ceteris, et circa solemnes machinas immorante exercitu, appositis impiger scalis murum ascendit: fugatisque presentibus qui de muro repugnabant, solus se in urbem deiecit. Nec erat temporis, ut ipse sibi sine comite portas aperiret, cum urgerent pericula: sed immodicus animus ac uictorie auidus, in hostem prosiluit. Cessere agmina, sed quantos poterat solus prosternere! Deinde per diuersas urbis plateas circumfundebantur hostes: si in unam partem Alexander incumberet, aliis post se circumuallandi copiam daret. Retorquebat itaque uictor [e 1Kb] ingressum suum, ne a populo circumdaretur. At illi conferti inter se urgere ceperunt,  inhorrescere super eum telorum uis maxima, resultabat galea tinnitu, clypeus fragore saxorum. Ac ni metuentes duci irrupissent Macedones, uictor innumerabilium gentium intra urbem exiguam fuerat oppressus. Fuit igitur alacritatis, quod murum insiliuit, hostem deiecit, in urbem solus triumphali saltu sese proripuit, impetu suo fugauit populos: fuit-tamen etiam euentus qui maxime duci, necessarius  est, quod tantis ingruentibus populis, tot sagittarum iaculis, tot ruentibus spiculis, nullus fuit lethali uulneri locus. Periculum itaque uirtus attulerat, mortem quoque alacritas inuexerat, si euentus bellantem deseruisset. Ingressi sunt Macedones prorupta porta; sic temeritas uictoriam inuenit, et euentus periculum in gloriam uertit. Noster quoque Dauid cum pugnaret aduersum gigantes, [a 1Kb] inuectus in hostem a tergo percussorem habebat; sed librantem ictus suos comes regis Abisai preuenit. uerum Alexandrum euentus seruauit, prophetam gratia.



CAPUT XX.

Cedente itaque Antiochi regis Comageni filio, et cognoscente non quod formidinis, sed cautionis esset Romani exercitus perpensa moderatio, ut aggeribus  et uineis, arietibus quoque et ceteris machinamentis murum adorirentur, exstruebantur aggeres per numeros opere diuiso: precipui quatuor insurrexerant, ex quibus unus e regione munitionis  per mediam ductus erat piscinam, quam Struthiam uocabant. Hunc aggerem quintus numerus triginta cubitorum in altitudinem fecerat, iuxta Ioannis sepulcrum. Quibus e diuerso Ioannes princeps seditionum cuniculum suffodit; et Romanorum opera suspendit: ignorantibus his, [b 1Kb] qui latenti cuniculo Iudei machinati forent, quia fulturis tabularum materia eque subiecta, superiora cuniculorum suspenderant, fraus omnis latebat. Itaque ubi opportunitas uisa, ignem apposuere, qui adultus sulphure et pice, quibus illita erat materies que fulturam  cuniculo dabat, ligna omnia facile consumpsit incendium, subiectorum ruina secuta est. Itaque Romanorum opera subito lapsa, sonitum ingentem dedere. Puluere itaque et fumo repleta omnia, plurimum tenebrarum obduxerant, maioremque terrorem induxerat latens causa. Deinde ubi consumptis alimentis ceteris quibus primo opertus erat, liber postea ignis erupit, dolum prodidit, et Romanis ad presens quidem formido periculi diminuta, sed euacuati laboris graue successit tedium; simul quod insultabant Iudei, non mediocris angebat pudor: et in reliquum parande expugnationis spes refrixit. At in parte alia biduo post, cum iam murus ariete quateretur, Teptheus de Galilea, Magassalus, et Iabenus, et Agyras direptis facibus in machinamenta  muralia prosiluerunt. Nihil his uiris audacius, nichil terribilius eo bello ex urbe in hostem processit. In medium namque hostium proruentes non trepidauerunt, non retractauerunt, sed tanquam familiarium suorum consortiis immorati, non ante remeandum putarunt, cum undique in eos pila, sagitte, spicula iacerentur, quam subiectis ignibus adolerent obsidialium instrumenta machinarum. Concursus ingens Romani exercitus, ut incendium restingueretur: Iudeorum quoque clamor et studium quo subtexerent impedimenta, Romanis ne subueniretur. Illi arietes  properabant flammis subducere: isti adhuc spargebant incendia. Unde comprehensis omnibus que uri poterant, Romanos flamme circumuallauerant, nisi mature consuluissent. Instabant enim acriter Iudei, atque hoc ipso quod in ea parte conatus irritos non habuerant, successus audaciam alebat. Denique non contenti iam munimentis muralibus, ultra progrediebantur, atque ipsas Romanorum incessebant custodias, et ad castellum in quo pretendebant Romani ultro euersum, perrexerant. Et nisi Romani nominis gloria et militie uetus disciplina, que munia huiusmodi deserere grauioris pene arceret formidine, furentibus repugnauisset, expugnatores urbium ipsi propriis cesserant munitionibus. uersa itaque species belli, et usus obsidionis: catapultis, et uelocioris  generis iaculis sese defensabant Romani, ut Iudeos repellerent, quo ipsis ante genere resistebatur. Inter que Titus aduenit, clamore excitus, et accersitus ad remedium; Romanis continuo uires addite presente Cesare, et pudor aluit audaciam: Clamante Tito graue Romani nominis opprobrium, si uersa uice suos amitterent, quibus iam hostium muri qui diruerentur, defecerant: diffidentes Iudeos munitionibus, sola niti temeritate: starent tantummodo Romani, uictoriam non defuturam. Itaque hortando pariter ac preliando Titus statuit suos, auertit Iudeos, qui non solum animis ad mortem parati, sed ipso nisu corporis ingruebant, ut Romanos gradu mouerent. Nec mediocre fuit periculum Cesaris inter confusa omnia, cum ab hoste socius non discerneretur:  inter que Titus in medio uersabatur: audax iuuenta, et glorie cupiditate ad preliandum acrior, quo celerius uictoria consummaretur, in secundis triumphi ponens curam salutis.



CAPUT XXI.

Depulsis tamen hostibus anceps consilium: alii reformandos aggeres, reparanda machinamenta muralia opinabantur: alii absistendum obsidionis periculis suggerebant: deesse reparandi materiam: commune cum [c 1Kb] multis periculum: muro claudendam urbem consultius arbitrabantur, ut conficeret fames, defectis subsidiis alimentorum. Preponderauit huiusmodi sententia, ut clauderentur, ne liberos excursus haberent, quo amplius et desperatione fugiendi, et indigentia cibi conficerentur. Diuisis  itaque [d 1Kb] per numerum portionibus, propere murus surrexit, quo per circuitum omnem inclusa est ciuitas. Distribuit officia suis Cesar, ut noctibus quoque custodiendi uices non omitterent. Prima uigilia ipse obeundi singulos custodiarum ordines munia curabat: secundam uigiliam Alexandro deputauit: denique per ordinem tribunis  uices mandate. Castellis erat murus per interualla intextus, in his manus militum pretendebat: uigiles ex equo sibi somnos et tempora uigiliarum sortiebantur. Circumibant momentis  omnibus murum, per spatia quisque prescripta suo muneri, de castello in castellum: per ordinem, et munerum uices nox frequentabatur. Precisa undique spes Iudeorum, clausisque se infunderat fames, atque in ipsas populi medullas descenderat. Personabant omnia gemitibus deplorantium miserabilis mortis supplicia. [a 1Kb] Repleta erant uniuersa cum semine cadauerum: et si paululum exspectares, intra momentum deficiebant, quos uiuentes repereras. Ipsi quoque qui adhuc spirabant, macie confecti imaginem mortis gerebant. Exhausti fame et tabe luridi, nec oculos quidem faciles attollere; quia nullum uigorem naturalis motus, consumpta ieiunio substantia dabat. Figura sola hominis remanserat, usus interciderat. Simulacra cerneres, officia desiderares.  Arida cutis siccis herebat ossibus. Si leuis motus uiuentem proderet, fetor redarguebat: exiles artus et color ita niger, ut umbram putares. Nec humandi miseris officia suppeditabant, exhaustis primo omnibus et continuo morituris. Et si cui uires aliquas recentior cibus dabat, congestio cadauerum spem ademerat, impossibilitatem incusserat. Plerique etiam condendis suorum funeribus immoriebantur, et inexpleta supremi muneris officia, suo quoque obitu derelinquebant. Ruebant super defunctos, quos susceperant muniendos, ut ipse quoque oneri accederet, cui leuando aduenerat, indigens eius ministerio quod alii deferebat. Nec erat ullus dolori locus in communi omnium calamitate, nisi quod auctores tante miserie superuiuerent, nec tempus  querele liberis quidem iam uocibus, si loqui possent. Quid enim sibi iam morientes timerent, sed tamen mutis iam sensibus aspicientes templum, quasi inde ultio tam diri exitus deposceretur? Aruerant supremorum [b 1Kb] numerum lacryme, quia omnem affectum uis mali clauserat. Obriguerat animus, omnis sensus herebat, plus quam lacrymanda tolerantibus: deerat iam terra tumulis, defossis omnibus intra urbem locis, que potuerunt dare usum sepulcri. Tentabant aliqui inter duos muros, nouum ostium, ueteremque urbis procedere nocturno silentio: periculosa licet, pia tamen furta persuaserant. Itaque pro uno plures insepulti iacebant, et eo quod uni deferre gestierant pro [c 1Kb] bonorum munere defraudabantur: sed etiam ubi hostis deerat, fames operabatur. Sepultor plerumque preueniebat sepeliendum, et  tumulo eo quem alii parauerat, includebatur subito exanimis: et lapsus cum defodit, uelut quodam studio operis sui, ius uindicabat. Et ubi terra deerat, tabulata innectebantur, ut defunctorum cadauera loculis includerentur. Plerique eos sibi ipsi parabant manibus suis, ne deficeret huiusmodi ministerium; atque in his sese sepe sponte condebant, suspecti ne mors preueniret, et sepultor deesset. Silebant omnia metu, inedia uocem ademerat, ciuitas plena mortis,  et nullus eiulatus in exsequiis totius urbis: et cum sensus quidem doloris interierat, iniuria non desistebat. Non deerant etiam in tantis malis, deteriores omnibus, uiolatores etiam sepultorum. Quid dicam non horruisse cum illuderent mortuis, et gladiorum suorum aciem in defunctorum cadaueribus pretentarent? Nonnulli etiam uiuentium adhuc [d 1Kb] urgendis corporibus experirentur, si tela sibi acuta forent: et hic tamen usus plerisque rogantibus denegabatur, ut miseros ad grauiora supplicia fames depasceretur. Nequaquam tamen ultio morituris deerat: nam quod uiui non potuerant, uindicabant se mortui, ultorem sui fetorem creantes, quo se de latronibus ulciscerentur. Qui grauiter seuientes querentesque remedium, speciem quamdam pietatis  induerant, etiam ipsi qui latrocinabantur, ut eos de publico erario sepeliri iuberent. Sed ubi nequitum occurrere, de muro defunctorum reliquias in profunda precipitia deiiciebant. Itaque aspiciens Titus preruptos specus plenos cadauerum, saniem [e 1Kb] de laceratis uisceribus innatantem, alte ingemuit; et manus ad celum eleuans, testabatur haudquaquam illud sibi ascribendum, qui uoluisset ueniam dare, si deditio procederet: exspectasse se ut pacem rogarent: paratum se ut incolumes seruaret, si bellum deposuissent: iubet itaque aggeres rursus iacere, etiam non propinquantibus siluis, quia succisa erant omnia suburbana nemora siluarum. uehebant materiam milites, spe uictorie solantes laborem. Nec tamen frangebantur animis principes seditionum.  Furebat Simon, nec tantorum mortibus exsaturatus cedebat; et quia inimici deesse ceperant, in socios conuertebatur.



CAPUT XXII.

Denique nec Matthiam quidem, quo auctore in urbem receptus est [f 1Kb] excruciatum necauit, nullius apud se conuictum flagitii, sed insimulatum proditionis, et suspectum consilii, quod in usum plebis sedulo et sine ulla fraude, tamquam familiari crediderat insinuandum. Id alte impressum aliquamdiu tenuit, nec iam se ut amico credidit, sed aluit indignationem, indicio dissimulato. Ergo insimulatum apud se, quod cum Romanis studio congrueret et conueniret, rapi cum filiis iubet. [g 1Kb] Accersitur, nec defensionis ulla copia datur: ante examen adiudicatur supplicio, nec eius soboles excipitur, sed pene adiungitur.  Orabat non uite usuram, sed mortis celeritatem, nature ordinem; ut prior occideretur, ne filiorum neces spectaret, nec superstes esset funeribus liberorum suorum, ipse continuo funus futurus: non impetrauit, quod ipsa pietas exigebat, etiamsi non rogaret. Hoc rogabat sibi reddi pro munere, quod ei urbem aperuisset: reus quidem patrie, sed conciliator Simonis. Debuerit ille hanc penam ciuibus, debebat tamen ei Simon gratiam. Quo crudelior, qui  nec amico pepercit, nec patrono receptionis sue penam relaxauit. Ducitur ad supplicium pater cum tribus liberis: nam quartus fuga se exemerat. Statuitur in conspectu romani exercitus insultationis specie, ut supplicium eius uiderent, ad quos egredi desiderasset. Liberent te itaque si possunt amici tui. Deducuntur et filii, nec suprema liberis oscula dare, nec ultimo complexu filios suscipere permissus: non fraudatus tamen uocis [a 1Kb] paterne libertate, miserabili filios alloquio prosequebatur. Ego, filii, uobis hostem induxi, ego carnifices adhibui, quando Simonem ingredi in urbem rogaui. Ille dies nobis mortis huius, ille parricidalis causa spectaculi. Merui, fateor, nec culpam excuso: dum unum reprimere gestio, accersiui deteriorem. Ad auxilium Simon petitus, et ad parricidium patrie conuersus: sedula consilia in  crimen deduxit. Rei [b 1Kb] fuimus patrie, qui defensorem quesiuimus. Et recte quidem soluimus penam imprudentie, non tamen perfidie. Absoluit nos Simon ipse, dum perimit: qui pronuntiat non sibi a me donatum, sed patrie contuitu petitum, ut contra Ioannis seuitiam auxilio futurus, quam primum adesset, et Idumeos induceret. Putabamus, duobus inter se [c 1Kb] conferentibus, liberam plebem futuram. Quis mihi crederet, non tibi id meo studio detulisse, sed de malis, hoc tolerabilius estimauisse, nisi tu occideres? Sed quid ego sic loquor, quasi crimen excusem? Nihil sane mea sententia grauius facere potui, quam quod te in ceruicibus nostris locaui. Sed in eo patrie reus, non tibi fuerim. Debuerim ego ciuibus mortem, sed tu mihi gratiam. Debuerim  patrie penam proditionis, quod te induxerim. Tibi quando proditor esse cepi? Si fugiendum putassem, consulueram mihi, non uiolaueram patrie necessitudinem. Quis enim hostem non defugit, et hostem internum? At te ciuem putauimus, sed hostem inuenimus. Ad auxilium petitus, quid rependisti? Quid ante pollicitus? et quo postea conuersus? Ingressus eras, ut hostem expelleres, non ut hostem exerceres: ut ferocem ipsius impetum reprimeres, non ut ad bellum prouocares: ut prohiberes ciuium neces, non ut ipse adiungeres: ut latrocinium repelleres, non ut ipse latrocinareris, sed ut subuenires innocenti populo. Cur in ipsum tua arma uertisti? Ante latrocinio [d 1Kb] appetebantur, tu bellum intulisti. Ante pauciores ad mortem rapiebantur, tu stragem populorum  fecisti. Quis proditor patrie, quis Romana arma plus iuuit, nisi qui exstinxit patrie propugnatores? Nisi qui eripuit tantorum ciuium defensionem? Nisi qui ab hoste in socios detorsit mucronem? Hostis extra muros pacem offerebat, tu intra  muros preliabare: ille obsidionem uolebat soluere, tu expugnationem approperabas: ille prohibebat incendia nostre urbis, tu flammas in ipsa templi iaciebas fastigia: ille nostrorum contuitu sacramentorum inducias dabat, tu per ipsos sacrorum dies altaria Dei supremo urbis excidio, sacerdotum quoque sanguine restinguebas: ille muros, tu templum obsederas. [e 1Kb] Coacerbabo crimina mea. Ego patrie manus intuli, ego tuum furorem armaui, ego hec uniuersa deliramento quodam senectutis [f 1Kb] initia impressi. Agnosco dementis etatis imprudentiam. Confessione leuemus pudorem, quoniam negando peccatum exuere non possumus. Duo pre ceteris excidium patrie accelerauimus: ego errore consilii, tu proposito parricidii. Pendo igitur, patria, tibi [g 1Kb] deditas penas: et hoc ipso Simoni gratias ago, quod cineribus  tuis superstes non ero. Atque utinam non liberis essem superstes! Sed ad sceleris tui, Simon, acerbitatem, filiorum necis spectator assisto. Merui, fateor. [h 1Kb] quia Ioannem pictum uidere non potui, et te armatum elegi. O precipitem senectutem! imaginem timuimus, tyrannum expetiuimus. Ego fideiussor tuus, ego deprecator tuus legationem pertuli. Ego te dominum rogaui, percussorem introduxi. Spectemus ergo que fecimus: Ioannis nos cera terruit, Simonis latrocinia delectauerunt. Acceleretur itaque pompa funebris, ueniat carnifex, filios ante ora patris, patremque obtruncet super filiorum cadauera. Hauriam miserabilis senex ictum carnificis, super colla pignorum [i 1Kb] uibrantis securim. Quo spectaculo nichil funestius, nisi ille qui iubet. Crudelis,  sceleste, facio quod precipis, facio, sed inuitus. Habeo tamen consolationem tante calamitatis. Patior quidquid miserrimum est dum tu iusseris: quidquid est immanissimum subeo libenter, te arbitro. Implesti mensuram scelerum seuissimorum: liceat saltem affari liberos, extremum pignoribus ualedicere. [i 1Kb] Sit ultimus locus osculis, que nobis etiam cum feris communia sunt. Non prohibeatur miserabilis amplexus nature, quem etiam defunctis potest casus donare. Quod igitur ad penam precepisti, proficiat ad pietatem mihi. Cadam super funera mea, et insepulta adhuc uelut quodam corporis mei cespite, legam, ne discerpant uolucres, aut fere deuorent. Lambam lingua patria sanguinem meorum pignorum, et meum diluam, ne lambant bestie: et fortasse  addet hoc pietas, et miseratio nature ipsius, ut arctissimo amplexu moriens, liberos meos stringam: ne tu separare possis, cum uelis. Certe si separabis corpora, animas tamen non separabis. Sed satis iam lacrymarum uiaticum sumpsimus: Preite, filii,  et secuturo patri uiam parate. Si potuero consequi, comitabor simul, et erit illic impedimento senectus, quo uiuentes iuuenes minus consequar. Ad mansionem precedite, ut fessum patrem suscipiatis diuturno hospitio. uolui quidem precedere ipse, et rogaui, sed non impetraui; tamen [a 1Kb] quod innoxii estis, eo meliora uobis hospitia deferentur, quam si ipse accersitor Simonis preuenirem. Grauat me illa legatio, licet a ciuibus mandata, petente populo [b 1Kb] suspecta. Precedite ergo, filii, mundiore supernum iter carpentes uestigio. Et Macchabei matrem preuenerunt: sed illi ad premium, uos ad supplicium. Spectauit tamen pia mater morientes filios, et supra suorum se uolutans sanguinem, uidit complectentes se inuicem fratres nature necessitudine; et suo letabatur  triumpho, quem de tyranno consequebatur. Diuersa quidem patientium merita, sed eadem seuitia utriusque precipientis. Inuenit hoc Antiochus Persica immanitate; apud ipsos enim nouorum sunt commenta suppliciorum. Tu exsecutus es: ille tamen seruauit ultimam matrem ad persuasionem regie uoluntatis; tu seruari iussisti patrem ad cruciatum paterni doloris. Consolamini uos, filii karissimi: patimur nos quod passi sunt martyres. Simon statuit, quod persecutor barbarus inuenit, tyrannus precepit. Proficiscamur igitur uolentes, et fugiamus conuentus latronum. Sane cum in illam perpetuam domum [c 1Kb] discesserimus; si qui ad nos uenerit qui requirant quid agit ille quondam Dei populus; quid illis respondebimus? Maxime si uobis, utpote iunioribus,  integer eui Ionathas, mihi Saul, utpote peccatori occurrerit. Quid  dicemus, nisi populum illum Iuda nouellum dilectum, quem mare fugit, cui sol stetit, cessit Iordanis: populum  illum, cui peruius fluctus fuit, er fertilis, terra celestis: que non ut [d 1Kb] uestra hec terra, speciem corruptionis induerit, sed resurrectionis gratiam assumpserit: seruire nunc Idumeis, et subiectum esse Simoni latronum principi, nec seruitutem ipsam habere securam, nec periculum cum libertate. Quid ad hec responsuros putamus, qui elegerunt bello perire, quam libertati patrie superuiuere? Quid etiam Matathiam responsurum Macchabeorum auctorem, qui [e 1Kb] uoluit obseruando legem sabbato feriatus mori, quam preliatus uiuere? Si audierit quomodo Simon,  non solum sabbato cedes ciuium innumeras agitauerit, sed ipsos sacerdotes Domini, neomeniis et omnibus sanctis feste celebritatis diebus iugulare cegerit? Quantum ingemiscet Iechonias, cum audierit Simonem, qui seditionibus primo urbem euerterit, cede ciuium uiolauerit templi uetustam religionem, conuentum toties, ut sui deditione, urbem exueret incendio, malle perire omnia excidio, urbem, templum exuri, plebem totam interfici, ne occupate inclinet dominationis fastigium! Quantum  dolebit Iechonias, licet tempore malorum  urgentium minus felix imperio, melior tamen filio? Pater enim sibi minus felix esse quam patrie, licet miserabiliter, pie tamen maluit. Itaque se cum sua prosapia, egressus urbem, Babyloniis obsidentibus in seruitium dedit, ne euersam patriam, ne populum Dei captiuum uideret. Filius autem erumna pari, sed affectu impari: dum sibi metuit, et se in exsilium et urbem in excidium deduxit. Hic itaque infelix patrie, nec sibi felix, qui et liberos suos et oculos amisit: ille autem prudentior, qui captiuitatem ciuium sua redemit captiuitate. Denique id exitus docuit: iste in regno senior, ille iunior in seruitio defecit, quamuis ei postea thronum regium Babylonius rex iuxta se constituerit, et consilii detulerit prerogatiuam, misere calamitatis solatio. Denique tolerabilior iam mea sors  est, post liberorum necem mori, quam uiuere: ut scias, quam crudelis sit, qui filios ante ora patris iugulet. Cuius etiam regalia munera deteriora sunt, quam pietatis uulnera. Aut enim tam impia inferre primo non debuit, aut tam honorata postea substituere, quasi queuis dignitas redemi possit filiorum amissione, aut compensari cedes sobolis quouis usu honoris: nulla profecto, nulla dignitas tantum dolorem alleuat. Nullus honor curat hoc uulnus, nisi sola mors, que sensum adimat, recordationem auferat. Festina ergo, percussor: remorare tamen, dum liberos uideo, dum prius quam moriantur, aspicio: ne quis etatis forsitan immaturitate turbatus, mortem timeat, cum seuiorem euadat tyrannum. Beneficium est, filii, mori, ne patrie uideamus captiuitatem:  tolerabiliora corporis quam mentis uulnera. Iam tolerabilius et uestras neces specto quas refugiebam, ne spectem neces in commune omnium, ne uideam patrie bustum et totam urbem sepulcrum eorum. Beatior tamen, qui mortuus fuerit, quam qui reseruatus. Summe Deus, ne inter innoxiorum greges sternatur Simon cum liberis suis; spectet captiuus quem intulit: immo minime, minime, inquam; nam quem potest cogitare, potest ferre, nec tamen ea imprecor. Consideret quam grande nefas sit, quod non potest uel uoto retorquere qui patitur; quam acerba ultio, quam seua commissi sceleris immanitas, quod optat patrie captiuus superstes, quia peiora sunt uite ludibria, quam mortis supplicia. Sed iam finis uerborum sit. Festina, carnifex, dum cruentatum  sanguine filiorum gladium geris; percute patrem, ut [f 1Kb] nullus refrigeret. Hoc solum morituro medicamentum est; hoc solo non sentitur ictus mucronis, dolor uulneris. Percute sub conspectu Romani exercitus, sicut imperatum est, ut spectent uindicaturi. Misereatur hostis, quia socius non miseretur: iudicent Romani, quia Simon occidit sine iudicio: testes sunt ipsi, me non proditorem patrie, sed defensorem fuisse, qui pugnantem uiderunt, non deserentem. Liberis ego meis, si potuissem, hostem auertissem, non hostem accersissem: atque utinam  nec Simonem accersissem! Nec finis ullus adhibitus tante crudelitati. Iacebant adhuc cum patre insepulti liberi: adiungitur et sacrilegium spectaculo parricidali. Ceditur Ananias sacerdos, claro genere ortus, licet nemo clarior sit splendore generis, quam munere religionis. Illo enim affectatur nobilitas, hoc non desideratur. Habeat sibi uetus prosapia diuersorum fasces honorum, habent et sacerdotia suos fasces, qui eleuantur non humeris, sed moribus: et attolluntur non uirgarum proceritate, sed laborum perseuerantia, fidei altitudine, pietatis fastigio. Percussus est etiam scriba Aristeus clare et ipse originis: et cum ipsis alii de plebe quindecim preeminentes ceteris; licet iniustam necem, non nobilitas faciat, sed innocentia. Preoccupantur etiam uiri undecim,  qui pariter conspirauerant, commoti scelerum eius atrocitate; et sibi quisque metuens, que in alios exerceri uidebat, quod infidelis etiam amicis foret, et spes adempta, populante uniuersos fame, Romanis iam iamque irrupturis: turbato Simone ad opem defensionis, bacchante ad officinam crudelitatis, facilique illecebra proditionis, quod Iudas unus ex ipsis turrim tuendam susceperat. Is igitur cum Romanos uocaret, traditurum se pollicens turrim, fastidientibus aliis quod tam sero proditio procederet, aliis dubitantibus, quia frequenter promissa deditione dolum parauerat, preuenit Simon, et de uniuersis conspirationis sociis penam exegit: corpora quoque eorum de muro precipitata.



CAPUT XXIII.

 Clausus tenebatur Iosephi pater, nec [a 1Kb] ullus ad eum accessus patebat. Eo studiosius Iosephus ad deditionem inuitabat Iudeos, et inconsultius murum successerat, ut liberaret patriam cum patre. Quo loci saxo caput percussus concidit, ac pene iactatis desuper telis oppressus fuerat, ni precepto Cesaris missi forent, qui eum protectum clypeis eriperent neci. Comperto mater filii sui uulnere, et insultantium latronum consternata uocibus, mortis eius formidinem simul et fidem induit: miserabiliter quoque deplorare occepit: ad hos fructus fecunditatis se reseruatam, ut nec officio uiuentis filii potiretur, nec sepeliret defunctum. uoti quidem sui fuisse, ut ipse potius matri sepulturam daret: inter eius manus supremum  exhalaret spiritum: ille frigidos artus deficientis foueret, ille ultimos ore anhelitus legeret, ille oculos morientis clauderet, ille spirantia adhuc ora componeret. Sed quia uoto exciderat, solatium fuisse, si uel ipsa interesse potuisset filii morientis supremis, miserabili quidem sorte, sed tolerabili tamen, ut quem superstitem optauerat, eius uel funus teneret. uerumtamen uel de muro, inquit, spectare mihi mea funera liceat: et si contingere non licet, utinam quidem nemo arceret! Sed quem metuam tanto destituta filio? Quid pertimescam, cui beneficium est mori? Utinam in me tela sua omnes contorqueant,  omnes gladio me transfigant! quod uiuens non potui, mortua saltem filii mei corpus ueste mea protegam. Abundat unius uestimentum ad sepulturam duorum: et fortasse quisquam hostium miserebitur, ut amictu filii matris oculos tegat, et oculos oculis, manus manibus, ori ora connectat. Proripiens itaque se ad muros, celum ipsum miserabili questu replebat. Insultabant sui, flebant Romani: apud socios crudelitas, apud hostes misericordia. Figite  me, si qua est pietas: ego genui quem persequendum putatis. Ego infelicia ubera dedi: me exstinguite, si de illo uindictam queritis.



CAPUT XXIu.

Dum illa deplorat, ecce ad uocem matris procesit Iosephus et deflere cepit quod euaserit, cui dulce  fuerat ante patriam mori, et pro patria, dum salutaria suadet, procumbere. Sed iam non pro parentum contendere salute, qui depositi euo cum in carcere uite finem supremum exigant, liberantur, si moriantur: sed pro ara, pro templo, pro semirutis adhuc urbis menibus trepidare. Obtulisse se uulneri, ne patriam euerti uideret. Qua excitati querela, plerique ad Romanos transeundum rati, qua potuerunt uia, subtraxerunt sese insidiis latrocinantium, et custodia [b 1Kb] protendentium. Quibus quidem Titus misericordiam promissam seruauit, sed alia grauior erumna accidit. Namque ubi data alimenti copia, cepit oneri esse cibus qui prius usui erat, desuetisque edendi officiis, ministerium feriabatur. Nulla uis dentium, ut cibum manderent, nulla arteriarum subsistentia,  panem arrodere nullo poterant modo. Si quid sane sorbuissent mollioris alimonie, interclusis iam faucium meatibus strangulabantur. Obriguerant interiora uiscerum, obstructi erant ductus ciborum. Aruerant iecoris uene, que cibos attrahunt. Perierat usus, auiditas cumulabatur, uirtus defecerat, appetentia manebat. Ruebant supra cibos miseri, et inualidos morsus, more infantium meditabantur. Plerique uisis alimentis, ipso gaudio deficiebant, atque inter exoptatos sibi cibos moriebantur: solati miseriam, quod uotum impleuerant. Sed erat pompa lacrymabilis, cum plures a cibo ad periculum surgerent, quam ad salutem, ut et uictus noceret. Inflabantur enim insolito cibo corpora potius, quam  reficiebantur, et quasi quodam [c 1Kb] hydropisis morbo, distenta cute penas dabant. Et si quibus ulla adhuc uirtus edendi, auiditas modum nescia, quod ferre non poterant, supra mensuram ingerebant, repentino cibo farti disrumpebantur. Quid enim graue non erat, quibus erat grauis et solus affectus, ut obesset uidisse, quod desiderauerant? Incapaces enim affectuum per longam famem, oppressit etiam sensus nature: et ipse gaudii motus grauauit. Nihil igitur mirum, si exhaustis periculo cibus est. Denique post biduanum ieiunium, si quid auidius sumpseris, statim crudescit. Unde plerisque moris est, ut succum lactis infirmis  uisceribus infundant, eoque cum melle permixto temperent humorum exasperatam ieiuniis intemperantiam, et defectionem corporis, uelut infantiam quamdam molliore cibo nutriant. Sic ergo nonnulli Iudeorum qui ad Romanos confugerant, poterant euadere, quadam arte pensantes moderamina cibi, donec desueta edendi caro, in suos rediret usus. Nec hoc tamen profuit miseris, sed causa maioris exitii fuit. Nam cum ex his plerique accepto cibo aluum purgarent, egesserant aliqui bimones aureos quos absorbuerant, cum adornarent fugam: ne deprensi, quia insidiatores omnia perscrutabantur, non solum dispendio, sed etiam periculo forent: scelus enim ducebatur, aurum quemquam preter latrones habere. Hoc itaque postea  Iudei, specie miserabili inter inquinamenta alui aurum legebant. Comperit id quidam [a 1Kb] Assyrius, et ab uno in omnes opinio manauit. Quod genus hominum preceps ad auaritiam, et paratum ad uersutiam, ut nichil tam atrox sit, quod refugiat, nichil tam turpe, quod erubescat studio pecunie, A Syris in Arabas diffusa fama est, quibus et non minor auaritia, et feritas barbarice propior immanitati, eo quod farti auro Iudei forent: diripiunt quoscumque offenderant aduenientes, contra fas, contra leges deditionis, contra promissum Cesaris, quod occidi non licebat: incidunt adhuc uiuentes, cruentisque manibus euiscerant uentris secreta. Aluum scrutantur, et inter eius manantia purgamenta aurum requirunt, non minus turpiter quam illi quos adigebat  fames: insuper etiam seua crudelitate. Multa acerba eo commissa prelio, nichil hoc uno acerbius. Denique una nocte duo millia fere uirorum discissa sunt tali flagitio, diuisisque uisceribus, questus suos Syria numerabat: Arabia negotiationis recensebat emolumenta, que sine transfretati maris periculis nouo crudelitatis commento in usum lucri uerterant, et mercem putabant. Quod etiam nunc in huiusmodi hominum genere reperias, et nonnullis sepe Aegyptiorum, ut curandis funeribus negotientur, et officia humanitatis uendant mercature compendiis. Misera fames auri; nichil sequendum putat, nisi quod ad presens lucrosum: nichil honestum, quod pecunie uacuum. Grauis iam dudum, grauis inoleuit humanis affectibus querendi cupido, et mercatura facta est  uita hominum: ueno et empto uiuitur. Serpsit itaque uitium in innumeros; ut iam tolerabilior commutatio mercium sit, quam morum animorumque. Infecit Syrorum auaritia etiam Romanum exercitum. Nihil enim facilius in alterum transit, quam amor pecunie, et desiderium habendi: presertim finitimas opes, quibus uicinus abundauerat. Nec est ulla passio, que magis uirtutem animi effeminet, quam cupiditas diuitiarum. Denique uersutia laudi datur, paupertas probro habetur. Impediuit hoc uindicte seueritatem, quia innumeri reperti tanto furori obnoxii: ideoque Titus qui uallare circumfuso exercitu Syros et Arabes proposuerat, contemplatione multitudinis reuocauit sententiam:  ut superioris delicti gratiam faceret, et ne postea committeretur, penam denuntiaret, uerborumque austeritate grauiori suos argueret, quod auro succincti et argento, pretiosisque telis nitentes, nec arma sua erubescerent, ut tanto se dedecore dehonestarent. At uero Syros et Arabes increpare, quod immemores Romani nominis, dictu quoque horrida excogitassent: uenisse eos ad belli societatem, non ad exercitium flagitiorum. In exercitu Romano non solum uirtutem corporis, sed etiam mentis requiri: nec tantummodo fortitudinem in hostem, sed etiam discipline normam spectari: ne crudelis, ne impius, ne insolens miles sit: sed ne prede potius quam uictorie intentus. Ea grauia uideri militie flagitia et uindicari  atrociter. Inter arma quoque leges ualere: fide melius bella geri, que seruetur etiam hostibus. Si ergo et armatis debetur, quanto magis precantibus! Proinde cauerent ab huiusmodi flagitiis, ne et uictorie exsortes, et salutis fierent. Neque se diutius passurum, ut eorum scelesta flagitia Romanis ascriberentur, qui plus oneri, quam usui forent. Itaque repressit aliquantulum, non exsecuit auaritiam Syrorum, ut arbitrum fugerent, non ut preceptum fouerent. Denique explorato prius si forte Romani militis deesset presentia, de miserorum uisceribus exsecrabile lucrum proferebatur, nec tamen in omnibus sequebatur etiam prede euentus, sed in paucis, quo crudelior feritas: quia non solum propter opes, sed etiam propter spem lucri plurimi exstinguebantur:  cum latrones ipsi, et seuiores pirate latronibus, a latrocinio temperent, ubi predam non senserant. Solius enim barbarice immanitatis est, gratis nocere. Nam et ipse fere, ut interficiant, predam sequuntur. Foris itaque pene acerbe, intus immanior Ioannes.



CAPUT XXu.

Denique cum talia gererentur a Syris, etiamsi aliis qui reuocarentur, indicio comperto, transfugere tamen alii non desinebant. Inter quos Manneus Lazari qui asserebat per unam portam sibi creditam centum quindecim millia mortuorum elata, additis adhuc octingentis octoginta funeribus, quod ipse tuendi uicem huiusmodi recepisset muneris: idque solo eorum numero collectum, qui ex mercede publica sepulti  forent, preter eos quos sepelierant sui. Que autem sepulcra, nisi ut de muro cadauera deiicerentur? Post ipsum plerique non ignobiles uiri, confugientes ad Titum; sexcenta millia defunctorum fuisse, que per portas elata numerata sint, commemorabant. Eorum uero cadauerum que propter infinitam pauperum multitudinem efferri nequiuerint, atque in maximis domibus diuersorumque operum spatiis constipata sint, numerum fuisse inestimabilem. Et adhuc erat processus malorum, que iam superiorum omnium finem uicerant. Adhuc seua obsidio, bellum graue: maioribus iam tamen Iudeorum animis, quam uiribus. Super omnia uero fames tetrior, que insidiaretur  iumentis aluum purgantibus, et uetusta rimaretur boum stercora: ut quod uisu erat horribile, hoc fieret esca esurientibus. Miserabilis congeries insepultorum corporum, et circuitu longo terra ipsa tecta cadaueribus, repleta ante muros omnia, terribilis species, horror grauis, odor pestilens; qui nec uictores, nec uictos discerneret: utrisque simul noxius, et maiore Romanis impedimento, quibus necesse erat iacentes reliquias cruentato proterere uestigio: terra ipsius inculta, succisis omnibus que ad usum militis et machinarum necessario conueherentur. Per tredecim ferme in circuitu urbis milliaria longe lateque uastata humus, et nudum gignentium solum. Omne illud pomarium, in quo ante nemora uiridantia, horti inhalantes floribus, diuersa pomaria, suburbana predia gratam sui speciem dabant, si  quis postea uidit hospes, ingemuit: incola non recognouit, et ad genitalem regressus locum, cum presens adesset, patriam querebat.



CAPUT XXuI.

Reparatis itaque aggeribus et uineis, ceterisque machinis obsidionis, renouatus est belli furor; quasi ad extremam operis manum utrimque studiis conspiratum. Totius enim periculo certaminis decernebatur; quia et Romanis soluenda obsidio foret, si aggeres et arietes incenderentur, quibus per inopiam siluarum reparationis subsidia non suppetebant: et Iudeis excidium patrie incumberet, si manu cederent, cum quassata murorum repetitis arietum ictibus resoluerentur. Processere itaque Iudei cum facibus adeo feroces; ut tamquam cessuro  sibi Romano exercitu, incendia in machinas spargerent, obsidionem soluerent. Sed exhauste iam uires fame et res fracte, priores successus negarunt; substantia defecerat, audacia manebat. Contra, Romanis maior pudor, si ab his qui extremum fame spiritum traherent, uictoria de manibus diriperetur. Conserto itaque prelio, repulsi principes seditionis, ad murorum subsidia bello impares recurrerunt. Sed ubi dubia murorum [a 1Kb] cesura repetitis ictibus, Ioannes haud incuriosus extremi subsidii, circumspexit: interiorem murum quasi in C litteram duxit. Postero itaque die conuulsa parte murali, fragor labentis [b 1Kb] beneficii, et clamor Romani exercitus simul increpuit, quasi patrato excidio muri prolapsione. Sed ubi conclamate urbis  [c 1Kb] insultauit sonus, uersa uice rerum, noui muri species, improuisa Romanorum gaudia [d 1Kb] restrinxit, iudeorum audacia successit, quia periculum differebatur. Tunc Cesar exercitum adhortari cepit, ut nouum illum murum sine ulla cunctatione adoriendum putarent, quem constructio recens infirmum et facile solubilem proderet: auderent modo animis procedere, fragmenta muralia ascendendi facilitatem datura, ut preliantes Romani, Iudeis de superiori loco decernentibus, adequarentur. Et quia cunctantes  uidebat rei difficultate, ualidissimos quosque iuxta se congregans, in bellum accendebat tali oratione:



CAPUT XXuII.

Omnium rerum exitus plus negotii, quam principia habere, nulli incognitum est, fortissimi commilitones, quia consummatio suscepti muneris maiorem querit laborem: siquidem toto libera mari currit nauis, etsi non semper a puppe uentorum aspirent flamina, gubernator tamen obliquat uelorum sinus, et sine refragio scinditur fretum. Sed ubi ad portum uenitur, opportuna aurarum temperies necessaria est, et angusto ingressus nauium cercetur limite. Maior itaque periculi cura, ubi spes propinqua; edificantibus quoque plana exordia fundamentorum, sed ardua celsorum opera fastigiorum. Et plerumque in ipso operis claudendi fine, mercedis sue munere  defraudatur miserandus faber, aut culminis lapsu obrutus, aut instabili deceptus uestigio, ut ad inferiora decidat. De agricola quid dicam, cui procinetus laboriosior messis quam segetis, uindemie quam putationis: et adultis fructibus grauiora semper metuenda pericula? Nihil ergo nouum, si adhuc nos in ipso portu consummandi cursus periculum manet: quia per angustiora uiarum scandendum est ad Antoniam: quo deiectis inde aduersariis, superiorem occupantes locum, ac supra uerticem locati hostium, ipsos quodammodo anhelitus eorum intercludamus. Sed difficile hoc [e 1Kb] nobis uidetur, commilitones, quasi uero ad ludum, non ad bellum conuenimus: in quo aut uincendum, aut moriendum sit uiris. Tunc ergo debueratis excusare,  quando ad prelium ueniebatis, ut uindicaretis cladem Romani exercitus, et maculate militie probrum dilueretis. Si Neronis tempore ulciscendam iniuriam Romani nominis estimabatis, quid uos decet uelle uespasiano imperatore? Lauemus superioris imperii notam, ne nostro adhereat: quam Nero quidem remoturus per uespasianum estimabatur, uespasianus per Titum in se transfuderit, nisi uicerimus: exsequenda nobis tantummodo supplementa uictorie pater reliquit: quo fusis in cassum tantis laboribus, dedecores inultique [f 1Kb] referemus gradum, uictoriam derelinquentes? quasi non leuius crimen sit de militia decedere, quam uictoriam deserere: illud enim formidinis, hoc proditionis est.  Sed periculosum putatis in hostem descendere, et murum armis circumsonare: quasi uero muliebria de nobis, et non uirilia opera ipsa natura expetat, que nobis ideo uitalem infudit spiritum, ut eum pro gloria libenter refundamus. Ad que igitur, nisi ad maxima queque a duce suo bellator adhortandus est? Nam usitati operis adhortatio, non solum conuentis, sed etiam conuenientibus affert pudorem, ut exigas, quod sponte debetur: id enim de se militem prestare oportet. Et tamen quid immoderatum a uobis exigo? Nonne prestat mori per uirtutem, quam  uiuere ad ignominiam? In medias Romanorum acies frequenter Iudeus excurrit, ac sese hostilibus cuneis impauidus infundit, non ad spem uictorie, sed ad indicium fortitudinis, et ostentationem glorie? uos, quibus terra et mari nemo impune adhuc restitit, quibus non est nouum uincere, et crimen non uicisse, cum tanta habeatis uincendi suffragia, nec semel quidem proripuisse in hostem gradum non pudet? sed armatos otium tenere, et procinctu positos, feriatis animis exspectare, ut fames pro nobis dimicet, atque inedia potius sua, quam nostris fusi gladiis, in opprobium nobis erubescendos uertant trumphos? Non pudet, inquam, strenui commilitones, uniuersarum uictores gentium, nichil de armis sperare, nichil de uiribus, sed de sola obsidione, et operiri quando hostis morbo consenescat,  atque in suo moriatur lectulo? Et que potest esse sine bello uictoria? omnia sunt repleta cadaueribus, deformes exuuie iacent, exsangues reliquie defunctorum, nisi quos ipsi inter se suis manibus trucidauerunt. Quid timemus eos, quos iam fames, ignis, latrocinium, seditio exstinxit? Quid destituimus diuina beneficia? Cuius enim nisi Dei nutu in sua collisi arma sunt? Destituti quoque subsidiis alimentorum, nec ullus domestici finis furoris. uereor ne iam et religionum uideamur rebelles, qui et nostris, et suis religionibus infidos tam diu reseruamus. uerum esto, sit atrox bellum et formidolosum. Quid enim uos belli demulceo facilitate? Sit uictoria incerta, certum periculum. Nonne apud eos mihi sermo est, qui humana prudentia nouerint,  in periculis promptiorem esse omnium animantium fortitudinem, quam in remissioribus contentionibus? Fere ipse cum se circumuallatas [a 1Kb] armis uiderint maiore in eos impetu ruunt, ut ui sibi aperiant iter. Et atrociora serpens latibulis excussus, infundit uenena. Sunt etiam, que natura innoxia, in periculis tamen suis ad nocendum [b 1Kb] fortiora sunt. Habent cerui sua arma, si quis se obuium ferat, et mortem cornibus repellunt. Habent et lese apicule suos morsus. Quid autem de uiris bellatoribus apud Romanos loquar? cum Leonides ille Lacedemone genitus, preliaturus aduersus innumerabilem Persarum exercitum, dixerit: Prandeamus in terris, apud inferos cenaturi. Tantum ualuit apud Grecos hic sermo, ut non solum de trecentis  illis Lacedemoniis uiris quibus ipse preerat, se nemo subtraxerit, preter unum tantum, quem superstitem postea nullus recepit: sed etiam de ceteris qui simul ad bellandum processerant, nisi quos Leonides tanto degeneres bello repudiauit. Quid de Romanorum integris legionibus loquar? quos Cato Romane assertor facundie, et ueritatis sincerus interpres, asseruit cum exsultatione ad bellum processisse: sed quo se redituros arbitrarentur, uniuersosque libenter procubuisse, ne mutarent sententiam. Beati quorum nemo suis hostium uictoriam  fuga annuntiauit. De trecentis tamen Lacedemoniis uir unus subterfugit: illi in angustiis preliabantur, ne circumuenirentur. De Romanis legionibus nullus uitam elegit, sed omnes mortis hereditatem, quorum uos posteri estis: si contemptu periculorum, quasi gloriosa indoles, uirtutis prosapiam non abnuatis. Quis enim fortium uirorum esse se mortalem non nouerit, omnibusque positum finem uiuendi? Quanto igitur melius patrie impendere, quod nature debeas, et necessitatem commutare gloria: nec anhele senectutis suspiriis obnoxiam uitam [c 1Kb] deiicere, nec feruentis egritudinis casus reformidare, cum depositis euo quotidiana fastidia sint? Illorum autem, qui languore marcescunt, deficientibus uiribus pariter ac sensibus, ut multorum opinio habet, anime simul cum corpore sepulcro adiudicentur.  At uero bellatorum et strenuissimorum uirorum, qui se pro patria, pro liberis, pro religione morti deuouerint animas de uinculis corporis huius ferro absolutas nulli dubium, quin purum illud ethereum elementum stellarum lumine refulgens, in celestibus suscipiat habitaculis, hospitio quodam superne quietis: in terris quoque remanere, insigne aliquod [d 1Kb] est gratie uel iniurie, ut et languore commaceratos obliuio abscondat: et aduersum pectus in hostem ferentes, si mors conuenerit, sequatur gloria. Ad hec uos inuito premia, commilitones, ut in hostem pergamus, quem clausum tenemus: ascendamus in murum per ruinam muri ualidioris, que nobis uelut quemdam aggerem prestat, et equatur muro inferiori. Quisquis uirtutis  uexillum preferens, primus in murum ascenderit, uel secundus, uel tertius, uel pluribus comes; haudquaquam mihi non donatus opimo abibit munere: etsi nulla maior remuneratio quam fortitudinis gloria, que plerumque est tutior. Nam ubi primum animis et uiribus confidentissimus quis ascenderit, fugient qui resistebant aut ad inferiora se conferent, aut latibulis abscondent: ita quod maximo nunc periculo sit, si in inferioribus querimus; sine labore magno sequetur, ut deiectis hostibus bellum conficiatur.



CAPUT XXuIII.

uix sermonem Titus clauserat, et Sabinus se obtulit ex Syrie uiris, egregius bellator, et ante Cesarem  consistens, ait: Obedire se imperiis, ascensioni paratum, si euentus sibi adesset, ut Cesari placeret: si [e 1Kb] destrueretur secundis, nichil preter spem sibi accidere, qui iudicio proprio delegisset pro Cesare mori. His dictis leuam extendens, clypeum supra caput extulit, et dextera uibrans gladium, immane quantum in arma insurrexerit: ut quiuis eum non cognosceret, quem paulo ante exilis corporis specie despicabilem putauerat, subito cum uideret pergere in aduersum, et hostibus pariter et muris minantem sese extendere, quasi  iam celsior in subiectos preliaretur, et murum quateret manu. Sequebantur eum undecim uiri studiosi ad imitandum, sed impares ad consequendum. Repugnabant de muro iudei spiculis, saxis, sagittis: et quod cuiusque manus inuenerat telum, in Sabinum deiiciebatur. At ille interritus, cursu concito insiliit in fragmentorum aggerem, et in summo locatus, hostem auertit, dum proximus quisque formidat periculum. Sed dum se librat in murum attollens, et securus uictorie in hostem intendit, lapsus in faciem, cum maximo sonitu ruit. Quo reuocati Iudei, ceperunt iacentem missilibus urgere. Ille genu nixus, et se protegens scuto quam diu potuit, a uulnere defendit, nec immunem reliquit, quem proximum reperit. Ad postremum  tamen [a 1Kb] consertus uulneribus, spiritum prius quam bellum deposuit, nec deiectus gradu, nec muro excussus est, nisi mortuus: tribus quoque aliis necatis, octo semineces, licet a ceteris tamen exitio subtracti.



CAPUT XXIX.

Nec [b 1Kb] tantum non terrori reliquis mors Sabini, sed incentiuo fuit. Nam Romani uiri qui pretenderant uigiliarum munia, compensare cupientes operis effectu, quod Sabini studio preuenti forent, uiginti numero ineunt consilium magnum et memorabile: ut aduocato quinti ordinis signifero, et duobus equestris militie uiris quos promptiores arbitrabantur, atque uno tubicine, quinta hora noctis silentio per aggeres sese fragmentorum muralium in superiora attollerent, cesisque custodibus, Antonie murum  occuparent. Quo peracto, terribilior solito sonitus increpuit tube, ut fessi labore Iudei et somno soluti, de improuiso perturbarentur, quia omnia repleta hostibus crederent. Ante itaque fugere ceperunt, quam ueri fides pateret. Neque enim periculi sors tenebroseque noctis caligo patiebatur, ut quanti essent, cognosceretur. Et Cesar audito fragore tube, armari exercitum iubet: ipse cum electis primus in murum ascendit, suis auxilio, hostibus impedimento. Illuxit dies, et iam Cesar conspicuus e muro suos adhortabatur: alii manibus suorum in murum eleuabantur, alii per cuniculum, quem Ioannes ad subuertendos Romanorum aggeres defoderat, in urbem se [c 1Kb] deferebant. uersa in perniciem perfidis subsidia sua, exclusi undique in templum se conferunt.  Eo quoque uolentes Romani irruere, cohibentur augustiis armisque repelluntur. Fit in uestibulo graue prelium, nec iam spiculis aut sagittis, sed gladiis cominus geritur, manus ad uulnera, gladius super gladium, ictus super ictum, percussor cesorum sanguine perfundebatur, ut ipse potius percussus estimaretur. In ipso templo furor bellicus dominabatur. Natabant pauimenta sanguine: morientium gemitus, uincentium clamores sine ordine et modo personabant: Romanos perficiendi certaminis spes accenderat, Iudeis suprema patrie excidia ademerant  mortis formidinem. Hi sumptu glorie uirtutem alebant, illi desperatione salutis omne effindebant uirtutis uiaticum, nec reseruabant.



CAPUT XXX.

Pulcherrimum quoque facinus adorsus est Iulianus centurio, uir armis maximus, ex Bithynia profectus prouincia, sed Romanis assuefactus disciplinis bellisque exercitus, et honorate militie clarus stipendiis. Qui cum prope Cesarem adstaret, ubi [d 1Kb] aduersos uidit Romanos, quia Iudei numero prestabant, et adhuc Romani pauciores aderant, subito de Antonia se proripuit, et insequentes auertit: nec sunt ausi resistere, ipsa specie precellentissimi uiri, et superba quadam ultra humanam formam uirtutis auctoritate, ita ut ipse Cesar miraretur. O uaria atque  incerta, uelut quedam bellorum alea! que sicut iactu quodam, ita casu quodam potius quam uirtute, plerumque inopinatis ludit euentibus, sufficiens nouos exitus. Namque et hic iactus sunt, non tesserarum quidem, sed sagittarum, telorumque plurium, lapidum quoque, quibus sepe uictor sternitur alieno uulnere. Et dum aliena spolia rapit, ipse dispoliatur: uelut hic Iulianus, qui tergo imminebat hostium, dum alios perimit, et claustro cercet, ipsa alacritate incautior, confixum clauis calceamentum gerens, usu militarium uirorum: non considerauit polito lapide solum stratum, quod cauendum foret; sed quasi in campo preliaretur securus, labitur, et ingentem strage sua sonitum dedit. Nec potuit assurgere lubrico solo fusus, genu  tamen se sustinens, regressum hostem repellebat ut appropinquantes cederet, iaculantes quantum posset, caueret. Sed ipsa fatigatus atque oppressus multitudine, solus licet, quia nullus tanto se inserere periculo auderet, non despicabilis tamen, neque inultus, impigre occubuit. Haud equidem, ut arbitror, tali dignus exitu fuit, ut tanta uirtus uiri sic deciperetur. Sed plurimum in bello prudentia ualet, que cauta semper et perspicax incertorum prouidet casus. Solus se de Antonia proripuit, solus in hostilia agmina ruit, solus se armatis miscuit, solus in templum Iudeos redire compulit. uereor ne istud obfuerit magis, quia de templo fuerunt exterminandi Deo infideles, ideo lapsus non inuenit remedium. Spectabat Titus uincentem  cum gaudio, periclitantem cum ingenti dolore: uolebat subuenire, sed longe aberat. Reuocabatur a suis, quia in milite unius sors est, in imperatore uniuersorum periculum: docebat exemplum, quid cauendum potius, quam sequendum Cesari foret. Denique sic consternati fuerunt socii, sic elati aduersarii, ut et corpus Iuliani in potestatem ueniret hostium, quasi adhuc et defunctum timerent, si Romanis restitueretur. Ceteri Iuliano ceso, facili negotio cessere. Nondum enim ascenderant numerosi, et Iudeis occasio necis eius uirtutem  auxerat: promptissimis eo prelio ad repellendos Romanos Alexa et [a 1Kb] Gitteo Ioannis coniuratis, qui factionis eius propugnatores forent: ex Simonis quoque parte Melchio et Iacobo Idumeorum duce egregiis bellatoribus: Arsimone quoque et Iuda tertie factionis uiris pariter adnitentibus, qui coniuncta manu pulsos Romanos intra Antoniam clausere.



CAPUT XXXI.

Contra Titus non munimento sibi, sed impedimento angustias Antonie ratus, iubet dirui munitionem eius funditus, ut congressuris iter in hostem aperiretur. Compertoque quod solemnitas Iudeis festorum dierum appropinquasset, precepit interpretari Iosephum Hebreo sermone, que ipse alloqueretur.  Que, malum! ratio Ioanni suaderet, ut [b 1Kb] Romanos lacesseret. Si uirtutis fiduciam gereret, eligeret alium pugne locum: eo progrederetur, dummodo urbi parceret: templum non contaminaret, sacrificia festorum dierum non impediret: relinqueret quos idoneos sacrificiorum ministeriis estimauisset; fortitudinis sue documentum ubi uellet preter urbem et templum, ederet: congressioni milites Cesaris non defuturos: inuitum se cogi ad totius urbis euersionem: cuius reliquias seruare uellet, si pateretur Ioannes: imminere templo faces, non quod templum Romani festinarent exurere, sed e templo educere belli incitatores. Si uictos se crederent, manus darent: at si uictores futuros sperarent, non intra claustra se reciperent, sed in campis defenderent,  quo templum labentibus iam incendiis eriperetur, uacaret purificationibus. Et interpretante Iudeis Iosepho, cum silentio audita, tacitum uulgus probabat, sed metuebat sententiam suam pandere: quibus respondet Ioannes, nullum prestabilius Deo esse sacrificium, quam pro aris, pro focis, pro templo ponere animam, uiros Deo sacratos: et ideo si necesse sit, libenter procumbere pro libertate, tamen sperare se, quod excidium perpeti non possit ciuitas Dei. Titus ad hec: Merito igitur puram Deo seruatis urbem et sanctum immaculatum, necando ciues, interficiendo innoxios, perimendo sacerdotes? Talibus flagitiis non placantur diuina, sed offenduntur. Abdicastis Deum uestrum sacrificiorum cultibus. Si tibi aliquis negaret cibum, Ioannes, quereres  eum: Deo uestro sue hostie non immolantur, non redduntur sua munera, iugulantur homines, et adhuc putas Deum auxiliari? Reuera sic gesta edocent, testificatur cesorum congeries, et cumuli uestrarum calamitatum. Quis hec uidens, non ingemiscat? Nec reprehenderem, quod pugnares pro patria, si nollem parcere, si nollem patriam uestram aut templum reseruare. Neque enim digna Carthago, aut metuendus Hebreus Annibali, qui partem mediam orbis Romani subegerat: et tamen ipsa quoque reparata Carthago, que usque ad excidium sui rebelles  ciuium animos tulit. Fide mea, salua hec omnia tibi futura spondeo, ueniam tibi salutis polliceor, non pro mercede sceleris, sed pro redemptione urbis, ut a te redimam periturorum culminum statum. Desinas moneo latrociniis tuis conturbare propositum pietatis Romane. Non [c 1Kb] formidabitur Hierosolyma, ut diruatur: quando potior uiribus reseruata est Antiochia. Certe Iechonias uester et Persis credidit, et urbem egressus, commisit se cum suis proximis barbarico furori, ne propter se ciuitas euerteretur. Celebratur a uobis eius memoria, sicuti uestri asserunt: id est Iosephus assertor eius, celebritatisque testis, qua honoratis uirum, qui pro patria se captiuitati obtulit. Seruauit eum et barbarus Persa, et ego tibi spondeo impunitatem. Certe et  Iosephus arma Romanis aduersa intulit: crede promisso, cuius et exemplum premisimus. uadem tibi sponsionis nostre Iosephum damus: immo iam dedimus, quem reseruauimus. Loquatur uobis sermone patrio, obliget se ritu quo soletis: non pudet me uadem querere, fideiussorem dare, ne euersorem exhibeam, qui uolo parcere. Flere ad hec Iosephus, rogare Ioannem, deplorare patrie statum, obsecrare sermone flebili, appellare ut ciuem, sed ceteris pertinaciorem: testare Dei omnipotentis gratiam, saluum fore cum suis; tantummodo desisteret excitare militem Romanum ad urbis euersionem. Quem ubi flectere nequiuit: Non mirum, inquit, Ioannes, si perseueras usque ad excidium patrie, cum iam reliquerint eam presidia diuina. Sed mirum quod  perituram non credis, cum legeris propheticos libros, quibus excidia patrie nobis annuntiata sunt, et reparata culmina, rursus a Romano diruenda exercitu. Quid enim aliud clamat Daniel? Non enim quod iam factum erat, sed quod post futurum, prophetabat: que est abominatio desolationis, quam uociferatus est uenientibus Romanis fore, nisi ista que nunc imminet? quod est illud oraculum, quod a nobis sepe commemoratum est, a summo denuntiatum Deo: tunc scilicet perituram urbem funditus, cum ciuium manibus contribulis suus fuerit exstinctus, nisi quod nunc impleri uidemus? et fortasse, quia iam defendi templum non placet, interdicto maculatum sanguine, purgari incendio placet.



CAPUT XXXII.

 Compleuit sermonem Iosephus, sed nullis Ioannes mouetur fletibus, nec promissis flectitur. Urgebat Deus iamdudum perfidas mentes, ex quo impio se parricidio commacularunt. CHRISTUM IESUM cruci suffigentes. Hic est ille cuius mors Iudeorum excidium est: Natus ex Maria: qui ad suos uenit, et sui eum non receperunt . Quando enim suos non occiderunt Iudei? Nonne filium Saul sui occiderunt? Naboth propheta a suis utique lapidatus est: Iudea fuit Iezabel, que iussit Iudeis, senioresque preceptum  exsecuti sunt. Iudeus Achab, qui causa mortis eius factus est. Quanti alii a ciuibus ciues perempti et tamen diu integra ciuitas mansit, etsi diruta a Babyloniis post annos innumerabiles, sed reparata postea! Hoc est supremum excidium, post quod irreparabile templum, quia auerterunt sceleribus suis presulem templi, reparationis arbitrum.



CAPUT XXXIII.

Tali affatu Cesaris et repetita oratione, inflexa est aliquorum sententia, qui se subtrahere potuerunt, ut ad Romanos conuenirent. Ceteros reuocauit periculi metus, qui a latronibus intendebatur : quos Cesar confugientes ad se, quia erant inter eos et uiri sacerdotales cum filiis,  et alii splendidioris familie uiri, suscepit bona gratia, pollicens securitatem salutis, ius possessionum suarum; atque ad urbem cui nomen Gosna, direxit: ne quid offensionis oriretur ritu dispari et cultus diuersitate. Quod ab his, qui in urbe positi repugnabant  in argumentum est deriuatum necis, ut exstincti obiicerentur. Eo comperto, reuocatos Titus iussit cum Iosepho propius muros obire, ut a suis agnoscerentur. Illi cum lacrymis gemituque magno, non sua deflere, sed patrie templique excidia: rogare ciues, ut sequerentur Cesaris fidem, eriperent templum parato incendio, nichil sibi aduersus legem preceptum, nichil de libertate imminutum. Acquiescerent  et ipsi experirentur Romanorum clementiam, quorum insuperabilem uirtutem experti sunt.



CAPUT XXXIu.

Cum talia miserabiliter deplorarent, proturbantur a suis, bellumque accenditur: insiliunt Iudei, atque in ipsa irrumpunt [a 1Kb] temeritate penetralia. Omnes recessus, omnia secreta occupant, que inaccessa uiris erant sacrorum exsortibus. Romani quoque se prelio parant: temerantur interdicta patrum belli necessitate, maiore tamen Romanorum, quam suorum reuerentia. Gentiles enim cum formidine templum spectabant, Iudei cum furore ac temeritate adibant; et madidas manus humano gerentes sanguine, ipsa attractabant altaria. Titus tamen adhuc in proposito manens, alloquebatur Ioannem, et inuitum  se deduci ad excidium urbis et templi contestabatur, dicens ad eum: Quid sibi uolunt, Ioannes, impressi illi ante fores templi apices elementorum? Nonne significant neminem, nisi sacratum debere templo appropinquare? Quid illa septa pro templo? Nonne, ut conspectus arceant uniuersorum liberos, solisque [b 1Kb] mysticis pateat secretorum cognitio: atque his sit liber aspectus, quibus est legitimus ingressus? Prospectus excluditis peregrinorum, et accessus cogitis. Scribitis, ut nullus ingrediatur aduena, nullus peregrinus intreat; et peregrinum sanguinem  intra templum funditis, aduenarumque simul et ciuium cruore uestra altaria commaculatis. Testificor ego non impressionis nostre esse, sed uestre preuaricationis, quod uiolatis que uestra sunt. Ego alienus non exigo, immo obtestor, si uelitis discedere, incolume templum futurum: neminem Romanorum hostiles irrogaturum manus, nichil de uestris temerandum esse sacrificiis. Seruabo templum uobis [c 1Kb] et proselytis; cultus enim sacrorum diuersus, sed operis communis usus: Quod cultus fuit, a uobis recessit: quod operis est, uictoribus remansit.



CAPUT XXXu.

Ubi ne his quidem per Iosephum insinuatis reuocari Cesar aduertit , ad prelium necessitate inuitus reuertit, iubet adesse Romanos. Sed quia tante multitudini angustia impedimento erat, triginta electis uiris, singula deputat bellatorum millia. Non enim totum exercitum reciperent tam densa edificiorum obstacula. Ipse quoque simul descendere uolens, reuocabatur a suis, ne in angusto nocturnis etiam plerumque temporibus, quibus necesse erat insidiantium fraudi occurrere, periculi aliquid in se excitaret: cum amplius proficeret, si spectator belli adesset, que unusquisque promptius sibi, decernendum arbitraretur, sub oculis Cesaris preliaturo. Omnia enim que circa templum gererentur, uelut in theatro quodam, ex loco Antonie desuper  uisebantur. Inflexus ad eam sententiam Cesar, Cereali mandat negotium, ut pretendentibus circa templum Iudeis, hora noctis nona superueniret, ceterosque hortatur studiose ingruere certamine; se quoque dimicantium meritis non defuturum, cum desuper aut ignauie cuiusque testis, aut uirtutis arbiter pugnam examinaret. Cerealis prescripto tempore impigre adest, sed custodes uigilantes reperit: prelium conseritur. Siquidem et intra templum siti non dormiebant, et congredientibus qui excubias obibant, facile se ceteri ad bellum pararant. Conferto agmine, instabat Romanus: Iudei, dum claustris atque angustiis nituntur, ne circumuenirentur, percursabant diuersa: ut frequentius sibi a suis esset periculum, dum in tenebris non cognoscerentur, et  plerumque transfigerentur a sociis, dum hostes putantur. Quis enim nocte discerneret, socio an hosti occurreret? cum interrogare serum esset, cauere utile, consultum preuenire: et tolerabilior culpe exitus, errare in alieno uulnere, quam proprium eligere periculum, ubi hostis timetur. Ancipiti itaque per noctem periculo laborabant Iudei, uel quod inferret hostis, uel in quo socius erraret. Nec minore per diem Romanus uehementior aderat, quem totius spectator certaminis Titus uel tacitus urgebat. In horam quintam pugnatum est acriter: Iudeis quoque  strenue rebellantibus, ut neutra pars loco cederet.



CAPUT XXXuI.

Dum hec inter se prelia gerunt, septem dierum spatia depositis omnibus usque ad fundamenta terre, que castro cui Antonie nomen, Herodes immuniuerat, latior facta est uia que ad templum ducebat: ut non solum percursandi militibus esset facultas, sed etiam in munimentis constituendis et coaceruandis aggeribus, quantum esset necessarium locorum, pateret, quo pulsarentur etiam templi fastigiorum summa: per que Romanis intentius immorantibus, cum [a 1Kb] intolerabilius fame urgerentur Iudei, ceperunt insidiari Romanorum iumentis: si quis bellatorum equum pabulo laxauerat, aut mulum  leuando oneri necessarium, rapto auertebant, nec solum cibus eis dispendio Romanorum, sed etiam flagitio, [b 1Kb] petebatur. Cuius incurie probrum in exordio statim, prescripto necis supplicio, Cesar remouit; fraudem tamen, peruicaciam non compescuit. Exclusi enim ab huiusmodi rapine necessario esurientibus alimento, herbarum subsidia captantes, destruendum murum quem circa pomarium Titus duxerat, cogitauerunt, ut uagandi et exquirendi radices arborum, pabulorumque liberior fieret excursus, quos ad cuiusdam carceris uicem circuitus muri clauserat, nec erat iam, quo famem leuarent. Obrepunt itaque et excursu repentino ad montem Oliueti ingruunt pretendentibus: nec illi commisso defuere muneri, et tube classico de ceteris castrorum aut  turrium munimentis alios accerserunt ad prelii [c 1Kb] societatem. Conseritur pugna acrior in principio: dum pudor hos, illos fames urget seuo imperio ac necessario; sed confluentibus Romanis repelluntur Iudei, atque ad urbis sue muros reflectuntur. Tunc unus e turma equitum, Pedanius nomine, concito equo, dextram extendit, et se paululum inclinans, unum de Iudeis fugientem suspendit, captiuum Cesari ferens, glorioseque uictor rapine, uelut lepusculum aquila, aut accipiter fulicam ante pedes Cesaris uiuentem deiecit. Quo delectatus admodum Titus, laudatum eum et honoratum dimisit.



CAPUT XXXuII.

Iam circumfuse templi ardebant porticus: ubique luctus, ubique mors: foris bellum, intus supra bellum  et incendium. Nec frangebantur animis Iudei: putabant uindicte perire, quidquid sine fraude gererent uel insolentia. Quando aliter iam nequibant, prouocabant Romanos ad excidii celeritatem. Ionathes quidam exiguus corpore, despectu dignior, iuxta Ioannis sepulcrum lacessebat Romanos, ut secum qui uellet, manu decerneret. Aliis despicientibus pusillitatem hominis, aliis fastidientibus cum eo decertare, quem continuo captiuum habituri forent, aliis considerantibus periculoso certamine rem geri cum uiris, qui in extremis salutis non aliqua fortitudine,  sed sola temeritate uindictam quererent: nichilque laudis futurum, si uinceretur excidio finitimus: et plurimum dedecoris, si quis lapsu aliquo communem uictoriam turparet. Iactabat se insolentissimus, et metum obiiciebat uictoribus: conuicia ferens, quod non suis uiribus, sed alienis auxiliis Romani inniterentur; nec Iudeos bello hostium, sed domesticis afflictos seditionibus. Erat in numero militum Romanorum Pudens nomine, qui prestrictus inanibus contumeliis, dum inconsulte pudori consulit, salutem neglexit, atque ipsa indignatione incautior, uulneri patuit, fususque in terram, incussit sociis uerecundiam: insultationis quoque caussam Ionathe simul et mortis reliquit. Namque is successu letus certaminis, et pompam attollens triumphi, dum tripudiat  atque exsultat, concussoque clypeo simul et gladio proludit, excitauit in sua uulnera centurionem Priscum, qui superba et tumida iactantem non tulit, atque incautum uictoria penetrauit ictu sagitte. Quo stratus Ionathes, docuit in prelio neminem irrationabiliter insultare oportere: ubi uictoris et uicti conditio incerta, donec bellum claudatur.



CAPUT XXXuIII.

At in urbe interiore, cum hostem intra muros cernerent altissimis eminentem aggeribus, uniuersisque imminentem menibus, tanquam uulnus in corpore, ita periculum introrsum pergere reformidarent, intercidunt porticum septentrionalem ex ea parte qua adherebat Antonie, ne per ipsam hostis in templi superiora ascenderet, uel in inferioribus  sitos superior urgeret: et proxima queque demetunt, ne populantibus incendiis templo finitima, etiam templum ipsum ignis depasceretur, atque intercisa igni exurunt: ita quod ab hoste metuebant, priores ceperunt. Salomonis quoque porticum ad fraudem pararunt, ut culminum interiora replerent pice ac bitumine, que [d 1Kb] infra fornicem summi laterent fastigii, simulatoque quod eam uellent defendere, et frequentes hostes incesserent, sollicitant Romanos atque in sese excitant. Illi admotis scalis, summa porticus petunt: Iudei loco paulatim cedere, quod plures Romani ascenderant. Hi certatim irrepere, tamen prudentiores suspecti doli cauere: sed uulgus intentum uictorie, prefestinare, ubi res fraude carere uisa, plurimis quasi inter retia locatis,  admouetur ignis fornicibus interioribus, atque [e 1Kb] additis pice et bitumine atque ceteris incendii nutrimentis, in totam diffunditur porticum. Circum uallabant flamme uictores Romanos, ut nec resistendi facultas suppeteret, nec fugiendi copia: quid facerent non reperiebant. Spectabat Titus suos periclitantes, indignans quidem quod iniussi ascenderant, sed miserans quod uictores perirent. Plerique se precipitio dabant: sed ubi incendium euaserant, fractis cruribus, collisi corpore moriebantur: miserius erat, si debiles superuiuerent. uolebat subuenire  Cesar, nec poterat: hortabatur tamen proximos, clamabat ut auxilio suis essent. Has uoces, hunc dolorem Cesaris, pro supremo illi habebant solatio. Hoc erat morituris uiaticum, hoc se uelut sublimi solantes sepulcro ad mortem festinabant, quod in uisceribus Cesaris reconderentur: nec uita eorum periret, quorum uiueret gloria qui morerentur pro Cesare, relinquentes sui hereditatem triumphum. Itaque alii circumueniebantur ignibus, alii preueniebantur; nec longe hostis, qui flammas fugientem feriret.



CAPUT XXXIX.

Longinus tamen egregie uirtutis uir, cum prouocaretur a Iudeis, ut sese his committeret promissa salutis securitate, maluit se solum transfigere gladio,  quam maculare probro Romane indolis fortitudinem. Artorius autem satis astute uoce magna clamauit Lucium, dicens: Heres mihi eris, si me decidentem exceperis. At ille miserandus occurrit ruenti, atque in se morituri necem transfudit. uere bellicum testamentum, non atramento scriptum, sed sanguine; nec in charta, sed in mucrone. Quod heredem promisit, magnum plane ingenium, ut inueniret uoluntarium mortis uicarium. Incensa est itaque porticus usque ad turrim, quam Ioannes cum bellum aduersus Simonem gereret, exedificauerat super portas regie domus, quam Ezechias sibi rex ad habitandum condidit: reliquam eius partem ipsi diruerant Iudei. Sequenti quoque die a Romanis exusta est omnis porticus septentrionalis, usque ad  porticum orientalem. Nam cum suis ipsi manus iniicerent edificiis, docuerunt Romanos [a 1Kb] illis non parcere. Nuda erat iam templi facies, et seua hominum fames: insidiabantur sibi inuicem, quis cui raperet cibum. Ubi alimenti suspicio, ibi bellum inter domesticos. Pugnabatur pro cibo, necabantur karissimi, discutiebantur defuncti, ne quis intra amictus eorum cibus lateret. Simulate aliqui mortui estimabantur, ne uiuentes aliquid habere alimenti suspectarentur: sed ne uiuentes quidem, aut uite fungi munere, aut mortem simulare poterant. uerum aperto ore sicut rabidi canes, aurarum captantes spiramina, huc atque illuc circumferebantur inopia duce. Sepe etiam quasi ebrii in eadem domicilia regrediebantur, ut iterum que uacua reliquerant, perscrutarentur.  Et cum alia famis solatia non reperirent, detrahebant coria scutis, ut cibo essent sibi, que presidia non essent. Mandebant calceamentum: nec pudor erat solutum pedibus suscipere ore, et lingua lambere. uetuste quoque palee que olim proiecte fuerant, non mediocri studio requirebantur: et si quis repererat, grandi pretio mutuabat.



CAPUT XL.

Quid adoriar dicere factum Marie, quod cuiusuis barbari atque impii mens perhorrescat?

Ea erat de locupletioribus feminis regionis Peree  que trans Iordanem iacet. Belli [b 1Kb] horrore oborto, cum ceteris se in Hierosolymitanam urbem contulerat, quod esset tutior: eo quoque suas deuexerat opes, quas principes factionum certatim inuasere. Alimentorum etiam si quid pretio quesiuerat, de manibus cruebatur. Exagitabatur a perfidis, dira imprecabatur, uolebat mori, sed percussorem non inueniebat. Malebant insultare diutius, affligere grauius, quam cito perdere. Putabant quamdiu uiueret, predam fore. Defecerant iam omnia, et deliciis assueta, asperiora palearum uel coriorum dura non emolliebat. Seua fames intimis se infudit medullis, exasperauit humores, mentem exagitauit. Habebat mulier infantulum quem genuerat. uagitu eius excita, cum se et paruulum commacerari uideret, tantis  uicta immanitatibus atque impar tam atroci calamitati, affectum amisit: et pietatis genitalis usu obliterato, dolorem absorbuit, furorem assumpsit. Conuersa itaque ad paruulum iam matrem oblita, et furens animi sic ait: Quid tibi faciam, paruule, quid faciam tibi? Seua te circumstant omnia, bellum, fames, incendia, latrones, ruine; cui te moritura credam, aut cui te tantillum relinquam? Speraueram, quod si adoleuisses, me pasceres matrem, aut sepelires defunctam. Certe si preuenires obitu, quod ego te pretioso tumulo meis manibus includerem. Quid agam misera? uiuendi tibi ac mihi nullum subsidium uideo. Omnia erepta nobis, cui te reseruabo? aut certe quo condam sepulcro ne canibus alitibusue uel feris preda sis? Omnia, inquam,  erepta nobis. Potes tamen, dulcis meus, et sic matrem pascere: idonee ad cibum manus tue. O mihi suauia uiscera tua, artus iucundi, prius quam uos penitus consumat fames, reddite matri, quod accepistis: redi, fili, in illud naturale secretum, in quo domicilio sumpsisti spiritum: in eo tibi tumulus defuncto paretur. Ipsa complectar quem genui, ipsa exosculabor: et quod impatientia amoris habet, habeat uis necessitatis, ut ipsa deuorem meos artus, non simulatis, sed impressis morsibus. Ergo esto cibus mihi, furor latronibus, et uite fabula, que sola deest calamitatibus nostris. Quid faceres, fili, si et tu filium haberes? fecimus quod pietatis fuit, faciamus quod fames suadet. Tua tamen causa melior, et quedam pietatis species; quia  tolerabilius est, quod matri dederis cibum uisceribus tuis, quam quod te mater, aut occidere potest aut deuorare. Hec dicens, auerso uultu gladium demersit, et in frusta filium secans igni imposuit, partem comedit, partem operuit, ne quis superueniret: sed nidor incensi peruenit ad principes seditionis; continuoque odorem secuti, introierunt mulieris hospitium, minantes necem, quod ausa esset ieiunantibus ipsis edere atque exsortes eos facere cibi, quem reperisset. At illa, partem inquit, uestram uobis seruaui: non fui auara nec inhumana:  nolite indignari, habetis quod et uos edatis, de meis uobis uisceribus cibum paraui. Considete ocius: mensam apponam: mirari habetis, et ministerium meum [a 1Kb] indicate, quod talem nullius inueneritis mulieris affectum, que uos nec dulcis filii fraudaret gratia. Hec dicens, simul redoperuit ambusta membra, et epulanda obtulit cum adhortatione huiusmodi sermonis: Hoc est prandium meum, hec uestra portio: uidete diligentius, ne uos fraudauerim. Ecce pueri manus una, ecce pes eius unus, ecce dimidium reliqui corporis: et ne alienum putetis, filius est meus; ne alterius opus arbitremini: ego feci, ego diligenter diuisi mihi quod manducarem, uobis quod reseruarem. Numquam mihi fuisti dulcior, fili: tibi debeo, quod adhuc uiuo. Tua suauitas animam tenuit  meam, et produxit matri misere diem mortis. Subuenisti in fame: tu munus supremum senecte, percussorum repressor. uenerunt necaturi, conuiue facti sunt: habebunt ipsi quod [b 1Kb] tibi debeant, cum epulas meas sumpserint. Sed quid refertis gradum, quid horrescitis animo, cur non epulamini quod mater feci? Possunt et uos delectare, que matrem exsaturarunt. Non esurio iam, postquam me filius meus pauit: abunde exsatiata sum, famem nescio: Gustate et uidete, quia suauis filius meus. Nolite fieri molliores matre, infirmiores muliere. At si uos in meo uulnere misericordes estis, et non suscipitis hostiam meam, atque auersamini holocaustum meum; ego consummabo sacrificium meum, manducabo quod reliquum est. uidete ne uobis opprobrio sit  quod fortior uobis mulier reperta sit, que absumeret epulas uirorum. Ego quidem tales paraui epulas, sed uos sic epulari matrem fecistis: me tenebat passio, sed uicit necessitas.



CAPUT XLI.

Repleuit continuo totam urbem tanti sceleris nefas, et [c 1Kb] utriusque tamquam ante oculos positum, parricidalis conuiuii ministerium perhorrescebat. Ceperunt et ipsi incentores seditionis examinare post hec, quos raperent cibos, ne similes escas inuenirent, et uelut imprudentes sumerent. Ceperunt uniuersi timere, ne diu uiuerent, et mori uellent. Peruenit etiam ad Romanos huius facti immanitas. Nam plerique hoc horrore perterriti, ad hostem fugerunt. Quo comperto Cesar, exsecratus infelicis  terre contagium, manus ad celum eleuans talia protestabatur: Ad bellum quidem uenimus, sed non cum hominibus dimicamus; aduersus omnem rabiem belluarum ac ferarum, quid [d 1Kb] sensibilium loquor? aduersus omnem rupium immanitatem decernimus. Diligunt fere fetus suos, quos etiam in fame nutriunt; et que alienis corporibus pascuntur, a consimilium ferarum abstinent cadaueribus. Hoc ultra omnem acerbitatem est, ut membra que genitu mater, uoraret. Mundus ego ab hoc contagio: tibi me absoluo,  quecumque in celo potestas es. Scis, scis profecto, quia intimo affectu pacem frequenter obtuli, et quod non pudet dicere, uictor rogaui: quia parcere etiam ipsis tantorum flagitiorum prodigiorumque auctoribus uolui, parcere populo, urbem seruare: sed quid facerem repugnantibus, sed quid facerem aduersus suos furentibus? Positis plerumque armis, quia illi a suorum cedibus non desinebant, in bellum reuerti, ut liberarem obsessos, non perderem: ipsi nos de muris hortati sepe sunt dimicare, ne grauius a suis perirent. Quales sunt ciues, quibus hostis remedio est? Audieram equidem intolerabilem huius esse populi ferocitatem, qui incredibilibus se opinionibus in omnem excitat insolentiam. De celo se genus ducere, ibi primum induisse corporis formam,  celi se fuisse incolas, descendisse ad cultus terrarum, de terris ad celum redire, transisse per maria sicco pede, fugisse ante se fluctus maris, conuersa Iordanis fluenta in suum fontem recurrisse; stetisse solem, ut hi hostes suos uincerent, ne nox impediret: raptos in celum igneis curribus suos, preliatas pro se celi potestates, et absentibus his uniuersas hostium fusas copias, dormientibus partam uictoriam. Hec compereram, sed putabam quod diuina circa se iactarent beneficia, non usquequaque audaciam extenderent, ut se nec a Romanis uinci posse arbitrarentur. Agnosco itaque cum his nobis esse prelium, qui se insuperabiles credant, cum se iactitent diluuii superstites, heredes fluminum, terrarum hospites, uiatores equoreos, ascensores ethereos;  quibus unda murus est, er uia, celum habitatio, cedunt flamme, nec uincula tenent. Sitientibus petra soluitur, ac sese fundit in potus. Esurientibus celum aperitur, cibus mittitur, carne uolatilium castra implentur, et panem angelorum manducat homo. Stringuntur liquentia, amara dulcescunt, sol [e 1Kb] statuit, tenebre illuminant. Postremo quid amplius potest esse, quando his audacia deesse potest? Qui, ut aiunt, mortui uiuunt, et sepulti resuscitantur. Aduersus diuina quoque conspirasse hos homines opinio frequens, et pena indicio est. Ardent hodie quoque terre propter incolarum impietatem: plerosque etiam ex istis hiatus soli absorbuit. Quamdiu igitur in his locis morabimur? ubi et terrarum ruina est, uidimus et mare mortuum, uidimus  etiam mortua terrarum nascentia, humum aridam, uirentium fructuum umbras inanes, foris gratiam, intus fauillam. Quis dubitare potest, quin apud inferos uersemur, apud quos etiam elementa moriuntur? Ipsa quin etiam, que post mortem uiuere solet, apud [f 1Kb] quos nature pietas mortua et superstes defunctis religio. Quis enim parentes non etiam mortuos diligat? Quis enim amissos filios non amet, et loco pignorum teneat? Manet affectus, etsi pignus obierit, perseuerat nomen nature, gratia non intercidit.  Apud hos uero nec uiuentem mater recognoscit filium, nec appellantem audit, nec uagientis miseretur: et propter unius hore exsecrabilem cibum, parricidales [a 1Kb] iniecit pignori manus. Sed quid quasi nouum arguo, cum a parricidio fraterno generis sui numerent exordia? cum ipsius Abrahe quem appellant patrem et discipline auctorem ac sui principem cultus, in eo maxime fidem predicent, quod nec filio parcendum putauerit, eumque sicut hostiam aris admouerit, atque holocaustum offerre non dubitauerit. Non condemno deuotionem, sed quero pietatem. Alium quoque e suis uouisse aiunt uictorem, ut quidquid sibi primum occurrisset domum reuertenti, immolaret Deo suo: et cum rediret, occurrisse filiam, atque illum iniecisse filie manus. Multaque  alia huiusmodi exempla. Qualis ista gens, que religioni tribuat hominis necem, et sacrificium putet esse parricidium? Quis Deus possit hoc exigere, aut qualis sacerdos qui hoc possit deferre? Denique [b 1Kb] ueterem illum quasi prudentiorem non fecisse aiunt, sed uoluisse; istum quasi [c 1Kb] consultiorem perseuerasse. Habeant suos ritus [d 1Kb] duriatum homines, apud quos disciplina est filios occidere. Infelix ciuitas, in qua talis officina, tale [e 1Kb] mysterium est. Operiant eam ruine sue, atque abscondant [f 1Kb] inuidi ipsi contagionem, ne sol uideat, ne stellarum globus spectet, ne maculentur aurarum spiramina: purgatorius quoque ille exuret ignis. Thyesteas dapes fabulam putamus; flagitium uidemus, ueritatem cernimus atrociorem tragediis. Ibi enim firmior sexus et  partus alienus: hic mulier, cui partus proprius fuerit cibus. Ibi aliena fraus, hic propria uoluntas. Ille doluit, hec insultauit: digna talibus uiris esca, qui pertinaciter bellando mulieres suas ad tale perduxerunt conuiuium. Equidem eos tantis malorum afflictos acerbitatibus iam furere arbitror, amentesque factos, qui hec non sentiant. Quare maturius bellum conficiamus, quia emendari non queunt: ingruamus instantius, ut fugiamus regionum istarum morientes aquas, terra ruentes.



CAPUT XLII.

His dictis admoueri templo arietes iubet, sed nichil ualidi ictus proficiebant. Plerique tamen territi de ipsis seditionum principibus confugere ad Cesarem, quos Titus tamquam necessitate compulsos,  non quasi promissum secutos dubitauit suscipere, sed fides temperauit iracundiam. Non eo loci tamen habuit quo perfugas superiores, intentiusque suos urgere cepit; ut uniuersi hostium discederent perculsi metu. Sed ubi parietes inoffensos ab ictu arietum  mole sua uiderunt permanere, aluerunt audaciam: ingenio tamen Cesar preueniens, ianuas argento opertas succendi iussit, quibus igne admoto argentum defluere, deinde paulatim etiam lignum ardere: sic in porticum interiorem aditus patescere. Sed miseratus Cesar, ne finitimis interioris uestibuli porticibus comprehensis, templum exureretur, ad consilium uocauit duces exercitus, dicens: non cum insensibilibus sibi certamen esse, nec bellum cum edificiis, que uictoribus proficerent, si inexusta reseruarentur: duces tamen asserebant, [g 1Kb] ualetudinem parietum et munitionem templi, Iudeis in reliquum quoque incentiuo futuram, quibus esset grata insolentia; radices rebellionis eruendas funditus, ne iterum temeritas recrudesceret. Distulit tamen Cesar  consilii tractatum in posterum diem. uerum Iudei se infundendos putarunt: sed Romani consertis clypeis, quamuis pauciores, primum impetum sustinuere. Nutabat tamen acies concursu innumerabilis multitudinis. Unde Cesar cum equitibus propere adfuit, proterens facile quos reperisset, atque hostile agmen reflexit, eo fretus, quia iam pateret uestibulorum portio. Maiore suorum manu sequenti die disposuit in hostem irrumpere, templum succendere. Quod factum eripuisset urbem incendio; nisi leua mens populi flammas in se hostium prouocasset. Iubet enim Cesar restingui ignium globos, ne irrupturis impedimento forent. Quod uidentes Iudei, dum insidiantur uolentibus incendia templi restinguere, cesis aliquibus, hostem accenderunt: unus de Romanis  semiustam nactus materiem, que de fastigio deciderat, adulto igne porte admouit que aurea nuncupatur, quod auro uestitas habebat fores. Liquefactus illico flammis auri rigor lignum nudauit, quod uelut intecto latere patuit incendio. Exustis itaque ualuis, in interiora se templi penetralia inseruit ignis. Iamque porte eius uestibula lucebant. Turbati omnes qui se templi munimine defensabant, trepidare illico; et quedam iam inclinatio mentium erat, illum diem esse templo excidialem, quia in ipso die quondam Babyloniis ingruentibus fuerat incensum, quia erat decimus dies [h 5Kb] Ioma mensis, quem iam dudum inter funestos annumerabant. In superiora quoque se aurarum spiramine ignis attollens, uictoribus letitiam, uictis tanta labe dolorem  dignum infudit. Clamor quoque uniuersorum exortus, nec multo post nuntius hostilis excidium Cesari manifestum reddidit: qui se proripiens quanta poterat uoce, restingui ignes iubebat. Sed neque per tumultum audiendi facultas erat, neque parcendi  uoluntas, cum Romani milites uindicte studio feruerent, notaque pietas Cesaris inobedientie metum suis demeret, nulli fraudi suis futurum, cum etiam hostibus ignosceretur. Nutu tamen et manu Titus reuocabat, quos poterat, mandabat aliquibus ut inhiberent impetus militum. Sed ira duce [a 1Kb] adolebat incendium, hostem urgebant desperatione salutis, iam sui prodigum et totum se expendentem periculis. uulgus maxime ignobile feriebatur, ubicumque occurrerat, quia nullis munitum armis, nec repellendo uulneri, nec retorquendo idoneum erat.



CAPUT XLIII.

Fatigatus itaque clamoribus Cesar, gradum retulit, cum flamma adhuc conclauia templi depascebatur. Quibus deustis, in ipsam edem se furens intulit.  Qua specie plerique exanimati: alii se in ipsos [b 1Kb] misere ignes, quorum oculi ferre non poterant, ut superstites templo reseruarentur. Rursus concurrit Titus cupiens cuiusmodi edes esset circumspectare. Cuius gratia motus, precellentiorem omnium templorum fuisse operibus fatebatur. Mirabatur saxorum magnitudinem, metalli nitorem, uenustatem operis, gratiam pulchritudinis. Nec immerito tantam fuisse loci celebritatem pronuntiabat, ut eo ex locis omnibus conueniretur, quia tantum non nisi summi Dei crederetur esse domicilium. Adiungebat honos fidem religionis, quo etiam barbarorum gentes templum illud uenerabantur: et inferebant munera predones [c 1Kb] religionis, que tamen tunc diripiebant sui, et disperdebant latrones, irruentes  in omnia que deposita uiduarum fuerant uel pupillorum, tamquam de uictoribus uindicaretur, si quid ex preda Romanis minueretur. Templum quoque ardere conspicientes, ipsi incendebant cetera, ne quod excidio templi superstes esset edificium: religioni deputantes, si omnia cum templo perirent. Nec adhuc tamen Iudei perfidiam deponebant: que causa maioris excidii fuit. Nam cum animi multorum inflecterentur, ut se, facto agmine, Romanis traderent, pseudopropheta quidam iactare cepit in excessu mentis sue, templo diuina presidia non defutura, uocare populum ad se uelut quodam oraculo, adhuc se in templo suo manere illico repulsurum hostium cuneos, flammarum incendia. Sic miseri dum infeliciter falsis circumuentionibus credunt,  dedecores atque inulti sicut pecora trucidabantur. Qui si uoluissent credere, euidentia imminentis signa excidii habebant: quibus ueluti claris uocibus admonebantur, finem sibi affore.



CAPUT XLIu.

Nam per annum ferme supra templum ipsum cometes, passim ignis et gladii quamdam preferens similitudinem, denuntiabat quoque ferro et igni gentis et regni urbisque ipsius uastitatem futuram. Quid enim similitudo gladii nisi bellum? Quid ignis, nisi incendium denuntiaret? uisus est autem, prius quam  populus a Romanis sese dissociaret: ipsis autem Pasche diebus, Xanthici mensis octauo die, et per singulas noctes hora circiter nona, templum et ara eius ita lumine refulgebat, quasi dies esset, per dimidium ferme hore quotidie manens: quod uulgus interpretabatur, cumulande gentis indicium uideri, eoque impulsi sunt, tamquam tempus afforet libertatis recipiende. Prudentiores contra opinabantur, quod id genus stelle bellum soleat denuntiare. Nec quisquam arbitretur aliena nos a cultu nostro, et disciplina locutos. Primum, quia non quid nobis uideatur, astruimus; sed quid acciderit, queue opiniones tunc temporis fuerunt, quid prudentes senserint, quid imprudentes. Neque cum de secta Iudeorum aliquid dictum est, ita scriptum uideatur a nobis, quasi  in ueritate cultus eorum, non quasi in umbra et figura premisso contexeremus, ut sequerentur perfectiora. Nam de signis stellarum etiam in Euangelio docemur, quia erunt signa in sole, et luna, et stellis . uitule quoque partu asseruerunt, cum immolanda astaret altaribus, in medio templi agnum editum, in ipsis sacrorum  celebritatibus. Orientalem quoque portam interiorem solido ere grauem, que soleret ad uesperam uiginti uirorum multo claudi labore, obseratam uectibus ferreis, per aliquot noctes sponte reseratam, et uix postea a custodibus clausam. Id quoque arbitrabantur plerique futurorum signum bonorum, quibus ingressuris porta aperiretur. Consultiores autem aiebant, custodiam templi resolutam  uideri, ut quecumque intus forent, ab hostibus diriperentur: exiret cultus, introiret uastitas, euacuaretur celebritas, sacrificium destrueretur. Quod etiam ante quam crucifixissent Christum Iesum liquido significatum lectio docet. Post multos quoque dies, figura quedam apparuit inestimabilis magnitudinis, quam plurimi circumspexere, sicut libri Iudeorum manifestarunt: et ante solis occasum subito uisi in nubibus currus et acies armate, quibus totius Iudee regionisque eius urbes incursarentur. In ipsa autem Pentecostes solemnitate, ingredientes sacerdotes in templi interiora nocturno tempore, ut sacrificia assueta celebrarent, primo motum quemdam sensisse se prodiderunt, et sonum editum; postea etiam audisse repentina uoce  clamatum: Transeamus hinc. iehsu quoque Ananie filius, ruricola uir, ante annos quatuor quam bellum Iudeorum populus adoriretur, in summa pace urbis et abundantia, cum scenopegia sacrificiis solemnibus celebrarentur, templum ascendens, cepit clamare: uox ab oriente, uox ab occidente, uox a quatuor uentis, uox super Hierosolymam et super templum, uox super sponsos et sponsas, uox super omnem populum: hoc noctibus et diebus uociferabatur. Quo moti primores loci, corripuerunt eum, terribile uocis eius indicium perhorrescentes, et plurimis  eum suppliciis affecere, quo saltem afflictus dolore, desineret terribilia et plena prodigiis denuntiare. At ille nec metu ullo, nec uerberibus aut grauioribus interminationibus territus, usum aut uocem mutauit, eadem denuntiationis perseuerantia et contextione sermonum, nulla obsecrationis interpolatione in iisdem manebat, iniurie negligens, affectu immobilis. Quod nequaquam perfunctorium rati, sed in excessu mentis, ut erat, exprimi, detulerunt ad loci iudicem, qui tunc temporis a Romanis per id locorum, publica agitabat negotia. Is rimande ueritatis gratia, seuissimis eum penis exulcerauit: quo magis perseueraret, eo uehementius corripi flagellis hominem iubens, ut si qua secretiora futuri tumultus comperisset indicia, manifestaret. At ille  neque fleuit, neque rogauit, sed ad singula uerbera non suum, sed patrie excidium flebiliter plorabat, dicens: ue Hierosolymis. Neque, interrogatus quis esset, uel unde, uel cur eadem diceret, responsum reddidit: sed tantummodo lamentationem illam patrie, questu miserabili prosequebatur. Defessus itaque Albinus  dimisit eum, tamquam dementi furore, quid diceret, non sentientem. At ille neque sermonem ullum cum quoquam habebat, nec aliud loqui per reliquum tempus auditus est, sed hoc tamquam lugubre atque funereum canticum canens, diebus ac noctibus iugiter resultabat: ue Hierosolymis. Neque uerberanti conuiciabatur, neque cibum impartienti gratias agebat. Una erat ad omnes, eademque plena funebris ululatus  responsio, et maxime sacrificiorum celebritatibus. Per septem itaque annos et quinque menses eadem uerborum series, idem uocis sonus mansit. Itaque indefessus tanto tempore, ubi obsidio cepit, eadem illa uociferari destitit, quasi cessare oporteret denuntiari, cum adessent, que fuerant denuntiata. Sed ubi flamma cepit pariter urbem et templum inuoluere, circumiens murum, clamare iterum cepit: ue ciuitati, populo et templo. Et ad postremum addidit: ue etiam mihi: et [a 14Kb] fundibulo ictus, in eadem uoce emisit spiritum. Urbem quoque ipsam cum templo, uetustis litteris scriptum erat tunc perituram, cum tetragonum templum factum fuisset. Itaque siue obliti, siue obstupefacti ingruentium malorum necessitate, ubi occupata est Antonia, tetragonum  circuitum templi fecerunt. Inter que illud precellentissimum, quod in litteris eque uetustis quas sacras uocabant, manebat impressum, quod secundum illud tempus, futurus esset uir, qui de regione eorum imperium assumeret in orbem terrarum. Que res eos in tanto furore posuit, ut sibi non solum libertatem, sed etiam regnum pollicerentur. Id alii ad uespasianum referendum putarunt; prudentiores ad Dominum Iesum, qui [b 1Kb] eorum in  terris secundum carnem genitus ex Maria, regnum suum per uniuersa terrarum spatia diffudit. Tantis itaque rebus [c 1Kb] aduenientibus, non potuerunt capere, quod diuinitus decernebatur.



CAPUT XLu.

Fugientibus itaque auctoribus seditionum cum templum exureretur, Romani posuerunt signa intra circuitum templi ipsius, et contra portam orientalem sacrificauerunt, imperatorem Titum summis predicantes uocibus. Interea puer quidam eo loci, ubi etiam sacerdotes erant, quos et inopia aque et estus finitimi incendii commacerabat siti, rogauit unum de custodibus Romanis dexteram sibi dare, potum offerre. Porrexit illico, etatem pariter miseratus ac necessitatem: bibit puerulus: et quia sedulo innoxie  creditum fuerat etati, rapuit aque uas, et cursu sese proripuit, ut etiam sacerdotibus bibendi copiam ministraret. uoluit sequi miles, sed non potuit comprehendere. Ille periculo suo sacerdotum sitim leuauit. Bona fraus, que neminem lederet, subueniret necessitati. Denique miles ipse miratus est magis affectum pueri, quam dolum detestatus, quod in illa etate excidio totius urbis et communi periculo, quid deberetur reuerentie sacerdotibus, quod potuit ministerium, non inexpressum reliquit. Nec multo post sacerdotes confecti fame et siti, uitam rogarunt. Quos Titus iussit occidi, degeneris animi esse respondens, [d 1Kb] ut templo et muneri cuperent superuiuere.



CAPUT XLuI.

Ioanni autem et Simoni et ceteris principibus seditionum  rogantibus, ut paulisper cessare iacula telorum et strepitum iuberet; dicendique sibi potestatem daret, ab indulgentia non ahhorreret: facto silentio ita respondit: Serum, nequissimi, tempus ad misericordiam, cum iam quid reseruetur, nichil relictum sit. Offerebam uobis, et despexistis, et diffidentiam putastis, non indulgentiam. At ego innoxia edificia uestro scelere perire ingemiscebam, uulgus ignobile cogi ad mortem dolebam: parcere uolebam, uos non sinebatis: suspendebam prelia, uos irruebatis: pacem offerebam, uos non recepistis: alloquebar frequenter, crebro conueniebam. Non pudet dicere, insolentiores uos feci rogando. Quid putabatis? quod Romane acies uobis cederent, et multitudine circumueniretis uictorem omnium terrarum  exercitum? Quota portio orbis pugnauit, quia uniuersum nec regio uestra sustinere poterat, nec sinebat necessitas? Melior enim cura nobis tuendi orbis, quam propagandi. Quocumque eamus nichil est nouum, nichil est alienum, quibus omnis terra possessio est. Latrocinium hoc quasi neuum in corpore diu dissimulandum putauimus, aliquando crudelitati auferendum credidimus, ne fulgorem imperii Romani uestra inobedientia et quedam interpolaret caligo.  Sensistis Romanam uirtutem non bellando, sed moriendo. Neque enim in campo uestra uidimus agmina, sed in muro, cum uobis nec claustra prodessent ad tutamentum salutis. Quis enim murus resisteret, quibus oceanus non restitit? Aut que ciuitas nostre obsidioni inexpugnabilis foret septa presidio murorum, cum Britannias quoque Romana arma penetrauerint, muro frementis circumuallatas elementi? Substratus est nobis ille preruptus aque mons. Patres uestros, ut Iudaice fabule ferunt, Rubri maris unda, muri specie transeuntes, circumuallauit: Romana fortitudo murum Oceani perfregit. Non inuideo uobis aliena beneficia. uiderit uos mare et fugerit, ut clausi ab hoste fugeritis, quia perrumpere hostem non poteratis, nec sustinere.  Nobis fuga Oceani damno fuisset, si fugisset. Gessimus ante bellum cum fluctibus; insanum mare ante superauimus, quam ad hostem perueniremus. Excepit nos Britannia, uictores elementorum. Quibus illi fidebant, nos subegimus, ut ad triumphi cumulum ipse Oceanus accederet. Sed forte uirtute corporis presumebatis. Numquid uos Germanis fortiores, quos septos Alpium muro, fortitudo Romana in seruitutem deduxit? Nec illa similia Tauri montis accliuis collibus, aut Canopeis agminibus Aegyptiorum, cum quibus uobis bellandi usus est. Supra nubes ascendimus, et de nube descendentes populos uicimus: erium cunctis aperuimus iter. Iter equoreum uobis non inuidemus, dummodo illud triumphantium fuerit, hoc fugientium. Romane itaque  uirtuti consederunt montes, amnes exaruerunt, amisso cursu quem natura direxerat, et inflexo quo uictores iubebant. Conuersus sit Iordanis uester, ut dicitis, atque in fontem reuerterit, ut uobis iter panderet: non eo Clelia Romana uirgo eguit, que ruptis uinculis hostem euasit, et fluuio decurrens Romanis se intulit castris. Nec incendia uestra miramur, de quibus Hebreos pueros euasisse, maximos edere cantus soletis. Mucius noster nullo cogente manum admouit ignibus, nec remouit, donec uictor incendii, miraculum hostibus suis infunderet fortitudinis, que flammas non senserit. Denique pacem rogarunt, qui triumphum sperabant. An uero celestia illa uos extulere pabula, et esca pluuiarum aduersus uirtutem Romanam? Sed considerare decuit altricem ipsam  orbis terrarum Africam esse subiectam Romane fortitudini. Nobis seruit, que omnes alit: in nostra potestate est fames omnium, et uictus uniuersorum. Quod natura omnibus dedit, uirtus Romana ius suum fecit. Ipsum Annibalem perculit, in exsiliumque cegit, quem non capiebat orbis terrarum. Angustior ciuibus Africa fuit. Non idonee ad demorandum uise Hispanie; arcta uianti Gallia, indigna Italia amicitie federe et societatis consortio. Iactetis liceat, quod [a 1Kb] flumina militauerint uobis, et celestes potestates pugnauerint: nos Annibalem  inequitantem fluminibus uicimus atque intonantem undis. Ipsius tempestatibus quatiebatur mundus. Et ille muros nostros armis pulsabat. Neque uero necessarium fuit, ut hostes nostri, sicut Assyrii uestri dormientes exstinguerentur, sed preliantes. Non enim in somnis uictoria queritur, sed in prelio: non uirtutis adorea est, ubi fortuita gratia. Hostes nostri non aquarum rutilo decepti renitentium ad solis exortum, in manus nostras inconsultius inciderunt, dum fusi sanguinis specie nos exstinctos putauerunt: sed scientes et ad bellum parati, campos terrarum corporibus suis texere, ac proprio sanguine repleuerunt. Que uos fortitudo in tanta posuit insolentia? Non uidebatis eos seruire nobis, qui uobis imperitarunt? Aegyptus que uos affligere solebat,  nobis annuum pendit tributum, et uiam prebet usque ad Indicos tractus, extra orbem terrarum egredi atque alterum orbem querere, maris secreta, solis oceanique ultima, et alterius orbis incolas nostro imperio adiungere. Quid Antiochi regnum, qui uos grauibus suppliciis affecit? Ius quoque ipsum [b 1Kb] ereptum religionis: nos ipsi uobis refudimus, gloriosius arbitrantes imperare regibus, quam regnum tollere. Ipsa sedes dominorum uestrorum Antiochia, nonne studiose suos repudiauit, et nos dominos elegit? uos ipsi nonne ad nos confugistis, ut illos dominos fugeritis? Non ipsi uos suscepimus, et aduersum illos defendimus? [c 1Kb] Seruimus uobis, ut uestris legibus uiueretis: dedimus potestatem uestris inseruire cultibus. Sacra uestra scire noluimus, sed  honorauimus. Postea rebellandum putastis. Pompeius templum cepit, sed non diruit: urbem occupauit, sed integra omnia reseruauit donaria. Pro quibus, o gratia socii! hanc uicem nobis rependistis, ut tertio rebellaretis? Fuerit Nero despiciendus, sed non in uno Romana uirtus expendebatur: sed habebat militem uespasianum, qui iam ad pacem reuocauerat Gallias: tam fortis in prelio, ut per illum et Nero uinceret, per illum Nero esset hostibus formidabilis: tam fidelis domino principi, ut solus imperium non quereret, quod solus merebatur. Sed Cestius leserat: querelam deferri decuit, non arma irrogari. Missus pater uespasianus, qui improuisus potuit in imparatos se effundere: Galileam circumibat, longinqua exurebat, ut uos deponeretis insolentiam,  ueniam postularetis. Ostendit uirtutem, et cum uniuersos clausos teneret, Aegyptum petiit, ut inducias resipiscendi daret. Insolentiores uos nostra absentia fecit, quia nos occupatos putastis. Sed numquam ita occupati sumus, ut absentes simus orbi terrarum. Nam et absentes adsumus, et longe positis propius assistimus. Namque ut anima in corpore omnia membra uiuificat sua, sic Romana prouidentia omnibus imperii sui partibus adest, et totum orbem Romanum, tamquam presens gubernat. Nam si singulis animis illa uis diuina regendi corporis uirtutem  dedit; quanto magis Romano uigori, quo quasi unum totius imperii nostri corpus animatur, tuendi eius uitalem quamdam substantiam subministrauit! Suspensum itaque bellum uos reparastis. Profecturus itaque pater ad urbem Romam, a tyrannis recipiendam, me a sua diuisit societate, ne uobis sue pietatis exsecutor deesset. ueni ad bellum specie terrentis, affectu rogantis. Quoties a menibus uestris uocaui exercitum! Quoties postea a penetralibus templi retraxi! Quoties restinxi incendia! Quoties monui! Sed numquam audistis. Nunc me demum rogatis, quasi iam quidquam supersit, quale iam consumptum est, et tamen a cede, incendio, direptione exemi militem. Quid desideratis? quid adhuc statis armati quasi daturi leges, non accepturi? Si deditionem  petitis, deponite arma, iam non metuenda uictoribus, sed superba uictis, et plena insolentie: ut armati rogetis; quasi de fide nostra dubitandum uobis sit, aut adhuc uirtutem lacessitis, bellum minantes? Populus exstinctus est, templum ardet, urbem tenemus. Quid reliqui speratis, nisi ut uita uobis donetur? Proinde ponite arma quasi uicti; uiuere uobis donabo, etsi non mereamini, quia noluistis que uestra sunt [a 1Kb] uobis conseruare. Tunc illi petere ceperunt, ut sibi obstrictis sacramento, ne umquam se Romanis traderent, egrediendi per murum potestatem daret, quo cum suis familiis in desertum pergerent, urbem Romanis cedentes. Eo commotior Titus: etiamne, inquit, conditiones nobis imperatis? Quin potius defensate patriam,  adestote templo, omni uirtute insurgite, seruate sacramentum mortis, quando uite repudiastis. Et simul iubet insurgere Romanos in necem hostium. Plurimi cepere grauiore uictorum indignatione labefactari: tradiderunt se tamen Zare regis filii, et fratres eius, et plurimi cum ipsis de plebe. Nec Titus, quamuis excitatus ad iracundiam, propositum suum soluit contuitu regalis fastigii, sed recepit confugientes: solius tantum pietatis  lucrum fecit. Nam predam omnem domus regie seditionis auctores diripuere, ut nichil ex ea ad Romanos perueniret.



CAPUT XLuII.

Simul autem ut facto impetu, in aulam irruere, duos de Romanis militibus inuadentes, unum pedestris  militie uirum trucidauerunt: eques uero poposcit se ad Simonem duci, allegans se habere, que memorato insinuaret principi seditionum. Sed perductus ad eum, cum uana quedam attexeret, perimi iussus: dum percussor moratur, clausis iam fasciola oculis, sese proripuit ad Romanos. Qui cominus preliantes suscepere fugientem, perductumque ad sese Titus quasi indignum [b 1Kb] uideri morte, qui ab hoste uiuus potuerit capi, exutum armis iussit dimitti: reseruans ei quod per hostis ignauiam non amiserat, et auferens militie sacramentum, quod  captus prodidit, fugitiuus dehonestauit. Id illi maiori supplicio fuit: apud uiros enim grauiora militie probra, quam mortis uulnera sunt. Repulsi tamen illico Iudei, ad superiora urbis se contulere, relicta templi et urbis defensione. Strages magna in eos qui resederunt exercebatur, seminecibus autem cadaueribus replete uie. Iussit Cesar etiam ad superiora admoueri machinas: quod uidentes Idumei, elegerunt uiros quos ad Titum mitterent, qui deditionem rogarent. Eo cognito, Simon preuenit, et electos quidem petende deditionis uiros intercepit. Sed Idumei non multo post, quamuis destituti adiumento principum, cum sustinere diutius uim nequirent tradiderunt se exercitui Romano. Ita primum fames, et ad postremum desperatio resistendi, deditionem  patrauit. Nec Romani, multa cede iam fessi, abnuebant uite indulgentiam; et studio captiua mancipia uendendi, promptiores erant ad reseruandam salutem. Plurimi uenales, sed pauci emptores: quia Romani habere in seruitutem Iudeos dedignabantur: nec Iudei supererant qui redimerent suos, cum se euasisse unusquisque uel inopem gratularetur. Passim itaque se tradebant remoto metu, quoniam latrones aberant, Romani ignoscebant.



CAPUT XLuIII.

Denique et iehsu unus ex sacerdotibus, Thebuti filius se dedidit, et uasa sacerdotalium ministeriorum, lucernas duas, mensas, crateras, phialas et omnia uasa aurea, sed et peripetasmata, et indumenta  principum sacerdotii, cum lapidibus, accepta fide salutis, uolens tradidit. Comprehensus etiam Phinees custos gazophylacii demonstrauit sacerdotum purpuram multam, et coccum, et alia complura que ad usum reseruabantur. Cum quibus cinnamomum, et casiam, et aromata plurima, et thymiamata, uasa quoque sacramentorum multa: etiam ipse tradidit et uestem sacratam, sed coactus metu, unde et ueniabile apud suos flagitium fuit: tamen, etsi uoluntas defuit, deesse uirtus non debuit. Licet plerumque seuerius iudicemus, quam precauere possimus, si ipsi in tali uersemur necessitate, refugere tamen debemus [c 1Kb] furti ministerium, et iudicium proditionis.



CAPUT XLIX.

 Iamque insurrexerant aggeres, sed et ferire ceperant arietes murum superiorem septima die mensis, quem [d 1Kb] Gorpiensem nuncupant: uentum ad supremum. Conturbati et perterriti ipsi quoque lactionum principes, qui in extremis insultabant periculis, genibus singulorum aduoluebantur, opem orantes. Cernere erat, quam miserabilis illa mutatio foret ex illo terribili ac superbo fastigio in hanc humilem et plebeiam deiectionem, in lacrymas, fletus, pauorem. Necdum cesserat murus urbis superioris, iam illi percursabant singulos, nichil superesse presidii ingemiscentes,  hostem ingressum arbitrabantur. Plerique tamquam iam de superioribus pugnantes, Romanos uidere sibi uidebantur: quod metuebant animo, oculis prefigurabant, et mentis pauor fiebat imago uisus. Denique pro certo iam hostem ceruicibus suis incumbere credentes, quibus adhuc tres turres, Mariamne et Phaselus et Equestris supererant, ceteris ualidiores: deseruerunt superiora, confugientes ad hypogea uel retrusos specus. Ioannes tamen non multo post fame tabidus et confectus ieiunio, tradidit se Cesari, qui reseruatus ad triumphum, sed perpetuis uinculis innodatus, usque ad mortem, magis trahens spiritum uite, quam ullam uoluptatem uiuendi expertus, securim euasit. Simon autem latuit etiam intra exuste urbis ruinas, in hypogeis  se cum paucis recondens fidelioribus. Iam Cesar discesserat cremata urbe estimans etiam Simonem aut igni exustum, aut ruina oppressum, aut a quocumque [a 1Kb] homine interemptum. uerum ille quamdiu cibus suppeditauit, in defossis specubus defodiebat introrsum: sed ubi et cibus defecit, et nullus euadendi exitus patuit, subito ad superiora erepsit, indutus ueste candida et purpureo desuper uestimento, ut terrorem quemdam incuteret aspicientibus. Qui primo stupentibus militibus Romanis mandat, ut ad ducem suum deducerent. Erat in eo loco Rufus Terentius, quem Titus loco prefectum militie dereliquerat. Quo adueniente interrogatus, quis esset, primo alia; post, Simonem confessus est. Inde transmissus ad Cesarem, et ipse ad triumphum  reseruatus. Sed quia crudelia exercuerat in ciues, nec se Cesari tradiderat, post triumphi pompam neci adiudicatus. Octaua die Gorpiei mensis concremata est ciuitas. Cesa per omne tempus obsidionis innumera millia, decies centena millia , Iudeorum tamen omnium, sed non omnium eiusdem regionis et loci, quia eo undique conuenerunt tempore paschalis festiuitatis. Captiui abducti ad nonaginta septem millia, latrones prope omnes perempti statim: qui ualidiores erant, per triumphum ducti, postea bestiis obiecti ceterisque suppliciis dati, per singulas ferme urbes qua iter agebat Titus, ut per uniuersos rebellionum supplicio metum spargeret.



CAPUT L.

 Per idem tempus Alani, gens fera et diu ignota nostris, quod interiorum locorum difficultate et claustro porte ferree quam magnus Alexander prerupto Taurim ontis imposuit iugo, cum ceteris feris et indomitis introrsum gentibus cohibebantur. Incolebant Scythicum Tanaim finitimaque eius et Meotidis paludes, uelut quodam clausi carcere memorati ingenio regis, ut suas terras exercerent, alienas non incursarent. Sed siue ob sterilitatem locorum, quod auari uotis agricole sperata culture non responderet fecunditas, siue predandi cupiditate regem Hyrcanorum qui locis preerat, sollicitarunt, pretione  an [b 1Kb] defensione incertum, ut reserata porta, eruptionis sibi copiam daret: quo impetrato, infudere se genti Medorum; et impetratis breui uelocibus equis et aliis pariter ad dexteram nexis; in quos per uices cum foret libitum desilirent, totam prope regionem percursauere: ut primo perturbarent omnia maiorisque multitudinis speciem darent, aduersus quam nullus fuge locus uacaret: deinde circumuentis omnibus, quantam uellent, strage edita, predam abducerent. Erat enim regio populo frequens et pecoris abundans; que nullo resistente facile patuit direptioni. Siquidem ipse Pacorus Medorum rex in abstrusa loca se contulit, saluti potius quam regno consulens; ita ut uxor eius ac liberi ac concubine capte ab Alanis, centum talentis postea redimerentur. Nec  Tyridates Armenie rex immunis fuit periculi, sed alieno malo cautior, pestem preuidit: et uiriliter quidem uoluit occurrere, ut a finibus suis hostem auerteret. Dum preliatur tamen laqueo insertus, in potestatem hostium uiuus concesserat, ni preacuto gladio nodum informem uelociter intercidisset. Nam insolentia quadam proprie fortitudinis et in ceteros despectu superbo, simul ut familiarem sibi eminus decernendi consuetudinem, refugiendique [c 1Kb] facultatem fraude tali pretexerent; laqueos iacere atque hostem innectere, ars Alanis bellandique mos est.



CAPUT LI.

Fugit itaque Tyridates, cui euasisse satis fuit: regnum autem suum depopulandum reliquit. Nam quasi accepta iniuria quod congredi ausus foret, uehementius  Armeniam, quam Medie regnum deuastauerunt. Opimi itaque utriusque regni spoliis, ad propria recursum fecere. Quorum comperta incursione, Titus Antiochiam contendit: sensim tamen, ut triumphatorem decebat, causamque dissimulans, per singulas urbes pompam celebrat uictorie. Perimebantur in arena Iudei, quacumque pergebant, ac dilacerati a bestiis, pendebant merita rebellionis. Antiochie quoque eos uetustis odiis gentilis populus insectabatur: eo quod reges Persarum que de Hierosolymitana urbe donaria iure uictorie uindicauerant, synagogis contulerant: Antiochenis de suo quoque alia largiti. Itaque congeste opes inuidiam facile mouere. Nam ut illa nunc omittamus que aduersum Machabeos gesserint sacerdotii competitores,  et quante cladi ciuium fuerit ambitio, sicut supra memorauimus; Antiochus postea non ignobili genere ortus, sed moribus perditus, afficto crimine quod Iudei urbem Antiochiam incendio exurere conspirauissent, patrem proprium qui esset de Iudeorum primoribus et plerosque alios insimulatos gentilis impetu multitudinis, ad mortem cegit. Nec eo parricidio multorumque cede exsaturatus quieuit, sed postea quoque nactus facultatem, quod fortuito incendio acciderat, eiusdem urbis porticus, et tetragonam plateam maximamque partem edificiorum cremari, fraude predicte coniurationis, iterum Iudeos  urgere cepit atque incessere, ac propere uniuersorum stragem fecisset, nisi aduenienti Tito reseruata cognitio foret, metu ne Cesar usurpato plurimorum supplicio commoueretur. Ea res Iudeis saluti fuit.



CAPUT LII.

Massade quoque plurimi se Iudeorum freti loci munimine congregauere, cuius expugnandi negotium Titus indignum arbitratus quod imperatorem teneret, [a 1Kb] Sylle mandauit, cui summam in iisdem locis militie Romane, cauendique ne quid iterum rebellionis oriretur, commiserat. Ipse Alexandriam contendit, et inde nauigio Romam transmisit. Sylla gnauiter insistens iniuncto sibi muneri, Massade murum ariete dissoluit. Illi interiorem ligno composuere,  eo quod ad huiusmodi ictus machinamentorum muralis materies facile non cederet. Sed Romani, mutato bellandi genere, ignem iecere, qui et facile ligno inhesit, et sine ulla adoleuit mora. Magnus itaque adultus incendio flamme ferebatur fragor, qui primum boree spiramine a munitionis partibus repellebatur, et Romanorum magis uineas exurebat. Deinde, exorto noti spiramine, in castellum sese retorsit, ita ut conflagraret omnis ille ligneus muralis obiectus materie consumpte. Romani, quoniam nox interuenerat, securi uictorie in castra sese receperant, ut sequenti die nudatos iam atque omni exutos presidio debellarent. Sed ne quis elaberetur, intextis castellum custodiis circumuallauerunt.



CAPUT LIII.

 Desperatis itaque rebus Eleazarus, auctor turbarum, uidens nil presidii superesse, exorsus est sermonem, quem nos quasi epilogum quemdam claudendo operi deplorabilem, more rhetorico non pretermisimus. Quid agimus, Abrahamite, uirigenus regale, sacerdotalis gratie uirtute insuperabiles? non enim ex euentu uictorie que frequenter incerta est, sed ex propositi constantia uirtus spectatur. Unde coniicere liquet, quia hostem subiicere sortis est, non mutare mentem uirtutis esse. Iure igitur insuperabiles uos dixerim, si nullus adhuc uos mortis uicerit metus. Sed non ita uos pater instituit Abraham: qui in filio unico docuit, non mortem eius, sed immortalitatem futuram, si pro religione immolaretur. Quid Iosiam predicem, quo nemo fuit melior  interpres religionis, contemptor mortis, assertor libertatis? Namque is in illo suggestu regali locatus cui liceret differre mortem; tamen quia uidebat propter peccata grauia captiuitatem plebis Isrel futuram, bello se alieno miscuit, uitam refugit. Clamabat Nechao: Non aduersus te missus sum, sed aduersus regem Isrel : ille tamen non prius recessit, quam lethalem sagitte ictum subiret. Quo fusus uulnere, indicio nobis est, utrum in bello meritum, an casus preponderet. uictus est Iosias [b 1Kb] priorum  instaurator sacrorum; uicit Nechao omnium sceleratissimus: sed ille uictus, nunc cum angelis est, hic uictor in suppliciis. Quis enim nescit, non in hac uita repositam esse mercedem hominibus, sed post huius absolutionem certaminis? Hic enim currimus, ut illic ad palmam perueniamus: hic certamen, ibi premium est. Non ergo ulla hic longeue etatis gratia est. Denique Abel cito occiditur, Cain superuixit: ita mors innocentie fuit, et uita erumne. Ex illo in eamdem sortem successimus, ut uiuere miserrimum fieret, mori beatum. Quid est enim uita, nisi carcer anime quod intra hoc ergastulum clauditur, et carnali adheret consortio? Cuius infirmitatibus quatitur, labore affligitur, ira conteritur, accenditur cupiditatibus, uexatur furore,  nec se facile attollere potest, humi nexa, concreta puluere, stricta uinculo, neruis irretita. Non mediocris tamen potestas, ut corpus uiuificet, atque infundat insensibili materie sensus uigorem; et hoc inuisibiliter singulis anima sua conferat, totumque hominem regat, atque ultra mortalem prouehat fragilitatem, ut cognitionem capiat celestium secretorum, ut mentem intendat futuris. Itaque ad imaginem similitudinemque sui Principis non uidetur, cum sit in corpore sita, sed nec corporalibus oculis cernitur: nec ingressus eius, aut exitus eius ullo aspectu deprehenditur: instar quoddam diuini muneris representans. Cum ingreditur, uitam infundit: cum excedit corpore, mortem operatur. Ubi anima, ibi uita: ubi ea defuerit, ibi mors est. Quidquid inuiserit,  exsuscitat: quidquid reliquerit, statim soluitur et continuo marcescit: infusione anime, mortuus resurgit; discessione, uiuus exanimatur. Quis ergo dubitet, quod ei inesse uideatur immortalitatis operatio, cui uirtus sit mortem auertere? Ea tamen sibi oneri est, quamuis aliis ad usum redundet. Et quod corpori donat, sibi detrahit: grauatur enim et quasi in terram inclinatur cum isto mortali corpore. Itaque uita corporis, mors est anime: et rursus corporis mors, anime libertas uidetur: dum enim sumus in isto corpore, seruit anima nostra, ac misera quidem seruitute, qua de paradiso exsulat, et a suo Principe peregrinatur. Ubi autem fuerit istius carnis absoluta uinculis, in illum purum et splendidum superioremque reuolat locum, atque adest Domino Deo  suo, sanctorumque habitaculis fruitur et beatorum gaudet consortiis: quod nullam iam habeat cum mortuo societatem, et contubernium [c 1Kb] cadaueribus dereliquerit, aspiret ei celestis gratia, nec ulla eam curarum humanarum sollicitet exagitatio. Indicio nobis est quies, quantam anima per obitum corporis resumat gratiam: sopito enim corpore, et quasi mortuis eius cupiditatibus atque uniuersis motibus, cum sanctis sepius conuersamur: recipimus quos amisimus: ut nobis et absentes adsint, et mortui uiuant, et omnis quiescat dolor. Appropinquemus et  confabulemur Deo, cognoscamus futura. Affectis requies, seruis libertas sit. Quod igitur dormientes somniamus, hoc defuncti adipiscimur: et quod in somno imago, hoc in morte ueritatis passio est, et libertatis gratia. Unde nonnullis gentibus mos est, ut ortus hominum fletibus, occasus gaudiis prosequantur: quod illos ad erumnam generatos doleant, hos ad beatitudinem rediisse gratulentur: illorum animas ad seruitutem uenisse ingemiscant, istorum ad libertatem remissas gaudeant. Indorum quoque sapientes feruntur, cum moriendi affectum induerint, protestari quod discedere uelint, neque ullum obstrepere. Deinde ubi apparatus mortis processit, insilire letos ardentem pyram, et astantibus ualedicere: dolere mulieres, quasi subsidio destitutas, uel  liberos paruulos quod derelinquantur; benedicere alios, nec inuidere, quod ad meliores habitatores, ad splendidiora loca purioraque festinent consortia. Quid igitur de uobis aliud possum, cum etiam barbaris gentibus libertatem sequendi mors sit? Iam dudum itaque uos optime mihi cognitos, et institutis patriis respondere paratos, quod neque Romanis neque cuiquam genti, nisi soli Deo seruiendum putetis, qui solus iustus et uerus omnium Dominus sit. Dies aduenit, qui probare operibus uoluntatem exigat; nec dehonestare ueteris indolis claritudinem; ut in libertate geniti, dominationi uos hominum subiiciatis: presertim cum licuerit uobis ante seruire uel sine periculo, nunc autem necesse sit dura supplicia suscipere cum seruitute: si Romanorum  imperio seruituros nos offeramus, quos primi omnium bello lacessiuimus et ultimi adhuc armis tenemus, imperatori non dedimus manus pacem offerenti, Sylle dabimus acerbitatem minanti? O miseri, ad quam spem istius uite nos reseruauimus? Esto, hostis ignoscat: quid proderit, cum offensa Dei clara sit? ignes ab hoste in nos uersi, mutata uentorum flamina, flamme retorte, ut nostra subsidia deurerentur. Quis poterit aduersante Deo uiuere? Nullus uenie locus, sed manifestum imperium mortis uoluntarie. Quid enim nox interuenit, nisi ut nos hostis non preueniret, [a 1Kb] aut deusto murali subsidio, continuo irrumperet: sed ut nobis exercende mutue necis tempus reseruaretur, liceretque cum liberis nostris, et necessitudinibus mori;  ne uideremus anhelos senes anusque a Romanis pertrahi, carissimas coniuges ad uictoris libidinem rapi? Commoriamur patrie, ne simus superstites tanti dedecoris opprobrio. Quo igitur fugiemus a facie Dei, aut quo ibimus infenso nobis celi Domino? Si cadant super nos montes et concauis specubus abscondant, quomodo tamen poterimus declinare indignationem tante potestatis? Quo enim progrediemur, ubi non sit Deus, cum ubique ipse sit? An mediocria exempla sunt, quibus doceamur, quod iam dudum genti nostre pro peccatis nostris infestus  sit, qui ante presidebat? Quis hoc dubitet, cum uideat, quod in nos conuerse manus nostre sint: pluresque seditio domestica, quam bellum exstinxerit? Non donabo Romanis quod uicerint, nec ipsi sibi hoc uindicant, qui sciunt quod omnes fere nostris potius armis, quam alienis perierimus. Que enim Romana arma uiderunt Cesaream inhabitantes Iudei? Quorum feriato die sabbati, inter solemnes nostrorum sacrorum cultus, multitudo gentilium Cesariensium repentino quodam impetu, et misso desuper furore succensa, uiginti millia deleuit, omnes fugauit, ut totam urbem exinaniret. Nonne Syriam totam [b 1Kb] quidem impleuit dementia, ut Iudei atque gentiles in iisdem urbibus siti, et incolatus gratia sibi prius nexi, postea inter se armis colliderentur,  quo Romanis uadum future uictorie constitueretur? Nam quid de Scythopoli loquar, quo Iudei primo contenderant, ut gentilem populum preuenirent, ne quid aduersus nostros, exemplo ceterarum urbium, machinarentur? Itaque quos par fuit, coniunctis aduersum alienigenas uiribus, bello decernere; hec e contrario aduersum se Iudei decreuerunt, ut pars eorum aduersus cognatos et proximos suos preliaretur. Deinde ipsi pro pretio laboris et impensi sanguinis, a gentilibus perimerentur, quod prohibuerunt ipsi fieri gentilibus. Damasceni nulla exsistente causa, [c 1Kb] octo millia Iudeorum strauerunt. Ascalonite duo millia quingentos. In urbe quoque cui Ptolemais nomen, cesa duo millia. Alexandrie uero uetus erat odium inter Iudeos et  gentium populos, ex quo Alexander Magnus usus est studio Iudeorum ad Aegyptios subiiciendos: unde condita urbe ex equo Iudeis et Aegyptiis attributa priuilegia et habitationes diuerse, ne eorum cultus permisceretur: qui purificationes suas sine ulla uolebant contagione seruare. Hinc frequenter inter eos conflictus fuere, exorta iurgia, iudicium petitum. Nihil tamen ex tanti regis temeratum liquet fuisse beneficiis, sed postea a gentilibus exorto tumultu, cum Iudeorum necati aliqui, alii ad penam detinerentur, iniuria motum Iudeorum populum, aduersum auctores iniurie insurrexisse; et cum pertinacius se de ciuibus ultum iri uellent, inductum exercitum Romanum, qui sexaginta Iudeorum millia intra urbem fuderit. uerum quid in leuioribus  moror, cum excidium totius orbis, in unius ciuitatis ruina deplorandum nobis sit? Ubi est maxima ciuitas Hierusalem? ubi decora Sion, ubi templum mirabile, ubi secundum illud tabernaculum, sanctitatis sacrarium, quo semel in anno solus princeps sacerdotum solebat intrare, non sine sanguine, quem pro se offerret et pro populi delicto? Profanatum est a gentibus, habitant in reliquiis urbis qui eam destruxerunt. Ubi, inquam, es, ciuitas referta populis, uenerabilis regibus, acceptabilis Deo, gratie sedes? Pauimenta tua de marmore, parietes tui fulgentes  marmore, culmina tua pretioso splendebant marmore, porte tue micantes auro, alie argento renitentes. Omnes interfecti, et qui te iugiter inhabitabant, et qui ad te ex totius orbis terrarum partibus conueniebant: ut non dubium sit, totum in te mundum periisse. Nudata omnia, a culminibus cremata, a fundamentis diruta: facta est habitatio tua deserta, nec est qui in tabernaculis tuis inhabitet; et adhuc quemquam uiuere libet, et non uixisse penitet? Duri oculi qui hec uidere possunt; immites animi qui uelle possunt, ut quid tantis supersit doloribus: non quod defecerint clades, sed quod iam nulla requies. Quo enim circumferamus oculos, aut quid cernere delectet? Urbs tota sepulcrum mortuorum est, sole spectantibus occurrunt fauille; uie  uacue uiuentium, replete cadaueribus. Miseri seniores cinerulenta canitie, et scisso amictu supra reliquias mortuorum sedent nuda tegentes ossa, quo defendant a uolatilibus ac bestiis. Mulieres pauce incolumes, quas miles impius ad turpitudinem, non ad uitam seruauerit. Quis hec uidens, et de comperendinatione uiuendi cogitans, audeat ad celum leuare oculos? Quis sic immemor patrie, hostis suorum, pietatis alienus, expers dulcedinis, cuius tam semiuiri sit mollis spiritus? quis ita meticulosus, quem non pudeat his reseruatum? Utinam quidem olim defuncti essemus, aut si uita superesset, oculorum lumen periisset, prius quam sanctam urbem dirutam hostium manibus intueremur, templumque hoc a maioribus nostris sacratum Deo, tam impie  flammis cremari, aut sacerdotes in templo conspiceremus iacere interfectos! Emendemus ergo, quod his superuiximus malis, ut uideamur non uite studio distulisse mortem, sed uirtutis intentione. Circumuallauit hostis omne munimentum, nil superest nisi aut nos, aut coniuges nostre. Iam sibi filios nostros in auctione constituunt; certantque inter se, qui cuius abducat uxorem: utrum pro dignitatum meritis personarumue ordinibus distribuende sint, an [a 1Kb] sortibus subire cogende miserabiles. Nobis quoque parantur prodigia penarum, tormenta exquisitissima, non solum ardentes flamme aut diuerse neces uictricis ictu securis: duro quidem post uincula, post carcerem, post iugum supplicio, sed tolerabiliore uiris, si ludibrio uacet; sed etiam auulsi  artus uiuentibus, et precipue truncate manus. Nec immerito, quia defuerunt suo muneri, cum possent sibi subuenire. Subeundi quoque morsus ferarum ad uictorum spectaculum, quod diuersis iam celebratur arenis urbium: uel exemplo nobis debet esse pudendum, uel uisu miserabile, ut reseruemur aut bestiis, aut fratribus preliaturi. Quid ergo moramur? iam non est liberum nobis, quod metuimus, euadere. Si liberos interficere nolumus per misericordiam, aut nosmetipsos per uirtutem; necesse erit ut per germanos aut propinquos nostros interficiamur  per flagitium: hoc suadet affectus, illud uictores exigunt. Si nolumus exsequi ministerium pietatis, cogemur subire pompe parricidalis ludibrium. Adoriamur ergo, quod prosit liberis coniugibusque nostris: si infirmiores sumus, auferamus eos cruciatibus futuris; si fortiores sumus, uincamus compassiones parentum, affectus necessitudinum: et in hoc uincamus hostem, cum predam tollimus. Hoc uirtus exigit, hoc suadet pudor. Non timere mortem, uirtus est. Etenim ad mortem omnes nascimur, et ad mortem generamus liberos; quorum mors nature assignatur, captiuitas probro datur. Ergo quos non potuimus periculo eripere, eripiamus ludibrio. Miseremini igitur, patres, liberorum, mariti, coniugum, omnes paruulorum misereamur; quod  est precipuum nostri, dum est miserandi potestas: ut de nostro misereamur, ne ad dedecus uideamur et nati et reseruati. Quis enim possit perpeti patres ante ora filiorum, filios in conspectu parentum interfici? Trahi canitie fessos senes, uel ad necem, uel quod peius est, ad seruitutem, mulieres sparsis crinibus duci sub conspectu coniugum, et uiolenter ad opprobrium trahi? Audire uocem paruuli uagientis uocantis patrem, ut auxilio sit petenti, cum iam frustra audias [b 1Kb] reuinctas manus, et captiue ceruicis iugo subditos? Ergo dum adhuc libere manus sunt, dum ferrum stringimus, aggrediamur opus, quod uictor hostis miretur. Mulieres nostre supremum coniugalis munus dilectionis, quasi dotale recipiant patrimonium. Has illis claues refundimus  nouo sanguinis [c 1Kb] testimonio, ut sint nostre heredes libertatis. Hoc ipse hortantur, certe merentur, que uolunt: cogende, que refugiunt: nec paruuli ferrum pauebunt, quod per etatem nesciunt, quod suscipere a parentibus piis debent, ut uere fiant liberi. Nobis quoque quid erit prestantius? Si exuramus prius castellum, frumenta tamen reseruemus, ne putent nos fame potius coactos, quam studio uirtutis inuitatos, mutue necis arripuisse ministerium. Donemus illis escas refertas sanguine; et si eas flamme exusserint, nidor ipse frugum incensarum indicio erit periisse obsidentibus, quod obsessis abundauerit. Posthec unusquisque offerat se uulneri, et moriturus patriam tegat, supremoque amplexu obeat. Fiat nobis patria libertatis sepulcrum,  que fuit dignitatis domicilium: hic tumulus funera nostra decet, ut septo uirtutis tegamur. Tali accensi oratione, ceteri gladios strictos tenebant, oscula dabant coniugibus, amplexu suscipiebant liberos, illacrymantes et simul festinantes, ut hostis preueniretur. Hec uobis, inquiunt, amoris pignora, damus supreme premia necessitatis, et compresso uiriliter affectu, [d 1Kb] passionem excluserunt, eedem implebant: impauide mulieres se offerebant uulneri pro conseruatione pudicitie, mentemque suorum ipse induerant uirorum. Cesis itaque necessitudinibus,  pignoribus quoque, delegere strenuos qui supplementa cedis exsequerentur. Ita fusi omnes nongenti sexaginta cum paruulis ac mulieribus: [a 1Kb] una mulier sola superfuit, que filios quinque in aqueductu  abscondit, dum ceteri supremis intendunt necessitatibus: ea Romanis diluculo aduenientibus, ad uocem excita, index negotii fuit. Opes autem eorum, appositus ab ipsis prius ignis consumpsit.





HISTORIAE DE EXCIDIO HIEROSOLYMITANAE URBIS ANACEPHALAEOSIS, ID EST Omnium pene que in superioribus dicta sunt libris REPETITIO.



CAPUT PRIMUM.


Anno XLII post passionem Domini, imperii uero uespasiani primo, bellis asperis Iudea et seditionibus domesticis lacerabatur. Ipsa quoque eorum ciuitas Hierusalem [a 1Kb] intestino prelio laborabat. Nulla intermissio, nulla requies, nulle inducie, momentis omnibus dimicabatur. Multi ruebant, innumeri iugulabantur. Sanguis fedabat uniuersa, ipsaque replebat templi limina: passim ruebant cadauera: sagittis alii, alii missilibus feriebantur. Nullus locus periculo uacabat, nulla spes conuersionis, nulla fugiendi copia erat: mesta omnia et plena horroris, et plena immanitatis: ubique luctus, pauor ubique: clamor mulierum, eiulatus senum, morientium gemitus, uiuentium desperatio: ut miserabiles eos diceres  qui remanserant, beatos qui obibant. Quomodo decepta es populis tuis, quibus quondam uidebaris beata? Quomodo expugnata es tuis armis, atque in te conuerse sunt manus tue, que solebas sine armis uincere, et sine ullo prelio hostem ferire, cum pro te Angeli dimicarent, et militarent tibi fluctus maris, terre hiatus, celi fragores?



CAPUT II.

Exsurge nunc, Moses, et uide gentem tuam et hereditatem populi tibi crediti, perire manibus suis: aspice populum illum Dei, cui gradienti peruium mare patebat, cui esurienti escas celum subministrabat, sine mari clausum, sine Pharaone obsessum, sine terrarum sterilitate ieiunum. Exsurge, Aaron, qui aliquando propter offensam Dei, cum  mors plurimos depasceretur populi, stetisti inter uiuentes ac mortuos, et mors stetit, atque obiectu corporis tui hesit lues, nec transire potuit ad contagionem uiuentium. Suscitare et tu, Iesu Naue, qui muros inexpugnabiles Hiericho, tubis canentibus complanasti; et uide populum cui exteros subiecisti, nunc eumdem subiectum opprimi. Suscitare, Dauid, exasperantem spiritum cithare suauitate solitus excludere, et uide quemadmodum dominabatur furor, atque omnem suauitatem psalmorum tuorum [b 1Kb] ex perditorum sensibus abluerit, et unusquisque de  principibus populum uniuersum ad mortem afferat, ut libertatem extorqueat, pro quo te ipsum morti offerebas. Suscitare, Elisee, qui hostem introduxisti in Samariam, et amicum fecisti. Per te in castris Syrie quadrigarum increpuit fragor, et uox equitum et uirtutis: fugit hostis, euasit obsidionem Iudeus. Ubi nunc ista merita, et ubi nunc iste operationes sanctorum? Nec mirum, si [c 1Kb] miserunt prophetarum opera, qui negauerunt prophetarum arbitrum. Ideo in te, Iudea, [d 1Kb] arma conuertuntur, orationes tue nichil tibi prosunt, quia fides tua nichil operatur: ideo aduersum te factus est populus tuus, quia in te conuersa est perfidia tua. Quod remedium queritur, ubi auctor remedii non conciliatur? Quid putabas futurum, cum tuis manibus uitam tuam exstingueres,  cum tuis uocibus aduocatum tuum exterminares, nisi ut in te quoque iniiceres manus? Habes, quod petisti. Eripuisti tibi Presulem pacis, petisti necari uite tue arbitrum, concedi tibi Barabbam; qui propter seditionem factam in ciuitate et homicidium missus fuerat in carcerem : ideo salus abs te recessit, pax abiit, quies destitit: data est tibi seditio, datum excidium: agnosce tibi hodie Barabbam uiuere, et Iesum mortuum. Ideo in te regnat seditio, pax sepulta est, ut crudelius a tuis pereas, et prius quam ab alienis perires.



CAPUT III.

Quid tantum, miserabilis ciuitas, Romanus suis armis, quantum populus tuus malorum inuexit? Ut cum Romanis pugnares, tui fecerunt: pacem uolebant  Romani, tu bellum indixisti. Quid cause erat, ut fortiores lacesseres? Durum sane, quod contra legem sacram templum gentilis intrauit: sed iam non erat Dei templum. Non eras Dei ciuitas, nec esse poteras, que eras mortuorum sepulcrum: presertim tuorum, quos ipsa occideras, non quos ab hoste amiseras. Quomodo enim poteras uite esse domicilium, que eras mortis habitaculum, diuersorium scelerum, latronum speleum? Iacuerunt in te Ananus [e 1Kb] et Ioannes insepulti sacerdotum principes; et illi dudum sacerdotalibus induti stolis, qui uenerationi  etiam exteris fuerant, deformes iacuerunt. Cadauera eorum esca uolatilium, et deuoratio canum facta sunt, membris lacerati, et tota dispersi urbe, ut deplorare ueteris sanctitatis species uideretur tantam sacri nominis contumeliam, et speciosi quondam muneris deformitatem. Sed ipsa tibi huius indignitatis exordium fecisti, que in medio sinu tuo occidebas prophetas, que lapidabas sanctos Domini. Ante templum Zacarias iacuit exanimis, iacuit inhumatus: ergo sanguis tuus illum lauat. Que causa autem mortis fuit Anano, nisi quod increpuit populum tuum, quia non [a 1Kb] resurgeret pro templi defensione, quia expostulabat libertatem perditam, uirtutem desertam, calcatas ueterum sacrorum reliquias, commaculata altaria: relinquendum asserebat  populum, usu simulacrorum insensibilium et statuarum more nichil iam [b 1Kb] sentientem commaculatum? Muta enim animalia referre solent, uel uicissitudinem uindicte, sentire iniuriam, incitari aculeo, declinare uerbera. Qui ergo nec excitatur, nec declinare nouit quod noceat, similis est non sentientibus.



CAPUT Iu.

Et reuera ubi libertas tua, cuius studio quondam non Aegyptiis, non Palestinis, non Assyriis, postea non Medis cedendum existimauisti? ubi est illa Machabeorum fides, que quondam in paucis fudit Babylonios, Persas fugauit, Demetrium perculit; ad postremum in paruulis ac mulieribus Antiochi arma, gladios incendiaque superauit: et pro obseruatione  patrie mori maluit, quam regiis imperiis obtemperare? Ubi est illa deuotio patrum, pulcherrima passionum omnium, qua se non pro liberis, non pro coniugibus magis, quam pro templo Dei morti offerebant? Antea et uirga sacerdotalis floruit, recisa de siluestri radice: nunc et fides aret, et sepulta est pietas, et abiit omnis uirtutis emulatio. Nec mirum, si populus qui a Deo recessit, et improbum contradictionis spiritum sequitur, in se ipsum diuisus est. Quomodo enim pacem suam tenere poterat, qui pacem Dei repudiauit? Pax Dei Christus est, qui fecit utraque unum . Merito ergo ex uno populo plures aduersum se facti sunt, quia noluerunt sequi diuisa sociantem Iesum, sed secuti sunt coniuncta diuidentem furoris spiritum.



CAPUT u.


Soluebas igitur, Hierusalem, mercedem perfidie tue, cum ipsa tuis manibus destrueres munimenta tua, cum tuis mucronibus foderes uiscera tua, ita ut hostis misereretur, ut ille parceret, et tu seuires. uidebas enim, quod Deus aduersum te pugnaret, et Romanorum fungeretur partibus, ut ipsa tibi inferres uoluntariam perditionem: ideo spectatores malebant esse Romani, quam percussores, ne furentibus tuis inter se uisceribus, manum admouere contagionis magis, quam fortitudinis estimarentur. Ad hec nefande necis supplicia accedebat impia immanitas  crudelitatis, ut sepulturam omnibus qui uel in templo necati fuerant uel circa urbis plateas, negarent: nec humare cuiquam uacabat, dum bellis inter se occuparentur, feriendique magis quam humandi cura uniuersos tenebat. Ita quodam furore occiderant pietatis officia, crudescebant impietatis ministeria; nichilque magis in tantis calamitatibus perierat, quam misericordia, que sola solet alleuare miserias, solari erumnas. Namque et hi qui amiserant suos, non audebant humare propter formidinem, cum grauis terror ingrueret a diuerse factionis principibus: et hi qui necauerant, alienos cauebant, ne quis illos preriperet ad sepulturam. Itaque necesse erat omnes timere, ne quod alteri donare uellent, id sibi sumerent: uel quod peius est, quem parauerant usum sepulcri,  eum ipsi non impetrarent.



CAPUT uI.

In templo igitur ipsi pro unguentis bene olentibus, pro thymiamateriis bene spirantibus, pro diuersorum florum odoribus, grauis erat insepultorum cadauerum fetor, que pluuia dissoluerat, que flamma ambusserat, que sol calefecerat. Omnes artus cesorum ciuium diro odore fetebant. Hinc resolutorum putredo uiscerum, inde exustorum nidor sensus omnes atque ora complebant uiuentium, ut ipsi non multo post grauiore morbo consumerentur, ac se superstites ingemiscerent, quod duriore pena perirent, eoque seruatos, ut uiderent cum patria simul solui etiam leges nature, negari ius uiuentibus, pacem ciuibus, sepulturam defunctis, humana pariter atque  diuina maculari ac pollui, permixta omnia. Criminosam esse misericordiam, religionis loco haberi crudelitatem, castrum in templo, bellum in limine, funus in altaribus: ea spectare oculis, que prophetis denuntiantibus non credidissent futura. Nam de his dixerat Dauid: Polluerunt templum sanctum tuum, posuerunt mortalia seruorum tuorum escas uolatilibus celi: effuderunt sanguinem eorum sicut aquam in circuitu Hierusalem, et non erat qui sepeliret . Simul enim tunc, et gentes uenerunt in hereditatem Dei que auferret omnia, et templum pollutum est suorum funeribus, et insepulta iacuerunt cadauera interfectorum ad escam auium bestiarumque uoracitatem, effusus sanguis ut stagnaret in templo, deesset qui sepeliret: quia uiuentium in  mortuos, a mortuis in eos qui adhuc uiuerent, furor transferebatur. uolebat aliquis defunctum humare, ipse exstinguebatur. Et qui defunctum occiderat, in sepultorem transferebat iracundiam, ut illi sepulturam negaret: hunc exstinguebat rursus qui sepultorem occiderat, maiorem crudelitatem circa defunctum exercebat, ut iam nichil debentem odio, non sentientem supplicia, spoliaret supremo nature debito.



CAPUT uII.

Quid illis accidere aliud poterat, qui diuina non recipiebant oracula? Irridebant prophetarum annuntiationes,  fas omne calcabant, futuraque ut fierent, ipsi accelerauerunt. Erat enim sermo uetus et frequens, tunc perituram Hierusalem et sancta eius exurenda, cum seditio belli legem incesseret, et domestice manus templum Dei contaminarent. Nec hoc quidem intellexerunt: Quoties enim excisa domus Dei! quoties seditio! quoties bellum! et numquam illa urbs periit, nisi cum Dominum uere Templum Dei domesticis manibus crucifixerunt. Propter quod et illud audiunt: Soluite templum hoc, et in tribus diebus resuscitabo illud . Quid enim aliud nisi sacrilegium fuit, cum impias manus extenderent in auctorem salutis, cum lapidarent eum, cum uerberarent, cum corriperent, cum occiderent? Tunc uere sancta eorum abrumpsit ignis diuinus. Nam exusta  a Babyloniis, reparata est. Postea destructa a Pompeio, reformata iterum. Sed penitus exusta ubi iehsu uenit, et spiritus diuini soluta euanuerunt. Oportuit uberiore quadam deploratione preire nos funus quoddam paterne solemnitatis, et uelut quasdam exsequias prosequi, ac soluere iuxta maiorum instituta.



CAPUT uIII.

Sed ueniamus ad summam euersionis Hierusalem, et ad deiectionem Iudeorum. Merito siquidem deiiciendi et uiles habendi fuerant, qui uniuersis pretiis cariorem Iesum, triginta denariorum pretio a discipulo comparauerant: non ut eum haberent tamquam Dominum, sed ut de terra uiuentium tollerent uelut iniquum. Quare iure de hereditate sua, uiliores paleis, in omnem terram uentilati sunt a gentibus,  quas formidauerant ne sibi locum et gentem tollerent. Et qui triginta denariis Iesum comparauerant ad perdendum, iuste postea triginta capita suorum uiderunt uendi uno denario ad illudendum. Quia igitur pene omnes Iudei in necem Domini nostri Iesu Christi unanimiter consenserunt, imminente uindicta pene omnes a totis regionibus ad Azymorum diem festum congregati bello subito circumfusi sunt: ut primo quidem illis pestifera lues ex loci angustia nasceretur, deinde citius fames. Quod autem caperet multitudinem hominum tantam ciuitas, certum erat ex his qui sub Cestio fuerant. Enumeratis enim tunc uiris ciuitatis a Floro, Neroni significare cupiente contemnenti nationem, a pontificibus petierat, ut si quo modo possent multitudinem numerarent. Illi autem  cum dies festus adesset qui Pascha uocatur, quando a nona quidem hora usque ad undecimam hostias cedunt, per singula autem quasi contubernia, non pauciorum quam decem hominum fiunt, solum enim epulari non licet, multi enim [a 1Kb] uicini conueniunt: hostiarum quidem ducenta, et quinquaginta sex millia et quingentas numerauerunt. Fiunt autem, ut denos epulatores per singulas imputemus, uicies centena, [b 1Kb] aut septingenta millia, sancti omnes et puri. Nec enim leprosis aut uitiliginosis, aut semine  fluentibus quos [c 1Kb] gynecicos uocant: nec mulieribus menstruo cruore pollutis, neque aliis inquinatis participare sacrificia permittebantur sed nec alienigenis quidem, nisi qui religionis causa uenissent.



CAPUT IX.

Magna uero hec multitudo ab extraneis congregabatur. Tunc tamen ueluti in carcerem tota gens fato conclusa est, et farta hominibus ciuitas, bello obsidebatur. Itaque omnem superat humanam, et diuinitus emissam pestem numerus peremptorum, quos partim palam occiderunt, partim ceperunt Romani. Rimantes enim cloacas et sepulcra eruentes, quos offendissent, occidebant. Inuenti sunt autem ibi plus quam duo millia, quorum alii manu sua, plures autem mutuis se uulneribus interfecerunt, cum fames alios  corripuisset. Luebant enim scelerum suorum supplicia, qui postquam Iesum crucifixerunt diuinorum arbitrum, postea etiam discipulos eius persequebantur: plerique tamen Iudeorum, gentilium plurimi crediderunt in eum, cum preceptis moralibus operibusque ultra humanam possibilitatem profluentibus inuitarentur, quibus nec mors quidem eius uel fidei, uel gratie finem imposuit: immo etiam cumulauit deuotionem. Intulerunt quoque parricidales manus, atque auctorem uite interficiendum ad Pilatum deduxere: reluctantemque ceperunt perurgere iudicem: in quo tamen non excusatur Pilatus, sed Iudeorum amentia coacerbatur: quia nec ille adiudicare debuit, quem reum minime deprehenderat, nec isti sacrilegium parricidio geminare, ut ab his,  qui ad redimendos et sanandos eos sese obtulerat damnaretur. Quamuis enim idem Pilatus manus lauerit, dicens: Mundus ego sum a sanguine iusti huius, uos uideritis : nequaquam tamen minus existit reus, qui gloriam Dominice agnoscens resurrectionis, predicare inuitus studuit, sed credere perfidus contempsit, sicut testatur eiusdem epistola, Cesari in hunc modum directa.



CAPUT X.

Pontius Pilatus Claudio salutem. Nuper accidit, et quod ipse probaui, Iudeos per inuidiam se suosque posteros crudeli condemnatione punisse. Denique cum promissum haberent patres eorum, quod illis Deus eorum mitteret de celo Sanctum suum qui eorum Rex merito diceretur, et hunc se promiserit per uirginem  missurum ad terras: istum itaque me preside in Iudeam Deus Hebreorum cum misisset, et uidissent eum cecos illuminasse, leprosos mundasse, paralyticos curasse, demones ab hominibus fugasse, mortuos etiam suscitasse, imperasse uentis, ambulasse siccis pedibus super undas maris, et multa alia fecisse, cum omnis populus Iudeorum eum Filium Dei esse diceret, inuidiam contra eum passi sunt principes Iudeorum, et tenuerunt eum, mihique tradiderunt, et alia pro aliis mihi de eo mentientes dixerunt, asserentes istum magum  esse, et contra legem eorum agere. Ego autem credidi ita esse, et flagellatum tradidi illum arbitrio eorum. Illi autem crucifixerunt eum, et sepulto custodes adhibuerunt. Ille autem militibus meis custodientibus, die tertio resurrexit: in tantum autem exarsit nequitia Iudeorum, ut darent pecuniam custodibus, et dicerent: Dicite quia discipuli eius corpus ipsius rapuerunt . Sed cum accepissent pecuniam, quod factum fuerat, tacere non potuerunt. Nam et illum surrexisse testati sunt se uidisse, et se a Iudeis pecuniam accepisse.



CAPUT XI.

Hec ideo ingressi, ne quis aliter mentiatur, et estimet credendum mendaciis Iudeorum. De quo ipsi perfidi testantur, dicente Iosepho historiarum  scriptore, quod fuerit illo tempore uir sapiens , mirabilium creatorem operum, qui apparuit discipulis suis, post triduum mortis sue uiuens secundum prophetarum scripta: qui et hec et alia innumerabilia de eo plena miraculis prophetauerunt: ex quo cepit congregatio Christianorum, et in omne hominum penetrauit genus: nec ulla natio Romani orbis remansit, que cultus eius expers relinqueretur. Si nobis non credunt Iudei, uel suis credant: hoc dixit Iosephus, quem ipsi et maximum putant. Et tamen in eo quod uerum locutus est propter historie fidem, quia fallere nefas putabat, et non credidit propter duritiam cordis et perfidie intentionem: non tamen ueritati preiudicat, quia non credidit, sed plus addidit testimonio,  quia nec incredulus, et inuitus negauit. In quo Christi Iesu claruit eterna potentia, quod eum etiam principes synagoge quem ad mortem comprehenderant, Deum fatebantur. Et uere quasi Deus sine exceptione personarum aut ulla mortis formidine locutus, excidium quoque templi futurum annuntiauit, sed non eos templi iniuria commouit. Sed quia ab eo in flagitiis, et sacrilegiis corripiebantur, hinc ira exarsit, ut interficerent eum, quem nulla habuissent tempora. Nam cum alii [a 1Kb] predicando meruerint facere, que fecerunt: hic in potestate habebat, ut omnia que fieri uellet, impetraret.



CAPUT XII.

Octauo igitur die Septembris mensis concremata est ciuitas: cesa per omne tempus numero decies  centena millia, ex myriades, ut plerique asserunt: Iudeorum tamen omnium, sed non omnium eiusdem regionis aut loci, quia eo undique conuenerant tempore paschalis solemnitatis: captiui abducti nonaginta septem millia. Denique tanta captiuorum pre multitudine utilitas fuit, ut triginta a Romanis uno numismate sub corona uenderentur. Peracta igitur obsidione, iussit Cesar Titus funditus euertere ciuitatem ac templum, ut adimpleretur uerbum Domini Iesu predicantis: Amen dico uobis, non derelinquetur lapis super lapidem, quin destruatur :  talis quidem finis Hierosolymorum obsidionis fuit, Eamdem uero urbem Hierosolymam Chananeorum quidam potens condidit, qui patrio sermone uocaretur Rex Iustus, quam primo Solymam nuncupauit, postea templum [b 1Kb] addidit: unde Hierosolyma dicta ciuitas est. A principio suos incolas habuit de gente Chananeorum. Dauid primus uir Hebreus Chananeos expulit, constituit suos, qui in ea sibi domum regiam fecit. uoluit et templum Deo condere, sed prohibitus oraculo, Salomonem heredem reliquit; qui templum quod ipse uouerat, edificaret. Salomon itaque templum fundauit. Reliqui quoque reges ad ornatum urbis addidere plurima; inuidia ex magnificentia orta est.



CAPUT XIII.

 Inter omnia tamen opera templum precellebat amplissimo opere et fulgenti marmore, peripetasma pretiosum et maximum, cocco et hyacintho byssoque intextum, ex purpura non otiosa materia tante diuersitatis, sed cuius species rerum latentium mysterium signaret: eo quod eius esset templum, qui celo et eri, terre et mari, quasi creator elementorum dominaretur, atque omnia solus regeret et gubernaret. Cocco enim igneum celum figuratur, hyacintho er, bysso terra, mare purpura, que conchylii, maritimis inficitur: ut duo ex colore, duo ex generatione colligas. Denique princeps sacerdotum hec quatuor indumento suo exprimere consueuerat, quando maxima celebritas erat festorum dierum; quasi totum mundum indueret, pro populo supplicaturos,  in eius figura qui uenturus erat princeps sacerdotum iehsu, ut tolleret peccatum mundi. Femora princeps sacerdotum lineo interius operimento tegebat, eo quod pre ceteris in sacerdote fides mentis queritur et corporis castimonia, que succingere debeat carnis intemperantiam. Duo erant tabernacula sacra, unum interius, aliud exterius: in hoc semper introibant sacerdotes: in illud interius quod sanctum appellabatur, semel introibat princeps sacerdotum, non sine sanguine quem offerret pro se et pro populi ignorantia atque delicto. Hoc significante Spiritu sancto uenturum Iesum, qui uere solus intraret in interiora diuinorum penetralia sacramentorum, et areana substantie celestis qui nosset omnia solus; Patrem quoque sanguine suo toti mundo reconciliaret, ut et  celestium et terrestrium misereretur. Denique postea quam uenit, pacificauit omnia per sanguinem crucis sue, que in celo uel in terra sunt .



CAPUT XIu.

Intus thymiamaterium, intus mensa, intus lucerna. Thymiamaterium, quod ita ad Deum Patrem, sicut incensum, dirigatur maxime sacerdotalis oratio . Mensa, quod in ea passio Christi sit, et mysteria sacramentorum. Unde Dauid dicit: Parasti in conspectu meo mensam , cuius ueluti duodecim panes, duodecim Apostoli testes sunt  passionis eius ac resurrectionis. Lucerna, que sub candelabrum ponitur, ante sub modio erat, id est, legis mensura: nunc est in gratie plenitudine, heptamycho frequens lumen effundens, eo quod Spiritus sanctus septem maximarum gratiarum uirtutibus Dei templum illuminet. Trinitatis igitur cognitio in interioribus erat templi, que dicebantur Sancta Sanctorum, ubi reposita quondam uirga Aaron floruit: quod gratia sacerdotalis in Christo amplius esset operatura post mortem, qua mundum redemit. Iudei ergo si uoluissent credere, euidentia imminentis excidii signa habebant, quibus uelut claris uocibus admonebantur finem sibi affore. Nam per annum ferme supra templum ipsum cometes arsit gladii quadam pendentis similitudine, denuntians  quoque ferro et igni, gentis et regni urbisque ipsius uastitatem futuram. Quid enim similitudo gladii nisi bellum, quid ignis nisi incendium denuntiaret? uisus autem est prius quam populus a Romanis sese dissociaret. Ipsis uero Pasche diebus undecimi mensis octauo die, per singulas noctes hora circiter nona templum et ara eius ita lumine refulgebat, quasi dies esset per mediam fere horam quotidie manens: quod uulgus interpretabatur cumulande gentis indicium uideri: eoque impulsi sunt tamquam tempus afforet libertatis recipiende. Prudentiores contra opinabantur, quod hoc genus stelle bellum soleat denuntiare.



CAPUT Xu.

Ne quisquam arbitraretur nos aliena a cultu nostro et disciplina locutos, primum non quid nobis uideatur  astruimus, sed quid acciderit, queue opiniones tunc temporis fuerint, quid prudentes senserint, quid imprudentes, neque cum de secta Iudeorum quid dictum est, ita scriptum uideatur a nobis quasi in ueritate cultus eorum, non quasi in umbra et figura premissum contexuerimus, ut [a 1Kb] sequeremur perfectiora. Nam de signis stellarum etiam in Euangelio docemur, quia erunt signa in sole, et luna, et in stellis . uitule quoque asseruerunt partu, cum immolanda astaret altaribus in medio templi agnam editam in ipsis sacrorum que supra memorauimus, celebritatibus. Orientalem quoque portam interiorem solido ere grauem que soleret ad uesperam uiginti uirorum claudi labore, obseratis uectibus ferreis, per aliquot noctes sponte reseratam,  et uix postea a custodibus clausam. Id quoque arbitrabantur plerique futurorum signum bonorum, quibus ingressuris porta aperiretur: consultiores autem aiebant custodiam templi resolutam uideri, ut quecumque intus forent ab hostibus diriperentur, exiret cultus interior et uastitate euacuaretur, celebritas sacrificiorum destrueretur, quod etiam et ante quam crucifigerent Christum Iesum, liquido significatum lectio docet. Post multos quoque dies figura quedam apparuit inestimabilis magnitudinis, quam plurimi circumspexere , et ante solis occasum subito uisi in nubibus  currus et acies armate: quibus totius Iudee regionisque eius urbes incursarentur: ipsa autem Pentecostes solemnitate ingredientes sacerdotes in templi interiora, nocturno tempore ut sacrificia assueta celebrarent, et motum primo quemdam sensisse se prodiderunt, et sonitum editum; postea etiam audisse repentina uoce clamatum: Transeamus hinc.



CAPUT XuI.

iehsu quoque Ananie filius ruricola uir, ante quatuor annos quam bellum Iudeorum populus adoriretur, in summa pace urbis et abundantia cum scenopegia sacrificiis solemnibus celebrarentur, templum ascendens cepit clamare: uox ab oriente, uox ab occidente, uox a quatuor uentis, uox super Hierosolymam, super templum, uox super sponsos et sponsas,  uox super omnem populum. Hoc noctibus atque diebus uociferabatur. Commoti primores loci corripuerunt eum, terribile uocis eius indicium perhorrentes, et plurimis eum suppliciis affecere, quo saltem afflictus dolore, desineret terribilia et plena prodigiis denuntiare. At ille nec metu ullo nec uerberibus aut grauioribus interminationibus territus, usum aut uocem mutauit, sed in eadem denuntiationis perseuerantia, in eodem contextu sermonum, sine ulla obsecrationis interpolatione manebat, iniurie negligens, affectu immobilis. Quod nequaquam perfunctorium rati, sed in excessu mentis, ut erat, exprimi, detulerunt ad loci iudicem, qui tunc temporis a Romanis per id loci publica agitabat negotia. Is rimande ueritatis gratia, seuissimis eum penis exulcerauit.  Quo magis perseueraret, eo uehementius corripi flagellis hominem iubet, ut si qua secretiora futuri tumultus indicia comperisset, manifestaret. At ille neque fleuit, neque rogauit, sed ad singula uerbera, non suum, sed patrie excidium flebiliter deplorabat, dicens: ue Hierosolymis. Neque interrogatus quis esset, uel unde, uel cur eadem diceret, responsum reddidit: sed tantummodo lamentationem illam patrie, questu miserabili prosequebatur. Defessus itaque Albinus  dimisit eum tamquam dementi furore, quid diceret non sentientem. At ille neque sermonem ullum cum quoquam habebat, neque aliud loqui per reliquum tempus auditus est; sed hoc tamquam lugubre atque funereum canticum canens, diebus ac noctibus iugiter  resultabat, ue Hierosolymis: neque uerberanti conuiciabatur, neque cibum impertienti gratias agebat: una erat ad omnes eademque plena funebris ululatus responsio, et maxime sacrificiorum celebritatibus. Per septem itaque annos et quinque menses eadem uerborum series, idem uocis sonus. Mansit itaque indefessus tanto tempore: ubi obsidio cepit, eadem ille uociferari destitit, quasi cessari oporteret denuntiationem cum adessent, que fuerant denuntiata. Sed ubi cepit flamma urbem pariter et templum inuoluere, circumiens murum clamare cepit iterum: ue ciuitati et populo et templo. Et ad postremum  addidit, ue etiam mihi; et [a 1Kb] fundibali ictu in eadem uoce emisit spiritum.



CAPUT XuII.

Urbem etiam cum templo, uetustis etiam litteris scriptum erat, tunc perituram, cum tetragonum templum factum fuisset. Itaque siue obliti, siue obstupefacti ingruentium malorum necessitate, ubi occupata est Antonia, tetragonum in circuitu templi [b 1Kb] fecerunt. Inter que illud precellentissimum, quod in litteris eque uetustis  manebat impressum, quod secundum illud tempus, futurus esset uir qui de regione eorum imperium assumeret in orbem terrarum. Que res eos in tanto furore posuit, ut sibi non solum libertatem, sed etiam regnum pollicerentur. Id alii ad uespasianum referendum putarunt, prudentiores  ad Dominum Iesum, qui secundum carnem genitus ex Maria regnum suum per uniuersum mundum diffudit. Tantis itaque rebus [c 1Kb] manentibus, non potuerunt cauere quod diuinitus decernebatur. Manifestam enim Dei in se cognoscentes iram, ad consolationis alicuius remedium pertingere renuerunt: tanta sceleris obnubilatio mentium oculos obduxerat.



CAPUT XuIII.

Desperatis siquidem et eorum rebus, auctor turbarum Eleazarus, inter cetera diffidentie uerba, abiectionis sue a Deo sic conquestus est: O miseri, ad quam spem istius uite nos reseruamus? Esto, hostis ignoscat, quid proderit cum Dei offensa clara? ignes ab hoste in nos uersi, mutata uentorum flamina, flamme retorte, ut nostra subsidia demerentur.  Quis poterit aduersante Deo uiuere? Nullus uenie locus, sed manifestum uoluntarie mortis imperium. Quid enim nox interuenit, nisi ut nos hostis non preueniret, nec deusto murali presidio continuo irrumperet; sed ut nobis exercende mutue necis tempus reseruaretur, liceretque cum liberis nostris et necessitudinibus mori, ne uideremus anhelos senes anusque a Romanis pertrahi, carissimas coniuges ad uictoris libidinem rapi? Commoriamur patrie, ne simus superstites tanti dedecoris opprobrio. Quo igitur fugiemus a facie Dei, aut quo ibimus infenso nobis celi Domino? Si cadant super nos montes et concauis specubus abscondant, quomodo tamen poterimus declinare indignationem tante potestatis? quo enim progrediemur, ut non sit Deus, cum ipse ubique sit?  An mediocria exempla sunt, quibus doceamur, quod iam dudum genti nostre pro peccatis nostris infestus sit, qui ante presidebat? Quis hoc dubitet, cum uideat, quod in nos manus nostre conuerse sint, pluresque seditio domestica, quam bellum exstinxerit?



CAPUT XIX.

Non donabo Romanis quod uicerint, nec ipsi sibi hoc uindicant, qui sciunt, quod omnes fere nostris potius armis, quam alienis perierimus: quique Romanorum arma uiderunt Cesaream inhabitantes Iudei,  quorum feriato die sabbati inter solemnes nostrorum sacrorum cultus multitudo gentilium Cesariensium, repentino quodam impetu et misso desuper furore succensa uiginti millia deleuit, omnes fugauit, ut totam urbem exinaniret. Nonne Syriam totam quidem impleuit dementia, ut Iudei atque gentiles in iisdem urbibus siti, et incolatus gratia sibi prius nexi, postea inter se armis colliderent, quo Romanis uadum future uictorie constitueretur? Nam quid de Scythopoli loquar? quo Iudei primo contenderant, ut gentilem populum preuenirent, ne quid aduersus nostros exemplo ceterarum urbium machinaretur? Itaque quos par fuit coniunctos aduersum alienigenas uiribus bello decernere, hec e contrario aduersum se Iudei decertauerunt; ut pars eorum aduersus cognatos  et proximos suos preliaretur. Deinde ipsi pro pretio laboris, et impensi sanguinis a gentilibus perimerentur, quod prohibuerunt ipsi fieri in gentibus. Damasceni, nulla existente causa, octo millia Iudeorum strauerunt. Ascalonite [d 1Kb] duo millia quingentos. In urbe quoque cui Ptolemais nomen, cesi duo millia. Alexandrie uero uetus erat odium inter Iudeos et gentium populos, ex quo magnus Alexander usus est studio Iudeorum ad Aegyptios subiiciendos: unde condita urbe ex equo Iudeis et Aegyptiis attributa priuilegia et habitationes diuerse, ne eorum cultus permisceretur qui purificationes suas sine ulla uolebant contagione seruare. Hinc frequentes inter eos conflictus fuere, exorta iurgia, iudicium petitum. Nihil tamen ex tanti regis temeratum liquet fuisse  beneficiis, sed postea a gentilibus exorto tumultu, cum Iudeorum necati aliqui, alii ad penam detinentur: iniuria motum Iudeorum populum aduersum auctores iniurie insurrexisse: et cum pertinacius se de ciuibus ultum iri uellent, inductum exercitum Romanum qui sexaginta Iudeorum millia intra urbem fuderit.



CAPUT XX.

uerum quid in leuioribus moror, cum excidium totius orbis in unius ciuitatis ruina nobis deplorandum sit? Ubi est maxima ciuitas Hierusalem? ubi decora Sion? ubi templum mirabile? ubi secundum illud tabernaculum sanctitatis sacrarium, quo semel in anno solus princeps sacerdotum solebat intrare non sine sanguine, quem pro se offerret et populi delicto?  Profanatum gentibus: habitant in reliquiis urbis qui eam destruxerunt. Ubi, inquam, es, ciuitas referta populis, uenerabilis regibus, acceptabilis Deo, gratie sedes? pauimenta tua de marmore, parietes tui fulgentes marmore, culmina tua pretioso splendebant marmore; porte tue micantes auro, alie argento renitentes. Omnes interfecti, et qui te iugiter inhabitabant, et qui ad te ex totius orbis terrarum partibus conueniebant, ut non dubium sit totum in te mundum periisse. Nudata omnia, a culminibus cremata, a fundamentis diruta: facta  est habitatio tua deserta; nec est qui in tabernaculis tuis inhabitet, et adhuc quemquam uiuere libet, et non uixisse penitet? Duri oculi, qui hec uidere possunt: immites animi, qui uelle possunt ut tantis supersint doloribus, non quod defecerit clades, sed quod iam nulla requies. Quo enim circumferamus oculos, aut quid decernere delectet? urbs tota sepulcrum mortuorum est: solem spectantibus occurrunt fauille; uie uacue uiuentium, replete cadaueribus. Miseri seniores cinerulenta canitie, et scisso amictu supra reliquias mortuorum sedent, nuda tegentes ossa, quo defendant a uolatilibus ac bestiis. Mulieres pauce incolumes, quas miles impius ad turpitudinem, non ad uitam seruauerit. Quis hec uidens et de comperendinatione uiuendi cogitans,  audeat ad celum leuare oculos? Quis sic immemor patrie, hostis suorum, pietatis alienus, expers dulcedinis, cuius tam semiuiri sit mollis spiritus? Quis ita meticulosus, quem non pudeat his reseruatum? Utinam quidem olim defecti essemus, aut si uita superesset, oculorum lumen periisset prius quam sanctam urbem dirutam hostium manibus intueremur, templumque hoc a maioribus nostris sacratum Deo, tam impie flammis cremari, aut sacerdotes in templo conspiceremus iacere interfectos!



CAPUT XXI.

Emendemus ergo, quod his superuiximus malis, ut uideamur non uite studio distulisse mortem, sed uirtutis intentione. Circumuallauit hostis omne munimentum. Nil superest, nisi aut nos, aut coniuges  nostre: iam sibi filios nostros in auctione constituunt, certantque inter se, quis cuius abducat uxorem, utrum pro dignitatum meritis personarumue ordinibus distribuende sint, aut [a 1Kb] sortibus subire cogendi miserabiles; nobis quoque parantur prodigia penarum, tormenta exquisitissima: non solum ardentes flamme, aut diuerse neces uictricis ictu securis: duro quidem post uincula, post carcerem, post iugum supplicio, sed tolerabiliore uiris, si ludibrio uacet; sed etiam auulsi artus uiuentibus, et precipue truncate manus. Nec immerito, quia defuerunt suo muneri, cum possent sibi subuenire. Subeundi quoque morsus ferarum ad uictorum spectaculum, quod diuersis iam celebratur arenis urbium: uel exemplo nobis debet esse pudendum, uel uisu mirabile,  ut reseruemur, aut bestiis, aut fratribus preliaturi.



CAPUT XXII.

Et id genus alia multa Eleazarus in medium proferebat diffidentie et desperationis plena. Ex quibus omnibus, et ipsis rerum euentibus cum Iudei sibi manifeste iratum Deum cognouissent; non sicut Deum glorificauerunt aut gratias egerunt, sed euanuerunt in cogitationibus suis; et obscuratum est insipiens cor eorum ; et eum qui ad oues tantum domus Isrel perditas uenerat , oderunt, odientes crucifixerunt, et gloriam resurrectionis euacuare moliti sunt. Nam si non cognouissent, rei adeo nequaquam exstitissent. Unde ipse de eis Dominus: Si non uenissem, et locutus eis fuissem, peccatum non haberent: nunc autem et uiderunt, et oderunt et me et Patrem meum . Cognouerunt siquidem [b 1Kb] ex Patre quomodo et demones dicentes: Scimus quod sis Filius Dei : uidentes mirabilia, audientes mirabiliora; sed non cognouerunt rei ueritatem: quia duri corde detrectauerunt credere. Si enim credentes uere cognouissent, numquam Dominum glorie, ut ait Paulus, crucifixissent . Hinc Propheta: Cognouit bos possessorem suum, et asinus presepe domini sui: Isrel autem me non cognouit . Quid  per bouem, nisi predicator sanctus quisque intelligitur, in semine uerbi Dei illaborans? Quid per asinum, nisi brutus gentium populus designatur? qui audiens pastoris cuiuslibet predicationem, mox ad presepe Domini cucurrit, ut pabulo uerbi Dei adhereret.



CAPUT XXIII.

Bene autem post quadraginta et duos uisitationis sue annos Isrel a terra promissionis exterminatur, quia post quadraginta egressionis ab Aegypto annos, in eam introductus perhibetur; in quibus duas decalogi lapideas secundo suscepit tabulas, per quas perfiguratur biennium, ad aduersionis numerum destinatum; in quibus etiam maxime notanda est enei serpentis exaltatio, cuius respectu  quisque moribundus uite restituebatur. Sicut enim illo temporis spatio et manna pasti sunt, et per mediatorem Mosen legem tabulis descriptam lapideis acceperunt, et qui in articulo mortis serpentem non respexerunt exaltatum, perierunt: sic intra hoc euersionis tempus uerum manna (unde dictum fuerat  haurire salubriter renuentes, uerumque mediatorem Christum Iesum, de quo precinebatur: Prophetam uobis suscitabit Dominus Deus uester de fratribus uestris; tamquam me ipsum audietis, quem si quis non audierit, exterminabitur de populo suo : eiusque legalia in se ipso uera petra descripta sequi dissimulantes, exaltatum in cruce, et a mortuis surrexisse, sub articulo  miserrime euersionis credere respuentes, a terra promissionis exterminati, perierunt: ut populus ille qui sedebat in tenebris et habitabat in regione umbre mortis , lucem eternam uidens resurrectionis, in eam cum plenitudine sua intreat; et sic reliquie Isrel salue fiant , quatenus ex duobus parietibus, una conseratur in resurrectione Ecclesia super illum lapidem angularem qui faciet utraque unum , Dominum nostrum Christum Iesum, qui uiuit et regnat in secula seculorum. Amen.





CONCORDANTIAE S. AMBROSII ET IePHI DE EXCIDIO URBIS HIEROSOLYMITANAE.


S. AMBROSII De Excidio Hieros.
u
Lib. 	Cap.
I 	I
I 	II
I 	III
I 	Iu
I 	u
I 	uI
I 	uII
I 	uIII
I 	IX
I 	X
I 	XI
I 	XII
I 	XIII
I 	XIu
I 	Xu
I 	XuI
I 	XuII
I 	XuIII
I 	XIX
I 	XX
I 	XXI
I 	XXII
I 	XXIII
I 	XXIu
I 	XXu
I 	XXuI
I 	XXuII
I 	XXuIII
I 	XXIX
I 	XXX
I 	XXXI
I 	XXXII
I 	XXXIII
I 	XXXIu
I 	XXXu
I 	XXXuI
I 	XXXuII
I 	XXXuIII
I 	XXXIX
I 	XL
I 	XLI
I 	XLII
I 	XLIII
I 	XLIu
I 	XLu
I 	XLuI
II 	II
II 	II
II 	III
II 	Iu
II 	u
II 	u
II 	uI
II 	uII
II 	uIII
II 	IX
II 	X
II 	XI
II 	XII
II 	XIII
II 	XIu
II 	Xu
II 	XuI
II 	XuII
II 	XuIII
III 	I
III 	I
III 	II
III 	III
III 	Iu
III 	u
III 	uI
III 	uII
III 	uIII
III 	IX
III 	X
III 	XI
III 	XII
III 	XIII
III 	XIu
III 	Xu
III 	XuI
III 	XuII
III 	XuIII
III 	XIX
III 	XX
III 	XX
III 	XXI
III 	XXII
III 	XXIII
III 	XXIu
III 	XXu
III 	XXuI
Iu 	I
Iu 	II
Iu 	III
Iu 	Iu
Iu 	u
Iu 	uI
Iu 	uII
Iu 	uIII
Iu 	IX
Iu 	X
Iu 	XI
Iu 	XII
Iu 	XIII
Iu 	XIu
Iu 	Xu
Iu 	XuI
Iu 	XuII
Iu 	XuIII
Iu 	XIX
Iu 	XX
Iu 	XXI
Iu 	XXII
Iu 	XXIII
Iu 	XXIu
Iu 	XXu
Iu 	XXuI
Iu 	XXuII
Iu 	XXuIII
Iu 	XXIX
Iu 	XXXI
Iu 	XXXII
Iu 	XXXIII
u 	I
u 	II
u 	III
u 	Iu
u 	u
u 	uI
u 	uII
u 	uIII
u 	IX
u 	X
u 	XI
u 	XII

XIII
u 	XIu
u 	Xu
u 	XuI
u 	XuII
u 	XuIII
u 	XIX
u 	XX
u 	XXI, XXI
u 	XXII, XXII
u 	XXIII
u 	XXIu
u 	XXu
u 	XXuI
u 	XXuII
u 	XXuIII
u 	XXIX
u 	XXX
u 	XXXI
u 	XXXII
u 	XXXIII
u 	XXXIu
u 	XXXIu
u 	XXXu
u 	XXXuI
u 	XXXuII
u 	XXXuIII
u 	XXXIX
u 	XL
u 	XLI
u 	XLII
u 	XLIII
u 	XLIu
u 	XLu
u 	XLuI
u 	XLuII
u 	XLuIII
u 	XLIX
u 	L
u 	LI
u 	LII



IOSEPHI De Bello Iud.
IIIuI
Lib. 	Cap.
I 	I
I 	II, II
I 	III, III
I 	Iu
I 	Iu
I 	u, u
I 	uI, uII
I 	uIII, uIII
I 	IX
I 	X
I 	XI
I 	XI
I 	XI
I 	XII, XII
I 	XIII, XIII
I 	XIu, Xu
I 	XuI
I 	XuI, XuII
I 	XuI
I 	XuII
I 	XuII
I 	XuII
I 	XuII
I 	XuIII
I 	XIX, XX
I 	XX
I 	XX
I 	XX
I 	XXI, XXI
I 	XXII
I 	XXIII, XXIu
I 	XXIu
I 	XXu
I 	XXuI
I 	XXuII
I 	XXuII
I 	XXuII
I 	XXuII
I 	XXuII
I 	XXuII
I 	XXuII
I 	XXuII
I 	XXuII
I 	XXuII
I 	XXuII
I 	XXuII
II 	I
II 	II
II 	III
[* 1Kb] 	[* 1Kb]
II 	III, Iu
II 	Iu, u
II 	IX, X
II 	XI
II 	XI, XII, XIu, XuI
II 	XuII
II 	XuIII, XIX, XX
II 	XXI, XXIu, XXu
[* 1Kb] 	[* 1Kb]
[* 1Kb] 	[* 1Kb]
II 	XXuI
II 	XXuI
II 	XXuII
II 	XXuIII
II 	XXuIII

I
[* 1Kb] 	[* 1Kb]
III 	I
III 	I
III 	II
III 	III
III 	Iu
III 	u, uII, uIII, IX
III 	X
III 	XI
III 	XII, XIII
III 	XIu, XuI
III 	XuIII
III 	XIX
III 	XX, XXI
III 	XXI
III 	XXI
III 	XXII
III 	XXIII
III 	XXIu
III 	XXu
III 	XXuI, XXuII
III 	XXuII
III 	XXuIII
III 	XXuIII, XXIX
III 	XXX
III 	XXX
III 	XXXI, XXXII
Iu 	I, II
Iu 	III
Iu 	u, uI
Iu 	uII, Iu
[* 1Kb] 	[* 1Kb]
Iu 	uIII, IX
Iu 	IX
Iu 	X
Iu 	XI
u 	I
u 	II
u 	III
u 	Iu, u
u 	uI
u 	uII
u 	uIII
u 	uIII
u 	IX
u 	X
u 	XI
u 	XII
u 	XIII
u 	XIII
u 	XIu
u 	Xu, XuI
u 	XuII
u 	XuIII
u 	XuIII
u 	XIX
u 	XIX
u 	XIX
u 	XIX, XX
uI 	I, II
uI 	[* 1Kb]
uI 	III
uI 	Iu
uI 	u
uI 	uI, uII
uI 	uII
uI 	uIII, X
uI 	uIII, IX
uI 	X
uI 	XI, XII
uI 	XII, XIII, XIu

Xu
uI 	XuI
uI 	XuII
uI 	XuIII
uI 	XIX
uI 	XX
uI 	XXI
uI 	XXI
uI 	XXII, XIII, XIu
uI 	XXu, XXuI
uI 	[* 1Kb]
uI 	XXuII
uI 	XXuII
uI 	uIII
uII 	I
uII 	II
uII 	II
uII 	III
uII 	Iu
uII 	u
[* 1Kb] 	[* 1Kb]
uII 	u
uII 	uI
uII 	uII
uII 	uIII
uII 	IX
uII 	X
uII 	XI, XII
uII 	XIII
[* 1Kb] 	[* 1Kb]
uII 	XIu, Xu
uII 	XuI
uII 	XuII
uII 	XuIII
uII 	XIX
uII 	XX, XXII
uII 	XXIII
uII 	XXIu, XXu, XXIX
uII 	XLII
uII 	XXXu
uII 	XLIII, XLIu



IOSEPHI in Antiqq. Libb. de Bello Iud.
Lib. 	Cap.
XII 	uI, uII
XII 	uIII
XIII 	I
XIII 	XIII
XIII 	XIu
XIII 	Xu
XIII 	XuII
XIII 	XuIII
XIII 	XIX
XIII 	XX
XIII 	XXI
XIII 	XXII
XIu 	I
XIu 	II, III, Iu
XIu 	Iu, u, uI, uII
XIu 	uIII
XIu 	uIII, IX
XIu 	X
XIu 	XI, XII
XIu 	XIII
XIu 	XIu, Xu
XIu 	XuI
XIu 	XuI
XIu 	XuII, XuIII
XIu 	XuIII, XIX, XX
XIu 	XX
XIu 	XXI, XXII
XIu 	XXIII
XIu 	XXIu, XXu
XIu 	XXuI, XXuII
Xu 	Iu, u
Xu 	uI
Xu 	uII
Xu 	uIII
Xu 	IX, X, XI
Xu 	III
Xu 	II, III
Xu 	I, uIII, IX
Xu 	IX
XuI 	XIII
XuI 	XuII, XIX, XX
XuII 	I, II, III, Iu
XuII 	u
XuII 	u, uI, uII
XuII 	uIII, IX, X
XuII 	XI, XII
XuII 	XuI
XuII 	XuII, XuIII
XuIII 	uII, uIII, IX
XuIII 	X, XIu
XuIII 	Xu, XuI
XIX 	XII
XX 	Xu, XIX
XX 	XuIII
XX 	XuIII, XIX, XX
[* 1Kb] 	[* 1Kb]
XX 	XXII
uIII 	*
[* 1Kb] 	*
XX 	XXII

 





ELENCHUS MANUSCRIPTORUM NECNON EDITORUM CODICUM AD QUOS EXACTA ET CASTIGATA SUNT EA SANCTI AMBROSII OPERA QUAE IN HOC PRIMO TOMO COMPREHENDUNTUR.




LIBRI HEXAEMERON. Collati sunt cum mss.
     uaticanis, seu uariantibus lectionibus e uaticana bibliotheca excerptis.
    Corbeiensi alias, nunc San-Germanensi, scripto litteris Longobardicis, et annos plus minus 800 preferente.
    Corb. altero, nunc etiam San-Germ. sed recentioris manus.
    San-Germ. tertio, non remote etiam antiquitatis.
    Thuaneo alias, nunc Colbertino, annorum circiter 700.
    Colb. altero, annorum non amplius 400.
    uictorinis duobus, annorum etiam non multo amplius 400, Regio uno adhuc eui recentioris.
    Dionysiano uno annorum, ut uidetur, 500.
    Carnutensi, nimirum e monasterio sancti Petri in ualle, uno litteris Longobardicis ante 800 annos exarato.
     Bigotiano uno annorum, uti uidetur, plusquam 600.
    Gemeticensi uno anno circiter 500.
    Benigniano uno, hoc est, e monasterio S. Benigni Diuionensis, eleganti, atque annos 800 pre se ferente.
    Remigiano uno, id est, e monasterio sancti Remigii apud Remos, annorum similiter 800.
    Cenomanensi uno, siue monasterii sancti uincentii Cenom. etate non multo inferiore scripto.

Item cum editionibus.
    Amerbachii uulgata Basilee anno 1492.
    Erasmi apud Cl. Cheuallonium, Parisiis anno 1529.
    Ioan. Gillotii apud Guil. Merlin, etc., Parisiis anno 1568.
    Cardinalis Felicis de Monte alto, apud Dom. Basam Rome anno 1579.
    Eiusdem cardinalis excusis Parisiis, an. 1603, 1614, 1642 et 1661.
     Porro cum ferme ad easdem edit. quilibet huius uoluminis tractatus sint castigati, ipsarum in posterum recensionem pretermittemus.

LIBER DE PARADISO. Collatus est cum mss.
    uatic. seu uariant. lection. de quibus supra.
    Claromontano, seu e collegio Lud. Magni, uno anno 800.
    Thuan. nunc Colb. uno anno 800.
    Colb. alio annorum circiter 500.
    Bigot. uno anno ferme 600.
    Laudino, seu Canonicorum reg. sancti Laudi Rothomagensis, uno anno ad summum 300.
    Gemet. uno anno circiter 600.
    Michelino, seu e monasterio sancti Michelis in Periculo maris, uno eiusdem etatis.
    Remensi, siue ecclesie B. Marie apud Remos, uno, quem cum eidem Ecclesie Hincmarus archiepiscopus dederit, scriptum ante annos 800 dubium non est.
    Remig. uno annorum circiter 400.
    Theodericensi, seu e monasterio sancti Theoderici prope Remos, uno anno 500.
    Benign. uno anno 800.
    Tornacensi, seu e monasterio sancti Martini Tornacensis, uno anno etiam 500.

LIBRI DE CAIN ET ABEL. Castigati sunt ad mss.
    uatic. duos optime note.
    Benign. unum ann. 800.
    Floriacensem, seu e monasterio sancti Benedicti ad Ligerim, unum antique manus.
    Laudinum unum recentiorem quidem, sed satis emendatum.

LIBER DE Ne ET ARCA. Recensitus est ad mss.
    uatic. duos, ut supra.
    Corb. nunc Germ. unum anno circiter 800.
    Colb. unum anno fere 500.
    Mazarinum e bibliotheca Regia, non sane perantiquum, sed accuratissime exaratum.
    Tornacensem unum anno 500.
    Longipontinum, seu e monasterio Longipontis ordinis Cistert. unum anno etiam circiter 500.
    ualliclarensem, seu e monasterio uallis-Clare ord. quoque Cistert, unum eiusdem similiter etatis.

LIBRI DE ABRAHAM. Collati sunt cum mss.
    uatic. seu lection. uat. ut supra.
    Corb. nunc Germ. uno anno 800.
    Colb. uno anno circiter 500.
    Mazar. nunc regio anno non amplius 300.
    Reg. alio, ualde imperfecto, nec etatis remotioris.
    uallic. uno annorum plus minus 500.
    Long. uno eiusdem ferme antiquitatis.
    Theod. uno etiam anno circiter 500.
    Torn. uno similiter equali superioribus.

LIBER DE ISAAC ET ANIMA. Castigatus est ad mss.
    uatic. de quibus supra.
    Thuan. unum, nunc Colb. anno 800.
    Colb. alium anno paulo minus 500.
    Bigot. unum, etiam anno circiter 600.
    Ebrulphensem, seu e monasterio sancti Ebrulphi, unum non multo inferioris etatis.
    Remig. unum annorum ut minimum 400.
    Theod. unum ann. 500.
    Torn. unum ann. etiam 500.
    Long. unum, et uallic. unum eiusdem antiquitatis.
    Ioyacensem, hoc est, e monasterio de Ioyaco Cistert. ordinis, unum annorum amplius 400.

LIBER DE BONO MORTIS. Collatus est cum mss.
    uatic. ut supra.
    Thuan. nunc Colb. uno ann. 800.
    Colbert. alio ann. prope 500.
    Regiis duobus ann. amplius 400.
    Bigot. uno ann. circiter 600.
    Pratellensi, seu e monasterio sancti Petri de Pratellis, uno ann. pariter 600.
    Michel, uno eiusdem propemodum etatis.
    Albiniano, hoc est, e monasterio sancti Albini Andegauensis, uno bone antiquitatis.
    Cenom. uno eiusdem note.
    Floriac. uno eui non inferioris.
     Remig. uno ann. circiter ann. 400.
    Theod. ann. amplius 500.
    Torn. uno. Long. uno. uallic. uno. Ioyac. etiam uno; qui omnes sont eiusdem fere antiquitatis.

DE IACOB ET uITA BEATA. Recensitus est ad mss.
    uatic. seu uariantes lectiones, ut supra.
    Thuan. nunc Colb. unum ann. 800.
    Colb alium ann. fere 500.
    uictor. unum etatis paulo antiquioris.
    Bigot. unum ann. plusquam 600.
    Remig. unum ann. ut minimum 400.
    Theod. unum ann. 500.
    Tornac. unum propemodum eiusdem etatis.
    Long. unum, uallic. unum, Ioyac. unum, etiam ann. circ. 500.

DE FUGA SAECULI. Castigatus est ad mss.
    uatic. seu uariantes lectiones, de quibus supra.
    Thuan. nunc Colb. unum ann. 800.
    Colp. alium ann. ferme 700.
    Colb. tertium et quartum, ann. circ. 500.
    uict. unum ann. amplius 600.
    Bigot. unum ann. haud minus 600.
    Pratell. unum ann. etiam circ. 600.
    Fiscanensem unum ann. 500.
    Ebrulph. unum etatis non inferioris.
    Albin. unum optime note.
    Remig. unum ann. circ. 400.
    Theod. unum ann. 500.
    Torn. unum equalis etatis.
    Alnetinum, hoc est, e monasterio B. M. de Alneto Cistert ord. unum, ann. circ. 500.
    uallic. unum eiusdem similiter etatis.

DE IOSEPH PATRIARCHA. Collatus est cum mss.
    uatic. seu uar. lect. de quibus supra.
    Corb. nunc Germ. uno ann. 800.
    Germ. alio ann. 400.
    Colbert. uno ann. circ. 500.
    Fulientino, seu e monasterio S. Bernardi Paris. uno etiam ann. non minus 500.
    Ebrulph. uno, Michel. uno, Albin. uno, eiusdem etatis.
    Benign. uno ann. 800.
    Laudunensi, siue insignis ecclesie Laudunensis, uno ann. 700.
    Theod. uno, Torn. uno, uallic. uno, ann. circ. 500.

DE BENEDICTIONE PATRIARCHARUM. Castigatus est ad mss.
    uatic. seu uariantes Lectiones de quibus supra.
    Corb. nunc Germ. unum ann. 800.
    Germ. alium ann. 400.
    Regium unum, Full. unum, Ebrulph. unum, Michel unum, Albin. unum, Theod. unum, ann. circ. 500.
    Tornac. unum ann. 500.
    Laud. unum ann. 700.
    Benign. unum ann. 800.

DE ELIA ET IEIUNIO. Collatus est ad mss.
    uatic. seu uariantes lectiones, de quibus supra.
    Thuan. nunc Colb. uno ann. 1000.
    Colb. alio ann. circ. 500.
    Germ. uno ann. 500.
    uictor. uno eiusdem etatis.
    Michel. uno ann. circ. 600.
    Laudun. uno ann. ferme 700.
    Tornac. uno ann. 500.
    ualliluc. seu e monasterio uallis Lucentis Cistern. ord. uno eiusdem etatis.

DE NABUTHE IESRAELITA. Recensitus est ad mss.
    uatic. seu uariantes lectiones, de quibus supra.
    Thuan. unum, nunc Colbert. ann. 1000.
    Thuan. alterum, nunc etiam Colb., sed recentiorem.
    Colbert. tertium ann. amplius 500.
    Colb. quartum eiusdem etatis.
    Clarom. unum ann. 800.
    Mazar. unum, nunc Reg. ann. 300.
    Dionys. unum ann. 500.
    Pratell. unum ann. plusquam 600.
    Gemet. unum etatis haud multo inferioris.
    Laudinum unum, sed recentiorem.
     Michel. unum ann. circiter 600.
    Albin. duos eiusdem aut supparis etatis.
    uindocinensem unum, hoc est e monasterio SS. Trinitatis uindoc. ann. circ. 700.
    Remen unum ab Hincmaro datum, proindeque ann. ut minimum, 800.
    Remig. unum sat bone note.
    Laudun. unum ann. circ. 700.
    Theod. unum, ann. amplius 500.
    Benig. unum ann. 800.
    Tornac. unum ann. 500.
    Pontiniacensem, seu e monasterio Pontin. ord. Cistert. unum. aun. circiter 500.
    Carolilocensem seu e monasterio Caroliloci eiusdem ordinis Cistert unum, etatis etiam non inferioris.

LIBER DE TOBIA, NECNON LIBRI DE INTERPELLATIONIBUS IOB ET DAuID. Collati sunt cum mss.
    uatic. seu uariant. lect. ut supra.
    Thuan. nunc Colbert. uno, ann. 1000.
    Colbert. alio, uictor. uno, Dion. uno, Tornac. uno, ann. circ. 500.
    Laudun. uno ann. 700.
    Hos autem tractatus ab inuicem propterea non disiunximus, quia iisdem in manuscriptis continentur.

APOLOGIA DAuID PRIOR. Collata est cum mss.
    uatic. seu uariant. lectionibus, ut supra.
    Thuan. uno, nunc Colbert. ann. 1000.
    Colbert. aliis duobus ann. circ. 500.
    Reg. uno ann. circ. 500.
    Mazar. nunc Reg. uno ann. 300.
    Corb. nunc Germ. uno ann. 800.
    uictor. uno ann. circ. 500.
    Dionys. eiusdem aut supparis etatis.
    Audeniano, seu e monasterio S. Audeni Rothomagensis uno, ann. 600.
    Albin. duobus melioris note.
    Cenom. uno bone antiquitatis.
    Laudun. uno ann. circ. 700.
    Remig. uno ann. 400.
    Theod. uno ann. circ. 500.
    Benign. uno ann. 800.
    Tornac. uno ann. circ. 500.

APOLOGIA POSTERIOR. Castigata est ad mss.
    uatic. seu uariantes lectiones de quibus supra.
    Regium unum anno circiter 500.
    Mazar. unum ann. 300.
    Colbert. duos, uictor. unum, Dion. unum, ann. circ. 500.
    Laud. unum ann. circ. 700.
    Theod. unum circ. 500.

ENARRATIONES IN PSALMOS XII. Collate sunt cum mss.
    uatic. de quibus supra.
    Regio uno ann. 600.
    Thuan. uno, nunc Colb. ann. 500.
    Colbert. alio, uictor. uno, eiusdem etatis.
    Remig. uno ann. 400.
    uallic. uno, et Long. uno ann. 500.

ENARRATIO IN PSALMUM CXuII. Recensita est ad mss.
    uatic. seu uariantes lectiones, ut supra.
    Regium unum ann. plus minus 500
    Sorbonicos duos circ. eiusdem etatis.
    Nauarricos duos etatis etiam non multum diuerse.
    German. unum ann. circiter 400.
    Colbert. unum etiam ann. totidem.
    Auden. unum ann. circ. 500.
    Gemet. unum ann. circ. 400.
    Fiscan. unum ann. circ. 600.
    Ebrulph. unum eiusdem aut supparis etatis.
    uindoc. unum ann. fere totidem.
    Remen. unum note non multo inferioris.
    Remig. unum ann. circiter 500.
    Theod. unum ann. circ. 500.
    Letiensem, hoc est, e monasterio Letiensi in Hannonia unum, cuius etatem aut characterem discere nobis non licuit.

EXPOSITIO IN LUCAM. Castigata est ad mss.
    uatic. seu uariantes lectiones, de quibus supra.
    Corb. nunc Germ. unum ann. 950.
    Colbert. quinque ann. 600, 500 et 400.
    uictor. unum ann. circ. 400.
    Fulien. unum circ. 500.
    Reg. unum ann. circ. 200 aut 300.
    Clarom. eiusdem etatis.
    Gemet. unum ann. 600.
    Pratel. unum 700.
    Taurin. unum anno 600.
    Michel. unum ann. circ. 700.
    Albin. unum ann circ. 500.
    Carnut. unum eui non recentioris.
    Remens. unum ann. 700 uel 800.
    Remig. unum eiusdem antiquitatis.
    Sorb. unum ann. 300.






uolume back matter






INDEX RERUM ET SENTENTIARUM.


N. B. Duplex in hoc Indice adhibetur notatio arithmetica: prior, que crassioribus characteribus respondet, textui continenter insertis, editionis Benedictine columnas indicat, numeros posterior.


A
    AARON figura Christi, 861, 8. Cur terram repromissionis non introierit? 1245, 20.
    ABEL figura Christi, 862, 12. Et Ecclesie populique Christiani, 185, 5. Cur Caino preferatur, 187, 11. Cur sacrificium eius Deo plus placuerit, 768, 7. Obtulit Deo non secunda sed prima, non exigua sed pinguia. 202, 402. Cur ille pastor, Cain uero operarius terre legatur, 195, 24. Illi ambo duas sectas sibi compugnantes significabant, 184, 4. Per eos sapientie humane processus designatur, 187, 10.
    ABNEGATIO. Ab eo deficit spiritus suus, et Christo adest, qui seipsum negat, ut illi adhereat, 370, 47; 1104, 5.
    ABOMINATIO desolationis que sit, 1507, 15. Que secundum Iudeos, Ibid.
    ABRAM cur, mutato nomine, uocatur Abraham, 292, 27. Eum uotis suis Philosophia equare non potuit, 282, 3. Ille disputationes Philosophorum diuites facit, qui de eius actu  precepta formarent sua, 322, 23. Quare Moyses eum nobis imitandum proposuerit, 281, 2.
    Abrahami quanta deuotio, in exsequendis mandatis Dei, 282, 3. Quanta eius hospitalitas, 294, 32. Nonaginta nouem annos cum processisset, puer cur dicatur, 298, 25. Quomodo Deus eum tentauerit, 304, 66 et seq. Tentatione Domini comprobatus est fidelis, 148, 9. Ducebatur plerumque falsa specie bonorum, sed non penitus inclinabatur, 315, 6. Num de ancilla filium suscipiens, adulterium commiserit, 209, 22 et seq. Tentatur ut fortis, incitatur ut fidelis, prouocatur ut iustus, 283, 3. Triumpho humilior factus est, 287, 16. Quoniam propter Deum contempsit omnia, recipit ab eo multiplicata omnia, 285, 9. Hoc quod pro magno inter Sapientum dicta celebratur , id est, Sequere Deum, ipse perfecit, 283, 4.
    Abraham a stellarum obseruatione demigrans Deum uidit, 317, 9. Quomodo uiderit Dominum, 1267, 6. Dominus apparuit ei reuelans sui corporis passionem, 307, 78. Perfecte  in personis singulis Trinitati interiore mentis arcano deferebat, 197, 30. Quomodo prophetabat uenturum iustitie Solem, 317, 11. Prophetauit quod ignorabat, 306, 71.
    Abraham et Dauid cur Mattheus generis Christi auctores potissimum nominandos elegerit, 1316, 6 et seq. Congregationes gentium, et sacrosanctus Ecclesie cetus oraculo diuino Abrahe primo promissa sunt, ibid. Propago eius diffusa est per hereditatem fidei, 289, 21. Qui sint semen Abrahe, et inter filios eius recipiantur? 805, 61. Non solum credidit multitudinem populorum in Christum credentium, sed etiam celestis gratie splendorem, et resurrectionem uite immortalis soboli Ecclesie deferendam, 333, 48. Cur iusti in Abrahe sinu requiescere legantur, 846, 11.
    ABSINTHII herba cum oleo cocta qui ungitur, eum culices non tangunt.
    ABSTINENTIA ad paradisum reuocauit, 538, 7.
    Abstinentie diuitum ac pauperum elegans comparatio, 569, 16. Diuites ieiunant ut crimen admittant, 577, 44 et 45. Abstinentia in iis qui lustrale certamen subeunt, requiritur, 885, 1.
    ABYSSUS multitudo et profundum aquarum dicitur, 19, 32.
    ACHAB. uide AuARITIA.
    ACCIPITRES in proprios fetus inclementie neutiquam accusandi, 103, 59.
    ACCOLAM inter et incolam, et aduenam discrimen, 857, 36.
    ACCUSATOR grauior unusquisque sui est, et inexcusabilem in se fert ipse sententiam, 959, 13. Ipsum te fugere tui accusatorem non potes, quem conuenit propria conscientia, 977, 10. Non absurdum uidetur, ut iustus sit is qui se pro alio accuset, 1050, 21.
    ACTIO et intentio quid sit, et quomodo differant, 1268, 8 et 9. Pro actibus hominis remunerationis est qualitas, 1481, 47.
    ADAM interpretatione latina homo dicitur, 979, 15. Ille extra paradisum factus, mulier uero intra paradisum, quid nos doceant, 153, 24. Adam in paradiso terrenum interpretati sunt, 149, 11. Figuram accepit Christi, 1333, 49. Ille mens dicitur, Eua sensus, serpens delectatio, 313, 1. Serpentis typum accepit delectatio corporalis, mulier symbolum est sensus nostri, Adam mentis, 179, 73. Adam et Eua typus sunt anime et corporis, sicut Christi et Ecclesie, 1352, 66.
    Adam quomodo positus in paradiso operari et custodire, 154, 25. Quem soporem Deus in eum immiserit, 167, 50. Cur bestie indomite et uolatilia celi deducta sint ad eum, non autem pecora domita, 167, 49.
    Adamum preuaricatorem an Deus bonus potuerit creare, 161, 40 et seq. An ei scientiam boni et mali recte interdixerit, 156, 30. Cur illi mandatum dederit, quod nouerat minime seruaturum, 160, 38 et seq.
    Adamo quis cibus prohibitus, 163, 42. Preceptum de non edendo de ligno scientie boni et mali examinatur, 154, 26. Cur Deus Ade dixerit morte moriemini, et non simpliciter, moriemini, 163, 43. Quomodo qui mortem non gustauerat, mortem timere poterat, 155, 28 et 29. Unde mors ei acciderit, 159, 35 et seq.
    Adam qua fraude deiectus, 738, 3; 753, 33. Triplex Adami peccatum, 1343, 33. De paradiso non descendisset, nisi delectatione deceptus esset, 418, 3. Superbie peccato cecidit, 1046, 8. Scire uoluit, quod scire non profuit, 1064, 24. Non sua culpa, sed uitio uxoris lapsus est, 174, 62. Cur serpens eum femineis magis illecebris, quam suis commisit uenenis, 1163, 28. Grauius in paradiso cecidit, quam si cecidisset in terra, 776, 26.
    Adam et Eua quomodo cognouerunt se esse nudos, 174, 63. Quomodo sibi succinctoria fecerint, et quid ea significent, 175, 64 et seq. Illos corporales de spiritalibus fecerat culpa commissa, 1108. 14.
    Adam ut culpe reus num a Deo potuerit condemnari, 157, 31 et seq. Cur ante increpatur, quam mulier que prior peccauerat? 177, 70. Discrimen inter eius et serpentis condemnationem, 180, 75 et seq. Cur ante serpens damnetur, secundo mulier, tertio uir, 179. 73. Cur Deus post peccatum posuerit Adam contra paradisum, 168, 52. Ei non loci, sed morum mutatio nature sue fecit exsilium, 1427, 73. De paradiso eiectus est, et in castellum relegatus, ut ageret penitentiam, 787, 21. Castellum erat, in quo relegatus Adam perpetuo sue posteritatis heredes stringebat exsilio, 1215, 23. u. EuA.
    Adam cur illos inextricabiles laqueos incidit, quibus omnis eius hereditas strangulatur, 1208, 47. Eius culpa mors omnium est, 1352, 67. In illo fuimus omnes, et in illo omnes perierunt, 1467, 234. Eiecti eramus de paradiso Domini, ex quo Adam peccati sui conscius uultum Domini declinauit, 650, 32. u. PECCATUM ORIGINALE.
    Adami cum Christo comparatio, 1336, 7. Nos Ade ruina uacuauit, sed Christi repleuit gratia, 953, 23. Mala Eue successio totum hominem deuorabat: preclara Christi hereditas  totum hominem liberauit, 1155, 41. Nostro periculo Adam scientie boni et mali famem soluit: nostro emolumento famem Christus suscepit, 1335, 6. In Adamo omne genus occidisset humanum, nisi Samaritanus descendens uulnera eius acerba curasset, 1428, 73. Christus spolia, que diabolus in Adam inuaserat, uindicauit, 1241, 11. u. CHRISTUS.
    ADOLESCENTIA sola est inualida uiribus, infirma consiliis, uitio calens, fastidiosa monitoribus, illecebrosa deliciis, 633, 21 Adolescentie nostre motus fida senectutis statione placidantur, 188, 11. Adolescentes magis metu quam ratione reuocantur a uitio, 504. 58.
    ADRIAE cetera maria miscentur, 38, 13.
    ADuENA in terra et peregrinus quis uere dici possit, 1003, 31.
    ADuERSITAS et tribulatio quedam gratie sunt, 1207, 40 et seq. Bone sunt tribulationes que sunt proprie iustorum, qui non pro meritis suis, sed pro pietate eas sustinent, 925, 92. Omnia que patiatur homo grauia in terra, non propter peccata sua eum perpeti, 653, 2; 657, 11 et seq. Non sine Dei iudicio in tribulationes uenimus, 1197, 8. Quid iusto aduersa, nisi exercitium fidei, insigne patientie, eruditio gloriosa uirtutis, confessio plena uictorie, 1146, 16. Cito fides inexercitata languescit, et crebris otiosa tentatur incommodis, 1111, 21. Tibi proficit, quod multi persecutores sunt, 1234, 43. Flagella iusto remedia sunt salutis, 1112, 26.
    Qui prosperorum cursu, et secundorum usurpatione ceciderunt, corriguntur aduersis, 900, 30. Confidentiam non habemus in uoluptatibus, habemus in passionibus, 1304, 70. In aduersis beata uita est, etiamsi multis periculis inundetur, 454, 27 et seq. Afflictationes forti uiro corone sunt, inualido infirmitates, 319, 13. Qui in tribulatione non frangitur, et legem sequitur, beatus est, 754, 34. Eximia aliquorum exempla qui in aduersis beati fuerunt, 473, 39 et seq. u. MARTYRES.
    Hec prima uirtus, ut non frangaris aduersis, non extollaris secundis, 753, 31 et seq. Ille laudandus gubernator sui, qui secundis non extollitur, aduersis non frangitur, 1070, 39. Iustus neque deiiciatur aduersis, neque extollatur secundis, 1244, 18. u. PROSPERITAS.
    In aduersis iustus non frangitur, 1084, 17. Tunditur secularium curarum fluctibus, sed non subruitur, 318, 11. Iusti tentantur secularibus afflictationibus, sed non alienantur a custodia preceptorum celestium, 320, 21. Dominus non frangi nos humilitate usque ad desperationem uult, sed usque ad correptionem, 1115, 5. Quisquis meliora sperat, numquam leuioribus frangitur, 1045, 6.
    Aduersa que putantur quare patienter ferenda, 685, 30. Quas Christus pro seruulis suis suscipiebat passiones, nos pro Domino subeamus, 829, 32. Quando quatimur aduersis, meditatio nobis in lege sit, 1122, 28. Fidelis miles non petit ut persecutiones quiescant, sed in persecutionibus se postulat adiuuari, 1110, 21. Cum animus urgetur aduersis, tunc diuinum implorat auxilium, 1086, 1. Deus adest suis iustis semper, cum aliquibus feruntur aduersis, et qua lege, 1243, 16. Iusto semper bonus Deus etiam in aduersis, 662, 3.
    In angustiis iustus magis Dominum grato benedicit affectu, 954, 25. Iustum in aduersis iustitiam Dei laudare uariis probatur exemplis, 1196, 6 et seq. Illud magnificum si subiectus iniuriis, contumeliis, egritudini, inopie, iudicium Dei laudes, 1098, 33. Magnum si tunc adhereas Christo quando te procella aliqua conturbat, 1054, 34.
    Desolationem sequitur humilitas, humilitatem patientia, patientiam probatio, probationem consolatio, 1087, 4. Quanto maiores tribulationes fuerint, tanto uberior consolatio reseruatur, 1099, 36. Unum solatii genus in erumna est culpa uacare, 629, 10. Nihil prosunt flagella post mortem, 665, 8. In hac uita nec prospera permanent, nec aduersa diuturna sunt, 748, 24. u. PERSECUTIO et TRIBULATIO.
    ADuERSARIIS fidem promissam esse seruandam, 687, 36. Nemo grauior domestico aduersario, nemo nocentior hoste eo cui celestis substantie potentia suffragatur, 885. 1. Ante de occultis pectoris tui atque secretis exterminandum aduersarium, 928, 4.
    ADULTERIUM graue est, et nature iniuria, 87, 19. Barbarus agnoscit crimen adulterii esse sibi cauendum, 258, 8. Quidquid in eam que non sit legitima uxer commissum fuerit, adulterii damnatur crimine, 291, 25. Quam seuere Deus adulterium puniat, 284, 7; 302, 59 et 60 In brutis adulteria nature ab hominibus procurata arguuntur, 82, 9.
    ADULTERAE tria spicula sunt, oculi, uerba, interpellandi assiduitas, 492, 23.
    AEGYPTII feminas eque ac masculos circumcidebant, 348, 78.
    AEMULATIONEM in bono legimus et in malo, 778, 4 et seq Aemulus pro obliquo et inuido ponitur in Scriptura, 781  71. Subemulatio astutiam habet, emulatio simplicitatem, 781, 10.
    AENON dicitur oculus suppliciorum, 816, 3.
    AEQUINOCTIUM uIII, ut Romani, uel ut alii putant, u kal. April. 253, 60.
    Greco nomine uer Latine dicitur, 263, 84.
    An er lune exortu mutari soleat, 76, 30.
    AETAS omnis munifica Christo est, 1293, 36. uigor animi infirmitatem excludit etatis, 801, 52.
    AETHIOPIA abiecta et uilis latina interpretatione signatur, 151, 16.
    AFFECTUS hominum quamuis sancti sint, sepe mutantur, 1119, 18. Omnis potentia hominis in affectu est, 1060, 15. Errat oculus, ubi errat affectus, 406, 40.
    ACAR dicitur habitatio, et cur, 345, 72. Et aduena, atque accola, 194, 23.
    AGNICULUS multis licet uersetur in millibus ouium, uocem matris agnoscit, et illa filii, 122, 25.
    AGNUS Paschalis figura erat Christi, 297, 40. Parentes nostri agnum manducantes quid figurarent, 902, 36.
    AGRI pleni pulchritudo describitur, 46, 36.
    AGRICOLAM esse aliud est, aliud operatorem terre, 271, 107.
    AIN littera, id est, oculus, siue fons, 1170, 1.
    ALANORUM bella, 1506, 10.
    ALBANUS lacus fluctibus non miscetur, 39, 16.
    ALEA suas habet leges, quas fori iura non soluant, 603, 38.
    ALLEGORIA est cum aliud geritur, et aliud figuratur, 292, 28.
    ALLELUIA, hoc est, laus Dei, 973, 3.
    ALEPH prima littera, cuius interpretatio, doctrina est, 973, 1.
    ALLIO homines delectantur, 123, 28. Sumendum est pro medicamento, non pro cibo, ibid.
    AMARA non inferuntur a Deo, ut noceant, sed ut corrigant, 1084, 16.
    AMARI se exigit qui omnes amat, 1032, 45. Morale est ut quos diligimus, eos uideamus, pre ceteris, 503, 56. Amoris aculei cito corda compungunt, nisi desiderii frena laxentur, 503, 37. u. CHARITAS et DILECTIO.
    AMBITIOSUS qui terrena maximi facit adorare uidetur diabolum, 192, 16. Sepe quos uitia nulla delectant, facit ambitio criminosos, 1340, 31. Quo remedio telum ambitionis obtundatur, 1343, 34.
    AMBROSII Sacerdotii natalis dies quotannis celebratus, 1489, 73. Gaudebat iustos diu uiuere, eosque mori dolebat, 211, 12. Plurima de Elie gestis frequenti diuersorum librorum sermone digessit, 537, 5. Non probandi ingenii sui gratia, sed populi sui instruendi causa laborem tractandi suscepit, 35, 7.
    AMEN cur sepius in Iohannis Euangelio repetitum, 882, 36. Hec est symphonia quando in Ecclesia Psalmus respondetur, amen dicitur, 1468, 238.
    AMIANTUS nullo facilis igne consumi, 541, 19.
    AMINADAB significatur pater beneplaciti, 993, 33.
    AMYGDALIS quomodo medicentur agricole, ut ex amaris fiant dulces, 55, 56.
    qui sint, 73, 23.
    ANANIAS mentitus est sibi, qui potuit minus offerre sine fraude, 769, 9. Morti addictus eterne, uniuersos ad fidei studium iusto terrore composuit, 1197, 7.
    ANGELORUM natura diuinior expers manet iniurie corporalis, 1440, 126. Angeli sine zelo nichil sunt, et substantie sue amittunt prerogatiuam, 1199, 14. Etsi aliquando ceperunt, erant tamen iam quando hic mundus est factus, 9, 17. Laudant Dominum ante ipsum mundi initium, 737, 2.
    Angelorum mirablis potestas, 300, 53. Deus eis tantum tribuit, ut uiuificandi habeant potestatem, 1356, 79. Quam citius concepto renuntiat peccato, qui Angelorum plena esse omnia considerat, 976, 9. Non est in potestate nostra uidere angelum, sed in potestate illius est apparere, 1275, 26.
    Angeli custodes boni sunt, 1055, 36. Illos mittit Dominus ad defensionem eorum qui heredes futuri sunt promissorum celestium, 976, 9. Unusquisque angelorum aut affectare patrocinium, aut uereri debet offensam, 1462, 210.
    Angeli aliter quam homines egent misericordia Dei, 1066, 29; 1077, 58. Archangelus ipse a peccato non potuit abstinere, 1352, 76. Quo errore angeli de sua uirtute et gratia deiecti, 677, 4. Leue uitium in angelo iudicio grauiore censetur, 1066, 29. Laus Iobi inferioris substantie, condemnatio est angeli, qui de statu superiore deiectus est, 824, 21. Quam inanis pompa iactantie angelice, 770, 11.
    Angeli mali et diabolus in quo loco sint, 1077, 58. Terrenis capti detinentur illecebris, 1078, 58. Ad commune ius indulgentie Dei, remissionemque peccatorum non pertinent, 1077, 58. u. DIABOLUS.
    ANIMA hominis quid sit, 266, 92. Qualis sit, 357, 4. Aristoteles  esse dixit, 266, 92. Critias et eius discipuli sanguinem esse dixerunt, ibid. Multi Philosophi ignem esse uoluerunt, ibid. Fabulas philosophorum esse animas hominum pariter ac bestiarum esse communes, 408, 45. Secundum physiologos appellatur terra, 323, 26.
    Anima non de luto, non de terra, opus est magnificum Dei generatione inspiratum, 1089, 10. Non est corporea, 405, 38. Incorporea, immaterialis et admirabilis est, 1091, 15 et seq. Dogma de incorruptione anime astruitur, 222, 36 et seq.; 405, 38, 41 et seq.
    Anima melior hominis portio, 127, 39. In hac totus est, 129, 43, etc. Nomine hominis nuncupatur, 130, 45. Ad imaginem Dei est: corpus autem ad speciem bestiarum, 129, 42, 43 et seq.; 760, 48.
    Anima ibi uiuit, ubi nichil mortale, nichil infirmum amicta sit, nichil debitum pene, 1253, 24. Alitur animus cognitione rerum, 1446, 148. Non aliud est quidquam quod uiuere faciat rationabilem animam, quam alloquium Dei, 1045, 7. Quedam uidentur eius esse etates, 1041, 30. Que sint eius primitie, 205, 1.
    Anime in corpore tres affectiones sunt, rationabilis, concupiscibilis, irascibilis, 1444, 139. Irrationabile septem in partes diuiditur, 242, 40. Quatuor motus, et qui sint, 335, 54. Maiores estus, feruoresque sunt animorum quam corporum, 1209, 1.
    Anime gressus, eius sunt profectus, 1137, 14. Quomodo dirigendi, 1144, 12. Primus eius processus explicatur, 359, 8 et seq. Et secundus, 360, 11 et seq. Et tertius, 367, 38 et seq. Et quartus, 371, 50 et seq.
    Anime pulchritudo et gratia que sit, 231, 10; 382, 78; et 1188, 15. Et fortitudo, 216, 22. Et magnitudo, 1276, 31. uerbum Dei inscribit in anima uel nature dona uel gratie, 902, 80.
    Anima cum sexum non habeat, utriusque sexus munera representat, nubit, concipit, parit, 204, 47. Anima iusti sponsa est uerbi, 1035, 8. Qualis anime sponsus, 1361, 24. Nemo est qui copulam uel anime et Spiritus, uel Christi et Ecclesie non beatam putet, 1256, 36. Christo sponso quid potest placere nisi pax animi, puritas cordis, caritas mentis? 1361, 23. Qui sint eius partus, et quam mature producendi? 205, 1.
    Anima quanto maiore desiderio cupit adherere Christo, tanto magis deficit, 1104, 4. Talis debet esse que uerbum est receptura, ut moriatur mundo, et consepeliatur Christo, 373, 53. Cum adheret bono inuisibili et immortali Deo fit illius similis, 406, 41. Diuinis intendit, terrena refugit, 358, 6. Contemnit uisibilia et sensibilia, ascendit ad eterna, 360, 11.
    Anime iustorum aquilis comparantur, 1484, 55. Anima currus est qui equos bonos uel malos habet, 378, 65. Currus est Dei, 993, 34. Unde Philosophi curulia animarum certamina in suis libris expresserint, 379, 67. uirtutum ea ornata floribus hortus est, uel in se paradisum habet germinantem, 398, 19. Ciuitas est munita per Christum, obsessa per diabolum, 131, 49. Murus est et quomodo, 1256, 37.
    In Anima hominis due secte, 184, 4. Ex ea bonum et malum, ibid. Quam diuisionem suarum patiatur portionum? 337, 57. Gemina eius nudatio, 272, 112 et 113. Que sit erugo eius? 1270, 14. Tabescit quando peccatum minuitur; incrassatur cum peccata cumulantur, et quam ob causam, 856, 34. Mors illius irrepit sceleris effectu, tentante diabolo, carne suadente, 1357, 63. Cum semel adheserit cupiditatibus, difficile in altum potest, unde descendit, sine Dei furore reuolare, 1352, 65. Cauendum ne agglutinetur huic corpori, 406, 40. Non fiat anima nostra caro, sed magis caro nostra fiat anima, 1011, 7. Numquam a corpore uinceretur, nisi prius a diabolo tentaretur, 1351, 62. Carnes anime sunt carnales cogitationes, 1168, 37.
    Anima quomodo sanetur, 252, 59. Quomodo peccatum declinet atque abdicet, 1445, 144 et seq. Licet dissensio carnis et anime per preuaricationem primi hominis in naturam se uerterit; tamen per crucem Saluatoris in societatis concordiam congruerunt, 1444, 141.
    Anime in Scriptura ponuntur pro manibus et pro hominibus, 871, 11.
    ANNA talis inducitur, ut digna plane fuisse credatur, que Redemptorem omnium uenisse nuntiaret, 1301, 62.
    ANNUS solaris quis? 74, 24. Lunaris secundum Hebreos et Romanos quis? 74, 24. Quo mense incipiat, 253, 60; 258, 71. Plures quam sex millia anni computantur a mundi constitutione, 1412, 7.
    ANSERUM excubie Romana Capitolia a Gallo hoste seruarunt, 97, 44.
    ANTICHRISTUS futurus ex tribu Dan, 523, 32. Ex abysso ascendit, ut aduersus Eliam, Enoch, atque Ioannem preliaretur, 930, 10. Arius, aut Sabellius, immo omnes sunt Antichristi qui praua nos interpretatione seducunt, 1508, 21. Ubi Antichristus, ibi dies dimidii, 888, 8. Iudei in cum  credituri sunt, 896, 19.
    APELLES auctor ex quo plerique in Scripturam sacram questiones proponebant, 155, 28.
    APUM mirabilis natura in prolis generatione, constructione fauorum, collectione mellis, regis institutione ac fide erga illum, 106, 67 et seq. Earum cantus, 109, 76. Superfuse oleo necantur, aceto reuiuiscunt, ibid.
    APOLLINARISTAE arguuntur qui dicunt Christum corpus, non animam suscepisse, 868, 26.
    APOLLO Pythius non fuit auctor sententie, Nosce te ipsum, sed ex Moyse desumpta, 986, 13.
    APOSTOLI prestantiora, et actuosa sunt membra Christi, 948, 10. Cur Christus non sapientes aliquos, non diuites, non nobiles, sed peccatores et publicanos elegerit, 1366, 44. Christus eos misit ad seminandum fidem, qui non cogerent, sed docerent: nec potestates exercerent, sed doctrinam humilitatis attollerent, 1424, 59. Prelia intestina Romanorum sedata, eo profecerunt, ut per totum orbem Apostoli mitterentur, 934, 21. Christi censores sunt quibus acquisitus est orbis, 1293, 36. Columne sunt Ecclesie, 1030, 38. In iis fuisse merita prophetarum, 1417, 27. Non solum secundum corpus uiderunt Dominum, sed etiam secundum uerbum, 1267, 5. Boni flores sunt qui diuersorum scriptorum atque operum suorum fuderunt odorem, 1040, 25. Apostolos quos Dominus ab omni peccatorum labe mundauit, macula nulla postea fuscauit, 520, 25. Dominus quod ante erat iudicii sui, eis dedit peccata remittendi equitate soluenda, ne cito soluenda diu ligata manerent, 858, 37. Cur non in suo, sed in Christi nomine demoniis imperabant, 1341, 26. Cur apostolica instrumenta piscandi retia sint, 1354, 72. Apostoli hore sunt, Christus dies, 1464, 222.
    APPARERE quis dicatur, 1274, 24.
    AQUA diuiditur in tres species, mare, fluuios, lacus, 336, 55. Aquarum congregatio quomodo fieri potuerit, 35, 8 et seq. Quo omnis earum redundantia deriuata est, 39, 14 et 15. Quomodo super celos esse possint, 26, 9 et seq. Aque mira diuersitas, 57, 62. Congregari, timere, et fugere nouit, quando Deus precipit, 33, 1 et 2. Aquarum commendatio, 1514, 48.
    AQUILA an fetus suos alat, 104, 60. Quomodo eosdem probet, ibid. et 1212, 13.
    AQUILA et Symmachus qui unitatem Patris et Filii uidere non potuerunt, eam aliquoties in sermone confessi sunt, 155, 27.
    ARBORUM ortus, 51, 47 Diuersitas, fecunditas, etas, sexus, 54, 54; 61, 71. Utilitates, 59, 65. Lacryme earum quantum inter se discrepent, 58, 63.
    ARCA Ne cum arca federis comparatur, 234, 16. In eius edificatione descriptam humani figuram corporis, 232, 13; 248, 50.
    ARCUM suum cur Deus posuerit in nube, 790, 27.
    ANIMALIA propter hominem, alia propter utilitatem, alia delectationis gratia, alia uoluptatis, 239, 33. Noxia in terris, in aquis innoxia sunt, 81, 6. u. BESTIAE.
    ARDEA imbres formidans supra nubes uolat, 97, 43.
    ARIDA significat aliquam terrarum speciem, et qualem, 39, 17. Cur terra uocata sit arida? 40, 19.
    ARIES cur eri comparetur, 334, 50. Figura est uerbi diuini, 335, 52. Immolatus ab Abrahamo figura fuit Christi, 307, 77.
    ARIMINENSI in concilio perfide preuaricationis auctores, dum imperatoris gratiam sequuntur, Dei gratiam perdiderunt, 1372, 71.
    ARISTOTELIS sententia de narratoribus superfluis, 1110, 19. Duo principia rerum ponit, materiam et speciem, et tertium cum iis quod operatorium dicitur, 2, 2. Quid de mundi eternitate senserit, 2, 3. u. ARIANI.
    ARIUS tinea est, et quam ob causam, 1207, 13. Quem martyres oblatione sanguinis Dei filium fatebantur, huic Ariani questionem generis inferebant, 1294, 37. Dum unum a consortio diuine operationis excludunt, plures inferunt, et prerogatiuam quam filio negant, seruulis donant, 128, 40. Quod negant Christo, Antichristo non negabunt, 1509, 21. Eos in perfidiam iuisse cognoscimus, dum reliquerunt Apostolum, sequuntur Aristotelem, 1249, 10. Non multum a Iudeis differunt, 715, 26. In Manicheorum assertionem perueniunt, 732, 70 et seq. Contra eos probatur filii diuinitas, 1314, 95. Animam suam humiliant et deiiciunt, 847, 12. Regali subuixi potentia minantur acerba supplicia, nisi eis templum tradatur, 786, 19. Societatem regalis potentie affectant, ut militaribus armis impugnent Ecclesie ueritatem, 1474, 17.
    ARMA. Infirmos tela sua uulnerant, nec potest bene uti armis, qui ea ferre non nouerit, 1334, 50.
    ARMENII et Gothi predicationi euangelice crediderunt, 1507, 14.
    ARROGANTIAE ruina mala est, 1005, 35. Didicisti humilitatem  magis sequi quam arrogantiam, sedulitatem affectare quam potestatem, 196, 27. u. DIuITES et SUPERBIA.
    ARTERIARUM initium et insiti caloris cor esse plerique arbitrantur, 137, 61. Arteria minus habet sanguinis, multo amplius spiritus, 266, 92.
    ARTIUM alie sunt actuose, alie theoretice, 9, 17.
    ARUNDINI et calamo quinam comparentur, 1380, 104.
    qui sint? 73, 23.
    ASER interpretatione Latina significat diuitias, 524, 38. Benedictio eius explicatur, ibid.
    ASINUS piger quid nos doceat, 117, 11.
    In asina figuratur populus gentilium, nunc Christo subditus, 305, 71; 1296, 43.
    ASSYRII, hoc est, dirigentes, 151, 17.
    ASTUTIA timet omnia, nec se consiliis suis credit, 963, 21. Spiritalis esse debet, que seruet salutem, dolum nesciat, 781, 10.
    ATHLETARUM diuersa certamina et nomina, 801, 55. Qui uocentur pueri, ephebi, et uiri? 800, 52. Iis abstinentia necessaria, 885, 1. Athleta bonus membra sua monstrat, ut conuersationis sue approbet disciplinam, 1228, 21. Ultimo die sortem corone habet, 113, 1. Quandonam in certamine uictus habeatur, 799, 51. Illius casus proprie ruina appellatur, ibid. Ambrosius puer athletam uidit, qui cum elisisset aduersarium, frontem ei percussit calcaneo, quod signum fuit eo quod insultauerit ei, 876, 24.
    Athleta Dei exercetur, et probatur aduersis, 284, 16. Athlete sumus et impellimur: alii ruunt, et plerique eliduntur, 800, 51.
    ATOMORUM ualidiorum complexionem causam perseuerantie iugis non prestare, 4, 7.
    AUDIENDI officium omnium est firmamentum, 1158, 3. Tacendum est quando paratum non inuenis auditorem, 916, 70.
    AUGUSTO Romanum imperium tedio bellorum ciuilium delatum est, 934, 21.
    AURES cur exstantiores; et sinuatio interiorum, 138, 62; 235, 19. Earum ut necessarius usus, ita decora species, 235, 19.
    AURUM non tam sua gratia, quam hominum pena commendat, 581, 55. u. AuARITIA.
    AuARITIA possessionum iura, que Deus omnibus uoluerat esse communia, distribuit, 1064, 22. Refugit consortium plurimorum, 99, 47. Magna illecebra delinquendi est rerum affluentia secundarum: in superbiam extollit, obliuionem auctoris infundit, 659, 16. Quomodo laqueus in auro, uiscus in argento, nexus in predio, clauus est in amore, 397, 16. Auri cupiditatem materiam esse perfidie, et auaritie studio sacrilegia solere generari, 681, 16. Fidem frangit, nec tenet uerborum simplicitatem, 755, 37. uerum est causam inopie nostre auaritiam uideri, 1439, 124. uanum est profluuium, 576, 42.
    Auaritia hominum quanta sit, 90, 26. Arguitur, 92, 30. Inuidia opum terras facit intutas, et ad latrocinium plurimos excitat, 557, 70. Inexplebilis mercatorum auaritia arguitur, 557, 70 et seq. Quam male crebra naufragia accusent, ibid. Inflammatur lucro auaritia, non exstinguitur, 567, 4. Quo plura abstulerit, eo magis inopem se esse credit, 193, 21. Nullus rapiendi modus, ubi nulla mensura cupiendi, ibid. Non minorem febrem amoris esse quam laboris: febris nostra auaritia est, febris nostra libido, 1351, 63. uanum est carnalis cupiditatis incendium, 852, 23. Cur malus auaritie languor, 750, 28. Ipsi rapina sub dita est, 1183, 45. In historia Achab et Iezabel auaritia diuitum describitur, 576, 42. u. DIuITIAE.
    Auari bona non sunt uera bona, 951, 17. Nescit bona nisi ea que questuosa sunt, nominare, 574, 36. Sterilitas illi soli est questuosa, 574, 35. Auaris lucrum omne ad uirtutem dispendium est, ad cupiditatem incendium, 89, 23. Quomodo quod putamus lucrum esse pecunie, damnum sit anime, 1026, 26. Pecunia uendunt Christum, qui pluris eam ducunt quam religionem, 880, 32. Rarus qui legem Dei auro et argento preferat, 1085, 21.
    Auarum diuitem quam iuste Deus puniat, 578, 48. Dum plus uolumus, etiam quod minus est amittimus, 1147, 21. Toto mundo eget, cuius non capit mundus cupiditates, 579, 50. Quantacumque spatia domus sue porrexerit, clauditur angustis opinionis sue finibus, 1042, 33. Custos est, non Dominus facultatum suarum, qui eas terre infodit, 582, 58. Quid miserius quam ut custodia torqueat, quarum abundantia nichil prosit, 391, 4. Alios deuorans, et ipse ab aliis deuoratur, 84, 13 et 14. Oculi tui non lupi oculi sint, et insidiantis ad predam, 1171, 8. Quomodo seruus et mendicus omnis auarus, 490, 20. Caue ne cor tuum terre uiuus infodias, 466, 23. Quid aliud nisi metallum est mens auari, 661, 21. Omnes cupidi, omnes auari Giezi lepram cum suis diuitiis possident, 1349, 54. u. DIuITES.
    AuERNUM mare, 39, 15.
     AuIUM uaria genera describuntur, 98, 47 et 48. Diuersi pedes, et cur? 108, 74. Cur nulli pedum officio careant, 98, 46. Piscium cum auibus cognatio, 98, 45.




B
    BABYLON, hoc est, confusio, 278, 128.
    BALNEUM. Rome olun cum parentibus filii et maxime puberes non lauabant, 274, 116.
    BARRABAS patris filius latine dicitur, 1526, 102.
    BASILISCUS quodcumque prior uiderit animal fertur occidere: si hominis fuerit preuentus aspectu, interficitur, 1095, 24.
    BAPTISMUS Ioannis oculus supplicationum est: baptismus Christi oculus gratiarum, 816, 3. Inter utrumque baptismum quodnam discrimen, 1175, 19, et 1307, 79. Aqua Ioannes baptizabat, Christus Spiritu, 1535, 140.
    Baptizatus est Dominus non mundari uolens, sed mundare aquas, ut baptismatis ius haberent, 1308, 83. Aqua incipit prima, et complet mysteria, 1514, 48. Non ante altaris sacramenta quam baptismus, 1533, 135.
    Baptizatus diabolo et operibus eius abrenuntiat, 7, 14. Renuntiat et mundo, 1502, 36. Iustificat Deum, quia peccata propria confitetur, 1204, 30. In baptismate est confessio et uenia peccatorum, 1348, 3.
    Baptizatus in Iordanem nudus descendit, 966, 32. Descendit etiam in mortem Christi, et in resurrectionem eius ascendit, 819, 10.
    Baptizatus licet toto corpore, postea tamen esca spiritali potuque mundatur, 1178, 29. Non offert sacrificium, nisi octauum ingrediatur diem, 972, 2. Seruanda uestis qua nos sacro Dominus emergentes fonte uestiuit, 1361, 25.
    BAPTISMA Ecclesie unum est, quo necesse est baptizari Catechumenos, 997, 14. Fit per sacerdotes Ecclesie, ibid., 15. Cuilibet etati conferendum, 349, 81. Nec umquam iterari debet, 1491, 78.
    Quid per baptismatis sacramentum Christus operetur, 806, 63. In eo iustitia omnis impletur, 689, 44, et 980, 17. Peccatum abluitur, 42, 23; 210, 10; 561, 83; 1031, 42, et 1476, 24. Aqua enim corpus abluente, Spiritu anime peccata mundantur, 1307, 79. Etiam in ipso fonte sanctificatio diuinitatis aspirat, 1307, 79. Homo septiformem accipit spiritum, 652, 36. Arguuntur qui baptismo initiari differunt, 561, 83 et seq.; 1464, 221.
    Mare rubrum, fuit figura baptismatis, 689, 43. Item Iordanis fluminis conuersio, 1278, 37. Huius quoque typum demonstrauit Elias, 562, 48.
    Baptismus passionis est, quo unusquisque sanguine suo mundatur, 997, 14. Quis baptizetur in lacte, 1176, 21. u. SACRAMENTA.
    BATHUEL sapientia dicitur: interpretatione autem Latina, filia Dei significatur, 426, 20.
    BEATITUDINEM non in diuitiis, non in potestatibus et honoribus, non in nobilitate generis aut decore aut pulcritudine, nec in corporis salubritate positam esse, 743, 15. Hic eam non magnam, non ueram inueniri, 1166, 30. Ea enim potiora que futura sunt, 1152, 33. Aristotelis et Peripateticorum, ac Pythagoricum dogma de beatitudine prius ab Abrahamo agnitum, 345, 70. Quod perfectum, beatum, 456, 34.
    Beatitudo omnis a Deo est, 1028, 32. Sita est in sola possessione ueri et boni, 455, 32; 1058, 7. Beatitudo eterne uite describitur, 411, 52 et seq. Quis Deum uideat, 787, 21. Etsi multa bona, una tamen est uita eterna, 1342, 30. In beatitudine perfecta omnia, 410, 49.
    Beatitudinem uite eterne cur Christus proposuerit, 742, 13. Item cur diuersa premia, 1224, 9. Que sint animarum post mortem habitacula usque ad ultimam iudicii diem, 407, 45 et seq. Quo ordine digesta sit earum letitia, 408, 48. In resurrectione nos in simplicis creature gratiam transfigurabimur, 1458, 194. Retributio, regnum celorum et paradisi est incolatus, 1157, 46. Non meritis nostris adscribenda eius acquisitio, 1166, 30.
    Nulla Dei regno infirma etas, 1462, 213. Nullus etiam sexus, 743, 14. Nemini intercluditur, nisi ei quem sue professio uocis excluserit, 1459, 200. Debilitas beatitudinem impedire non potest, 472, 34. Latro minister diaboli, eo peruenit, unde ipse deiectus est, 864, 17. Difficile uidetur hominibus, ut spem periculis emant, damnoque presentium future lucrum mercentur etatis, 1421, 1. Quemadmodum regnum celeste rapiatur, 1382, 112 et seq.
    Cur quatuor tantum beatitudines sanctus Lucas Dominicas posuit, octo uero sanctus Mattheus, 1367, 49; 1370, 62.
    BELLATORIS uirtus difficilioribus locis est necessaria, 229, 5. Certamina bellorum insanie sunt false, 866, 4.
    BENACUS lacus fluctibus non miscetur, 39, 16.
    BENEDICTIO pro maledicto uocatur, 578, 46.
     Benedictio est sanctificationis et gratiarum uotiua collatio, 515, 7.
    Cum Sacerdos benedicit, populus respondet Amen, et quare, 882, 36.
    BENEFICIA nostra non uulganda, sed premenda, 1356, 5. In beneficio pari potior est, qui prior cepit, 230, 6; 1373, 74.
    Beneficia diuina plena semper et redundantia sunt, 1276, 29. Non dormientibus, sed obseruantibus deferuntur, 1347, 49.
    BENIAMIN typus Pauli Apostoli. 530, 57 et seq.; 1038, 17. Eiusdem benedictio exponitur, 530, 57 et seq.
    BERSABEE filia sabbati, aut filia plena, uel puteus dicitur iuramenti, 726, 51. Cur in generationibus Domini non pretermissa sit, 1328, 39.
    BESTIIS aliis cur Deus colla breuiora, aliis longiora formauerit, 124, 30. Earum pluribus cur cornua concessit, 893, 15. Solo norunt odore noxia et profutura discernere, 120, 21. Nesciunt odia nouercalia, 121, 22. u. ANIMALIA.
    BETH littera confusio declaratur, 981, 1.
    BETHEL, id est, domus Dei, 284, 6.
    BITUMEN uehementis ad constringendum nature est, 234, 14.
    BONI natura quenam sit, 376, 60. Quod malum non est, illud etiam bonum, 389, 1. Ordo bonorum quis? 327, 33.
    Unde philosophi bonum illud transtulerint, quod summum asserunt, 412, 55. Unde Epicurei traxerint summum bonum uoluptatem esse, 351, 85. Iidem refelluntur, 314, 3.
    Deus solus summum est bonum, 382, 78 et 79. Quod uere bonum, illud incorruptibile est, 314, 3.
    Id quod bonum est naturaliter nobis intelligimus esse preceptum, 161, 39. Que bona sunt Spiritu Dei uiui scribuntur, que autem uitiosa graphio ferreo, 731, 66. Quod bonum et faciendum, consonans est et adherens: quod uero turpe hoc dissonans, 154, 26. Bonum nostrum, non ex necessitate sit, non cum merore atque mestitia, sed uoluntarium, 1243, 36.
    Quidquid nobis boni accidit, illud Dei iustitie deputemus, 183, 2; 1075, 52. Deus operatur quod bonum est, non quod malum; gloriam operatur, penam relinquit, 179, 74. Diuinum est quod bona promittantur, nostrum quod mutantur, 230, 6.
    In Boni operatione remuneratio est, 744, 17. Multa in hoc seculo bona esse et iucunda uidentur, que non sunt, 1080, 6. Bono uiro ex sententia cuiusdam philosophi quatuor inesse debent, et que illa, 325, 29.
    BONITAS fructus est Spiritus sancti, 782, 12. Nulla querela est ubi et mentis bonitas concordat et facti, 1272, 19.
    Bonitas popularis abundat aliis, sibi restrictior, 1261, 2.
    BOuES impendente pluuia ad presepia se tenere nouerunt; naturali sensu serenitatem colligentes, foras spectant, 120, 20.
    BUXUS elementorum apicibus utilis exprimendis, 54, 53.




C
    CADAuERA mortuorum olim facibus ardere consueuerant, 833, 41.
    CAESAR Pompeium Magnum, et iuniorem debellauit, 934, 21.
    CAESARIES reuerenda in senibus, ueneranda in Sacerdotibus, terribilis in bellatoribus, decora in adolescentibus, compta in mulieribus, dulcis in pueris, 135, 56. Utilitas eius et decus, 235, 21.
    CAIN dictus est acquisitio, et cur, 184. 3. Duplex defectus in eius sacrificio, 195, 25 et seq. Alter defectus, 214, 18. Iustitia defuit, 216, 21. Cur idem campum sterilem parricidio elegerit, 218, 26. Cur illum Deus interrogauerit ubi esset frater eius, 218, 17 et seq. Cur signum acceperit, ut eum nemo occideret, 769, 7. Cur in illum continuo non uindicatum, 223, 38. Cur remissus sit sine prescripto pene, 177, 71. Ei longeuitas indulta, uindicta fuit, 222, 37. A quo timeret occidi, 221, 33. Cain parricidalis figura fuit Synagoge populique Iudeorum, 185, 5.
    CALCEAMENTA de corio animalis mortui confici solent, 1423, 57.
    CALICES duo, unus mortis, alter uite, 822, 17.
    CALUMNIA grauior, tentatio leuior, 1190, 24 et seq.
    Aduersus calumniantes et peccatores iustus suo iudicio contentus est: meritorum autem suorum iudicium Christo reseruat, 847, 13. Cur turbari non debeant, qui falsis criminibus appetuntur, 493, 27.
    CANCRI astutia ad capiendum ostreum, 88, 22.
    CANIS, rationis expers, sentiendi sagacitate uim sibi rationis adsciscit, 221, 23. Canis sanguine, omnis ferarum morbus curatur, 123, 26. Canes ad relationem gratie humanum  erudiunt affectum, 119, 17. Antiochie canis militem qui Dominum suum necauerat, indicauit, 122, 24. Canum origines qui recensere solent, arguuntur, 580, 54.
    CANTICA Cantic. triplicem sapientiam continent, moralem, naturalem et mysticam, 365, 27 et seq.
    Duo cantica Moysis quantum libros eius illustrent, 739, 5.
    CANTORES cur sibi Salomon constituerit, 1052, 26.
    CANTUS Ecclesie, 34, 5. uirorum, mulierum, uirginum, paruulorum, 42, 23; 741, 9.
    Cantibus aut fidibus certantes ultimo die habent sortem corone, 118, 1.
    CANERE intus quid? 742, 12.
    Cantico delectatur Deus non solum laudari, sed etiam reconciliari, 739, 5.
    CAPH littera significat curuati sunt, 1103, 7.
    CAPRAE unde nomen, 334, 50. Capris et ouibus cibus medicina est, 48, 40. Armata uenenis tela sentientes, herbis uulneri remedium adhibent, ibid.
    CAPREA dictamno excludit sagittas de uulnere, 123, 26. Capree agrestis sanguine sibi medetur leopardus, 123, 26. Allium fugit, ibid., 28.
    CAPTIuITAS hec est uere dolenda que eterne spei libertate priuata uidetur, 1172, 9.
    CAPUT, membrorum omnium prestantissimum esse demonstratur, 135, 55 et seq.; 234, 17; 236, 23. Ex eo ductus uenarum, meatusque spiritus, sanguinis uires in totius corporis partes deriuantur, 1221, 1. Capitis ossa cur densioribus capillis uestiantur, 141, 73. Cur capite abdicantur qui in aliquo crimine damuantur, 1222, 1.
    CARO posita in Scripturis pro homine terreno, 132, 32. Non potest esse ad imaginem Dei, 130, 45. Caro nostra terra est, quam improbus operatur, et bonus excolit, et quomodo, 271, 108.
    Non caro, sed affectus auctor est culpe; caro autem uoluntatis ministra, 448, 11. Fraude et ueneno infusa serpentis, facta est caro peccati, et caro mortis, 817, 5.
    Carnis natura discipline repugnat, quia uoluptati obtemperat, 230, 7. Semper exestuat, sibique ipsa tempestas est, 232, 12; 634, 23. Stimulus mentis est, et passiones eius compunctiones sunt nostre, 318, 13.
    Carnis simul domestici et Dei esse non possumus, 373, 54. Peccatum est secundum carnem ambulare, et cur? 817, 5.
    Caro et sanguis, et nequitie spiritales, patientia et continentia corporis, et animi moderatione superantur, 801, 56. Nisi sensus carnis moriatur, nullus potest esse fructus uite eterne, 420, 8. Nemo grauior homini hostis quam homo ipse, et carnis sue infirmitas, 650, 30. Castigandum carnis nostre tumorem, 847, 12.
    Licet non condito carnis uideatur nos humiliare, sed culpa; tamen multis humiliatur et caro, 918, 75. Si carnis fortitudo deseruit, mentis fortitudo preualuit, 832, 40. Anime caro fiat appendix, 1444, 141.
    Carnis humane fragilitas eleganter describitur, 44, 30. Herba et flos feni figura est carnis humane, 44, 29. Caro infirmitatis, est lectus doloris, 871, 12. Carnis timendam non esse infirmitatem, et qua causa, 826, 26; 830, 33.
    Quorum carnalia sunt opera, hos filios dicimus carnis, 231, 9. Gigantum similes sunt homines studentes cultui carnis sue, 230, 8.
    Maledixerat Deus carnem preuaricantium: benedicitur autem in Christo, 1033, 2. uas erat diaboli, caro hominis peccatoris, que post ea facta est uas electionis, 1240, 11.
    CARTHAGINEM Tyrii condiderunt, 557, 72.
    CASPIUM mare, Creticum, et Septemtrionale, 38, 12.
    CASTITATIS ubi est conscientia, uultus liberior est, 994, 6. Castitas omnes corporis passiones abolere consueuit, 151, 26.
    Castitatis laus in iuuene quam in sene maior est, 504, 58. In castitatis uestigio bonus gressus est, 1188, 15. Porte Ecclesie porte castitatis sunt, 1407, 99. Ecclesia domus est castitatis, 1040, 26. Quantum Euangelio profecerint studia castitatis, 1039, 21; 1113, 28. Pudicitia nos separat a pecudibus, angelis iungit, 963, 21. Quam merito expertes libidinis angelis comparentur, 1011, 8. In insulis se abdicant qui continentie proposito eligunt mundo latere, 41, 23.
    CATECHUMENUS qua methodo imbuendus, 1410, 107. Quomodo cauere debeat ne male discat a Photino, Ario, et Sabellio, 172, 58.
    CEDRUS suspendendis tectorum apta culminibus, 54, 53. Cedrinarum tabularum usus eligitur tectorum fastigiis eleuandis, formandisque litterarum elementis, 1256, 38. Cedri specie, maiorum qui iusti fuerunt, gloria declaratur, 1015, 20.
    CEREBRUM cur partibus ceteris mollius, 138, 61. Initium est neruorum et omnis uoluntarie commotionis, 137, 61.
     CERuIS cibi loco uenenum est, 48, 40. Ramusculis olee sanantur, 47, 37. Eorum cursus directior, uulpecule flexuosus, 981, 2. Quanta eorum simplicitas, 638, 2.
    CERTAMEN lustrale subeuntibus disciplina uiuendi necessaria, 885, 1. In certamine curuli quanta equorum grecorum industria, 690, 46. In circo uilis et abiecta contentio, litium feda difformitas. Circensium studia insanie sunt false, 860, 4. Arguuntur ii qui ad diuersa circensium ludorum atque theatralium spectacula festinant, 1026, 27.
    Certamen graue intra hominem, ut secum ipse pugnet, et cum suis cupiditatibus prelietur, 1234, 46. Grauior est pugna eius qui intus, quam illius qui foris dimicat. 711, 15. Quare plerumque fiat ut in grauioribus et asperioribus certaminibus coronemur, 929, 8. Quid agendum sit ei qui nomen dedit ad agonem Christi, 560, 79.
    CETE, immensa piscium genera, ubi habitent, 91, 28. In Atlantici maris profundo feruntur uideri, 93, 32.
    CETHURA latine odorifera significatur, 194, 32.
    CHALDAEORUM opinio de mundo superiore, 316, 9. Eos superstitioni uane intentos esse magis quam ceteros accepimus, 290, 22. Siderum cursus uane studio superstitionis explorant, et impie serunt gentilitatis errores, 747, 22. Chaldeorum, id est, Mathematicorum scientia de hominum natiuitate inutilis est, noxia, impossibilis, impia, 67, 12. Peritiores in numeris habentur, 1297, 47.
    CHAM significat calorem, 270, 106; 276, 120. Non Cham qui peccauerat, sed filium eius Ne seruituti addixit et quare, 274, 120. Cham improbum meruit habere filium, quia improbus fuerat patri, 270, 105; 273, 114.
    CHAMAELEON diuersas species fertur uario calore mentiri, 109, 77.
    CHANAAN idem ac turbatio eorum, 270, 106; 276, 120.
    CHANANAEA prima exiuit de gentium nationibus, et perseueranti obsecratione tantum Domini testimonium meruit reportare, 907, 49. Christum pretereuntem reuocat, tacentem rogat, excusantem adorat, negantem inclinat, 1383, 113.
    CHARITATEM spes precedit, sequitur salus, 1245, 22. Cum spes et fides in caritate sint, non est dubium quod maior sit caritas, 1183, 44. Maior omnibus caritas, 1542, 176.
    Quam bonum ignis caritatis, 1131, 2. Bona caritas, et pietas bona, utrumque Dei, et utrumque est Deus, 846, 10. Si parentes diligimus, quanto magis diligere debemus creatorem parentum, auctoremque nostrum, 421, 10. uere Deum diligit, qui sine tristitia, sine timore, uoluntario potius studio quam coacto precepta conseruat, 1131, 4. Qui Christum sequitur, non premio ducitur ad perfectionem; sed perfectione consummatur ad premium, 672, 28. Charitas suscitatur in ueteri Testamento, resuscitatur in nouo, 1023, 20.
    Charitatis ale, ale ignis, quibus dilectionis inflammat ardorem, 1217, 29. Habet clauum suum caritas: habet gladium suum, quo anima uulneratur, 1169, 39. Nulla uehementiora, nulla sunt grauiora uincula quam caritatis, 1155, 39.
    Bona caritatis uulnera, 723, 44. Bonum est uulnerari sagitta caritatis, 1023, 17. Cur durus sit zelus caritatis, 1169, 9. Mortem habet caritas, et zelum habet caritas, et alas ignis habet caritas, 381, 77. Beatus uir qui in caritate Dei tabescit, 1236, 52.
    Charitas culpam, et omnia peccata mortificat, 1169, 39. Multam caritatem remittere peccata, 692, 49 et 50. Charitas excludit omnem perturbationem, 1079, 2; 1243, 16. Nos superioribus nectit, celoque inserit, 53, 57. Siue in leua, siue in dextera bona est mansio caritatis, 1023, 19. Qui diligit, ex uoluntate facit mandata legis: qui timet, inuitus obseruat, 951, 30; 1131, 3. Maior est mentis dilectio quam sermonis gratia, 846, 10. Iustus quasi suam putat fratris erumnam, 870, 6. Pietatis et caritatis officiis benedictionem morituri nobis impetrandam, 404, 36.
    Qui diligit, in omni statu suo debet seruare diuturne caritatis affectum, 752, 30. Ii qui uidentur in Ecclesia debiles, pauperes, imprudentes, etiam peccatores abundantiori indigent honestate, et maiore presidio fulciendi sunt, 1076, 54.
    Quo sensu Christus precipiat par ntes odisse, et inimicos diligere, 1162, 15 et seq. Legis oraculum, ac philosophie fastigium supergressus, in eos quoque qui leserint, pietatis caritatisque porrexit officium, 1373, 73 et seq. Christianos etiam inimicos non licet non amare, 1100, 41; 1130, 57. Qui aliis non pepercerit, ipse sibi spem remissionis eripiet, 221, 34. Conuicium ferre et non referre quam bonum sit, 1037, 14. u. INIMICUS.
    CHRISTUS est Messias, 365, 26. uerbum potuisse suscipere carnem, 717, 29 et seq.
    Cur necessarius, ut Adami peccatum solueret, 1039, 22. Deus ex ipsa natura plurima exempla ante premisit, quibus  suscepte Incarnationis decorem probaret, et adstrueret ueritatem, 105, 65. Christum in Adam et aliis patriarchis exspectatum fuisse inductione probatur, 860, 6 et seq. Isaac oblatus a patre figura eius est, 862, 12. Et Iacob, 467, 25. Et Iudas, 679, 11. Cuius benedictio eidem Christo accommodatur, 518, 16 et seq. Item designatus in Ioseph, 679, 12. In uirga Moysis, 1001, 24. In Columna nubis, 1019, 3. In serpente ereo, 1073, 15. Dauid typus Christi, 686, 12, 14; 682, 120; 1202, 25.
    Cur Lucas ad Deum putauerit generationem Christi esse referendam, 1318, 11. Radix est familia Iudeorum, uirga Maria, flos Marie Christus, 1289, 24. Cur ab Abraham plures secundum Lucam successiones usque ad Christum sunt pauciores, et per alios secundum Mattheum, 1318, 14 et seq. Cur Mattheus generationem Christi per Salomonem deriuandam putauit, Lucas uero per Nathan, 1318, 13. In genealogia Christi posse plures esse successiones, pauciores generationes, 1331, 45. Quomodo Christus ueri regalisque generis fuerit, si nullum ex semine Iechonie regnaturum Propheta predixerit, 1329, 42 et seq. Cur Mattheus computauerit inter maiores Dominici generis peccatores plurimos, idque Lucas declinauerit, 1327, 36; 1332, 46. Achab et Iechonias annumerantur eius maioribus, ut omnes homines redempturus, beneficium a suis maioribus inchoaret, 718, 33.
    Christus quando erat, quomodo erat, quid erat, quid egerat, quid agebat, ubi erat, quo uenerit, quomodo uenerit, quo tempore, et qua causa, 1295, 40. Christi caro erat uirginis partus, 682, 22. Nam etsi de uirgine natus est, et Spiritu sancto, tamen hominis est filius, quia homo uirgo, 864, 18. Iudei quem per mulierem uenturum putabant, per uirginem uenisse non credunt, 1307, 78. In Christo caro dispensationis est, quam miserationis titulo, et pietatis iure suscepit, ut captiuam redimeret, ablueret contaminatam, mortuam resuscitaret, 875, 20. Quomodo saltu quodam uenit in mundum, 365, 31. uenit in signaculo, uenit in lege, uenit in corpore, 1450, 166.
    Caro Christi nascitur nobis, uerbum datur, 754, 33. Creatus est, ut uias mihi demonstraret eternas, quibus homo redire possit ad Dei regnum, 1025, 25. Natus est nobis qui credimus, non Iudeis, non hereticis, non manicheis, 754, 33. uenit ut ruina sit perfidorum, iustorum autem et fidelium resurrectio, 776, 28. Cito Iudeis uenit, opportune gentibus: cito perituris, commode credituris, 1181, 38. Ubi nascitur, nisi in corde tuo et in pectore tuo, 1294, 34.
    Si apostolorum umbra sanabat, quanto magis caro Christi quos tangit a morte defendit, 879, 30. Umbra erat que sanabat, et nunc totum protegit orbem terrarum, 1210, 5, 6. Caro Christi cur Dei templum sit, 942, 16. Corpus eius magnum est templum et mirabile altare, 1002, 26.
    Christus nascens non mediocribus signis Deus probatur, 1296, 43. Omnis etas, et uterque sexus, euentorumque miracula fidem generationis Domini astruunt, 1301, 58 et seq. Quando et quomodo natus, et quantus sit rimari, magis offendiculum questionis, quam edificationis profectus est, 1406, 93. Non licet mihi scire generationis Christi seriem, non licet tamen nescire generationis fidem, 1406, 93. Christum non quasi paruulum nutrias, sed quasi uerum atque perfectum Deum noueris adorandum, 940, 11.
    Christus solus est plena imago Dei, 1514, 49. Deus ex Deo est, equalis ex equali, 767, 4. Ex intima et incomprehensibili Patris processit substantia et in ipso est semper, 527, 51. Christi uelle, perfecisse est, 411, 54. Ille bene magnus, cuius uirtus mundum repleuit, qui ubique est, et erit semper, 1286, 13.
    Christus non cepit ex uirgine, qui ante uirginem loquebatur, 1346, 44. Cur secundum diuinitatem initium omnium sit et finis, 8, 15.
    Christum qui non crediderunt Dei filium, nec filium uirginis crediderunt, 1267, 6. Ipsum loquitur Scriptura Iesum Deum hominemque, in utroque perfectum, 1346, 45. In uno Christi nomine et diuinitatis et incarnationis expressio, et fides passionis est, 1405, 93. Christus non alter ex Patre et alter ex uirgine, 767, 4. Non deposuit quod erat, sed reseruauit, 965, 27. Christum qui sine diuinitatis fide, aut corporis sacramento cognoscit, tinea est, 1270, 13. Qui hominem eum negauit, Deum negauit, 1438, 120. Ipse est qui natus est ex uirgine, ipse est qui mirabilia fecit in populo, ipse est qui mortuus est pro peccatis nostris, et resurrexit a mortuis: unum horum si retraxeris, retraxisti salutem tuam, 1401, 101.
    Christi caro nec detrimentum diuinitati afferre potuit, nec augmentum, 717, 29. Illi soli seruabatur magnarum prerogatiua uirtutum, 655, 6. uerus est propheta, et quomodo, 1075, 53. Temporum finem non per naturam hominis sed per naturam Dei nouit, 1478, 34. Nouit sibi, nescit mihi, 1479, 35. Christi caro uelut murali diuinitatis claritudine  circumsepta, celestis habuit protectionem gratie, 1020, 7.
    Christus habet semper in substantia sua caritatem sicut et regnum, 369, 46. Illi Deus est pater generatione propria, nobis adoptione uoluntaria: illi per gratiam, nobis per naturam, 1540, 167. Homo erat secundum carnem, sed ultra hominem secundum operationem, 919, 76. Non humani corporis, sed diuine potestatis est regnum quod habet, 1528, 113.
    ualde errant qui carnem hominis aiunt esse susceptam a Christo, affectum negant, 956, 5. Cum corpus suscepit, omnia debuit subire que corporis sunt: diuinitas autem commutari per hos nescit affectus, 1442, 133. Sequestrata delectatione diuinitatis, tedio mee infirmitatis uere afficitur, 1516, 56 et seq. Fuit in doloribus quasi uictor infirmitatum, non infirmitatibus uictus, 956, 6. Ad uulnera nostra descendit, ut usu quodam et copia sui, nature comparticipes nos faciat esse celestis, 1366, 46. Multorum affectus et officia suscepit, ut doceret quomodo nos in his conuersari oporteret, 1230, 33. Miseriis afflictus est, ut beatos faceret homines, qui erant in miseriis constituti, 829, 32. in Christo obedientia, humilitas, et mors, non diuinitatis fuit, sed corporis, 720, 39. Orasse dicitur, non propter suffragium, sed propter exemplum, 1357, 10. Quomodo Christi anima timore turbata est, 642, 11.
    In Christo nulla causa esse potuit qua peccati alicuius potuerit uulnus accipere, 839, 53. Solus Christus numquam deflectit, 315, 6; 679, 10. Caro qua se Chritus induit, ab omni fuerat munda delicto, 696, 59. Natus ex uirgine nichil debet muliebri hereditati, 1039, 23. Dignum fuit ut qui non erat habiturus corporee peccatum prolapsionis, nullum sentiret generationis naturale contagium, 695, 57. Quare cum omnia nouerit, peccatum non cognoscat, luculenter demonstratur, 830, 34.
    Quomodo Christus in carne sua susceperit similitudinem carnis peccati, et pro nobis factus sit peccatum, 811, 5, 6. Susceptio peccatorum in illo pietatis est, non criminis, 817, 6. Solus ille non est captus seculi huius uanitate, et carnali tumore, 187, 10. Orat non ut pro se obsecret, sed ut pro me impetret, 1365, 42.
    In Christo aliud est quod secundum unitatem diuinitatis exprimitur, aliud quod secundum hominis est locutus affectum, 862, 16. Lucas satis se diuitem fore credidit, si presepe Domini sibi ex omnibus uindicasset, 1296, 43.
    Christus qua ratione in terris patrem fabrum habuerit, 1313, 2. Honorabat Ioseph et Mariam non nature debito, sed pietatis officio, 784, 16; 1302, 65; 1490, 74. Subiectio eius magisterium uirtutis humane, non diuine imminutio potestatis est, 957, 8. Non in specie infirmitatis est, sed in operatione uirtutis; dispensationis magis temporarie arbitra, quam perpetuo seruitio mancipata, 957, 6. Deposita cum ipsius corporis seruitute, ibid., 7.
    Christus operationis sue munus amiserat, nisi id humilitas recepisset, 1227, 18. Cur prebuerit se humilitatis auctorem, 1515, 51. Quanto abiectior humilitas eius, tanto diuinior prouidentia, 1312, 91. Formam dat humilitatis, 1375, 84. Se humiliauit, ut disceres quid sit humilitas, 929, 76. Ita se curuauit ad omnia obsequia, ut ne lectoris quidem aspernaretur officium, 1346, 45.
    Christi seruitus, paupertas et dolor, 767, 2 et seq. Christus in paupere atque despecto mundum redemit, 1205, 34. Ideo pauper huc uenit, ne haberet diabolus, quod auferret, 1344, 39. Quomodo diues in paupertate, 869, 5. Quantus est in diuitiis, qui paupertate sua omnes diuites fecit, 524, 33. Christi inopia ditat, sanat fimbria, fames satiat, mors uiuificat, sepultura resuscitat, 524, 38. Meum paupertas eius patrimonium, et infirmitas Domini mea est uirtus, 1295, 41.
    Christus agebatur in desertum consilio, mysterio, exemplo, 1338, 14. Eius de deserto, ut ad paradisum redire possimus, uestigia persequamur, 1338, 12.
    Christus se a diabolo tentari patitur, ut in illo omnes uinceremus, 1335, 4. Sic fallit, ut uincat: sic uincit, ut fallat, 1339, 19. Diabolum et principem seculi fefellit, 1283, 3. Ita multis tentationibus se obiecit, ut nulla tentationis nostre certamina preteriret, 755, 38. Solus ille nobis dux constitui poterat aduersus illecebras seculi, et uersutias diaboli, 1336, 9.
    Tuum est quod Christus bestias patitur, suum quod ab angelis predicatur, 1298, 52. Fames Domini pia fraus est, 1338, 16. Beata ipsius sitis; quia sitiuit pro nobis, 960, 14.
    Christus in Iordane baptizatus est, quando formam lauacri salutaris instituit, 642, 14 Nullo magis opere quam mysterio sui baptismatis Deus probatur, 1312, 91. Tria principaliter sunt in Christo que ad usum proficiunt salutis humane: sacramentum scilicet baptismi, desertum, ieiunium, 1335, 4. Christi cum Ioanne comparatio, 1285, 10.
    Cur Christus cum peccatoribus manducaret, 1285, 10. Non gymnasia choris referta sapientum, sed plebem simplicem  requisiuit, 1299, 53. Cur inter Moysen et Eliam medius apparuerit, 522, 30.
    Cur in passione a paucis? teneri potuit, qui aliquando a populo non tenebatur, 1349, 56. Cum legimus teneri Iesum, caueamus ne putemus cum secundum diuinitatem teneri, 1519, 68. Calumniis appetitus, silentium detulit triumphale, 1190, 24. Cum se posset ulcisci, queri maluit quam uindicare, 1231, 35. uili uult se estimari Christus, ut ab omnibus ematur, 1391, 31.
    Christi uulnera nullum fetorem penitentie, odorem omnem gratie redolebant, 828, 32. Quomodo derelictus a Patre, 900, 31; 980, 19. Tantum fuit Domino studium tue salutis, ut propemodum de sua periclitaretur, dum te lucraretur, 453, 25.
    Christus inimicos suos uocauit ad gratiam quos oculus Dei uidit et amauit, 826, 26. Etiam hostes suos non passus est uulnerari, 1519, 71.
    Solus Christus tali dignus electus est morte, qua tolleret peccatum mundi, 682, 22. Cur ad id electus est a Patre, 1410, 109. Christum moriturum nec sancti crediderunt, 1379, 98. Eum potuisse non mori, sed noluisse, 1333, 47. Omnibus in commune semel mortuus est, et singulis semel moritur, non frequenter, 1207, 42. Idem testator et heres, 1500, 27. Quomodo crucem suam quasi currum triumphator ascendat, 1527, 109. Crucis locus ubi fuerit, 1528, 114. In uenerario passus est, 938, 5. Passio Christi imago fuit regni celestis, 1156, 43. Reddamus Christo amorem pro debito, caritatem pro munere, gratiam pro sanguinis pretio, 1390, 26. In eo a morte sequestrata diuinitas corporalium non subiit consortium passionum, 1391, 32.
    Christus cur post mortem tantum percussus, 1533, 135. Exiuit de uulnere Christi aqua, ut nos biberemus salutem, 829, 32. Sepulture Christi et Moysis comparatio, 186, 9. Primus dies quo Christus mortuus est, quomodo computandus, 915, 69. Quomodo tribus diebus, et tribus noctibus post mortem fuit in corde terre, 630, 14.
    Christus ideo passus est, quia benefacere eum delectauit, non quia incrementum glorie ex sua passione querebat, 672, 28. Crucifixus est pro fide nostra, crucifixus est pro cupiditatibus nostris, 1378, 96. Suscepit mortis seruitutem, ut tibi tribueret uite eterne libertatem, 1207, 42. Sanguis Christi purpura est, qui inficit sanctorum animas et reges facit, 1190, 20. Sanguis et passio Christi corona est magni certaminis, et preclarum munus sponsalium eius, 370, 46. Crux Domini non credentibus precipitium est, uita credentibus, 1158, 4. Hec est fidei gloria, si uere intelligas crucem Christi, 1410, 107. Paradisum nobis crux reddidit Christi, et cur? 766, 3. In ea requieuimus, et peccata nostra deposuimus, 1461, 208. In ligno Domini nauigamus tuti et securi, 941, 13. Crux Domini omnes abolet atque abscondit errores, 683, 24. uera crux Domini non exurit merita aliena, sed fecundat, 1114, 29. Sumus in umbra, qui crucis Christi protegimur uelamento, 999, 19. Est quidam clauus spiritalis, qui patibulo crucis Dominice affigat carnes, 1168, 37.
    Christus in infernum descendit; ut illi qui in infernis erant, a perpetuis uinculis soluerentur, 922, 84. Christus atus auctoritate propria, mortuus propria uoluntate, dormiens potestate propria, ipse resurrectionis sue auctor est, 519, 20. Ubi testimonium resurrectionis asciscitur, astipulantur ministeria seruulorum: ubi gloria Domini resurgentis ostenditur, seruulis splendor absconditur, 926, 2. Christus est Dominus, quia redemit seruulos suos: Deus, quia ipse se suscitauit, 893, 14. Eius diuinitas uita est, eternitas uita est, caro uita est, passio uita est, mors uita est, resurrectio uita est uniuersorum, 793, 36. Primum et maximum fidei fundamentum in resurrectionem Christi credere, 509, 80. Christus non per corpoream naturam, sed per resurrectionis corporee qualitatem imperuia usu, clausa penetrauit, 1540, 170.
    Christus salit de celo in uirginem, de utero in presepe, de presepio in Iordanem, de Iordane in crucem, de cruce in tumulum, in celum de sepulcro, 1034, 6. Ascendit super omnes celos ad Dei sedem, et quomodo, 849, 17. Descendit Deus, ascendit homo: uerbum caro factum est, ut caro sibi uerbi solium in dextera Dei collocaret, 996, 8. Eo unde uenerat, nature sue maiestate remeauit, 1333, 47. uulnera suscepta pro nobis cur celo inferre maluerit, 1540, 171.
    Christus finis Legis est, et mors eius soluit enigmata prophetarum, 910, 57. Cur finis legis sit, et plenitudo caritatis, 783, 16. Finis est uiarum, finis iustitiarum, finis testimoniorum, 1024, 22. Finis spei nostre, plenitudo et consummatio uniuersorum, atque omnium summa uirtutum, 867, 1. Ad Christum omnia referenda, 891, 12.
    Christus caput est omnium, 961, 18. Caput erat ueteris Synagoge, quam Moyses fundauit, 912, 62. Caput est quod  in omnibus nobis per singula membra assurgit, 827, 29. Eo dempto, uiuere membra non possunt, 1222, 2. Appetitus est semel in suo corpore, appetitus est frequenter in eo corpore quod est Ecclesia, 961, 16. Soli Christo prerogatiua uocandarum Ecclesiarum reposita erat, 312, 92. Solus est sponsus Ecclesie, 520, 22.
    Christus sanguine suo mundum lauit, cuius peccatum nullo alio modo potuisset aboleri, 942, 17. Remissio peccatorum est, captiuorum redemptio, subsidium laborantium, 1184, 1. Non prodesset nasci, nisi ab eo redimi profuisset, 1295, 41; 1160, 10. Plus redimendo mihi contulit, quam creando, 1181, 40; 1227, 19. Nos redemit, aduersarius uendit: ille auctionatur ad mortem, hic redimit ad salutem, 1436, 114. Ille uiliori pretio nos addicit, hic magno nos redemit, 1437, 117. Cur solus hominem redemit, 949, 13. Hominis causam locumque susceperat, 671, 27. Beneficium redemptionis a suis maioribus inchoauit, 1327, 36. Nihil est quod magis esse ultra humana uideatur, quam toto Christum se obtulisse pro mundo, 1379, 102.
    Christus sicut redemptio, ita et misericordia, 942, 17. Spes et patientia nostra Christus est: ipse factus est redemptio nostra, ipse est nostra exspectatio, 854, 28. Religiosiori pretiosior est Deus, peccatori pretiosior est Redemptor, 488, 14. Solida ad singulos Christi dona perueniunt: omnes habent, et nemo fraudatur, 1155, 41. Quid tam proprium Christo, quam aduocatum apud Patrem astare populorum, mortem suam offerre pro cunctis, repellere necem, uitam reformare perituris, 861, 8.
    Christus quam bonus sit medicus, 816, 4. Apud eum nulla comperendinatio sanitatis, qui uerbo curare consueuit, non ferro, 1209, 2. Eius sermo medicamentum est, 1428, 75. Nec non ipsius cognitio, 884, 39.
    uelle Christi commune in omnes est, 1003, 29. Omnibus ortus est, omnibus uenit, omnibus passus est, et omnibus resurrexit, 1077, 57. uel sero, uel nocte, uel quacumque hora ueneris, inuenies Iesum ad suscipiendum paratum, 1534, 138. Ubi gratia largienda est, Christus adest: ubi exercenda seueritas soli adsunt ministri, deest iehsu, 299, 50. Quod seuerum in aliis in Christo dulce est, 1032, 43. Quos alligat, liberat; et quos astringit, absoluit, 933, 17. Nulli deficit, superabundat omnibus, nos deficimus, 1384, 116.
    Christus uerum lumen omnibus lucet, non uult tamen importunis irruere, non uult inuitos cogere, 1117, 13; 1401, 74 et seq. Nec uolentes repudiat, nec inuitos alligat, nec eiicientibus reluctatur, nec rogantibus deest, 663, 4; 1349, 56. Eum nemo potest tibi auferre, nisi te illi ipse auferas, 1360, 20; 1395, 50. Perfidis dormit, fidelibus uigilat, 899, 26. Dormit in negligentibus, suscitatur in sanctis, 1024, 20.
    Quomodo queratur Christus, 1055, 36; 1207, 41 et seq.; 1538, 161. uult semper queri, frequentius inueniri, 1119, 17. Dignatur querentibus frequenter occurrere, et condescendere, ut eos eleuet, 369, 44. uult se preueniri Sol iustitie; et ut preueniatur, exspectat, 1217, 30. Ianuam cordis nostri pulsanti quam cito aperiendam, 1118, 14 et seq.
    In omnibus sequendus est Christus, et ipsum quisque pro possibilitate sua debet imitari, 841, 1. Turba eum non sequitur ad excelsa, non ascendit ad sublimia, 1366, 46. Habet in se remunerationem suam qui sequitur Iesum, 454, 28. Perfectio et plenitudo Christi est portio seruulorum, 1257, 42.
    Christus ueniendo incrementa gratie secum uehit, 1034, 6. Nulla maior salus quam esse cum Christo, et ei unitate quadam corporis adherere, 861, 11; 1393, 42. Qui domicilio Christum recipit interno, maximis delectationibus exuberantium pascitur uoluptatum, 1359, 16 et 19. Non ieiunat, 1360, 22. Ubi Christus, ibi uita, ibi regnum, 1530, 121. Nemo potest perire, cui non sublatus est Christus, 1222, 2. uocem eius quisquis perceperit, naufragium non timebit, 1334, 2.
    Quomodo Christus teneri debeat, 368, 43. Solus est quem nemo debet deserere, nemo mutare, 1399, 67. Qui se ab eo separat, exsul est patrie, ciuis est mundi, 1462, 214. Quis eum concipiat et pariat, 1509, 24 et seq. Quis eum possit tangere, 1539, 165. Qui caput non tenet Christi, uel pedes teneat, 387, 15 et seq. Ipsum semper loquamur; et qua ratione id fieri debeat, 807, 65.
    Quis imitator Christi, 817, 5 et 6. Quis sint participes et consortes eius, 1075, 53. Quid participatione glorie eius erimus, cuius opprobrio sumus gloriosi, 1031, 41. Quod sub aliis contumelia, sub Christo gloria est, 933, 17. Optima conditio esse sub Christo, sub quo et pretiosa seruitus, et gloriosa libertas, 448, 11. Iugum illius non conterit colla, sed honestat, 562, 83.
    uia perfecta Christus est, 1026, 26. Moyses per desertum duxit populum Iudeorum, Christus per lilia ducit, 374, 56. Quomodo committere debeamus iter nostrum ductui Domini Iesu, 1019, 5; 1022, 13 et seq. uia est que  perducit, ueritas que confirmat, uita que per se redditur, 1411, 54. Christum scire uita est sempiterna, 1420, 38.
    Christus cur uerum sit lumen omnium, 833, 41. Bene in mysterio dies Christus, cuius apostoli duodecim hore, 1464, 222. Dies est quibus adest Christus: nox est quibus se denegat, 1054, 33. Ante aduentum Christi hyems, post aduentum eius flores sunt, 366, 35; 1040, 25.
    Christus cur dicatur manus Dei, 1252, 22. uerbum dicitur, calamus, et scriba, 1380, 105. uerus leuites, et quare? 210, 11. uerus est pastor, et qui noluerunt ab eo pasci, depascet eos mors, 952, 21.
    Christi cibus uirtus est, Christi cibus fortitudo est, 1401, 74. Eius uirtute egrederis ab Aegyptiis finibus, et peruenis in terram repromissionis, ibid., 75. Omnes esurient, quos non pauerit, 499, 42.
    Christus granum est tritici, et granum sinapis, 1454, 182 et seq. Quomodo uitis et uua fuerit, 520, 24. Agnus nobis est, Iudeis uero hedus, 489, 18. Ceruo quam apte comparatus, 638, 2 et seq. Secundum Incarnationis mysterium est stella, 1297, 45. Quare sit petra, 859, 2. Mons magnus et exiguus, 644, 17. Bonus torrens qui Iudeis cessauit, ut nobis abundaret, 774, 20. Lectus sanctorum est, in quo uniuersa fessa secularibus preliis corda requiescunt, 369, 45. Caro Christi acclinatio est Ecclesie, 1015, 19.
    Christus quomodo signaculum sit in fronte, in corde, in brachio, 380, 75. Eius magna gratia, qui omnia prope uocabula sua discipulis suis donauit, 1407, 97.
    CHRISTIANI quia nomen non habebamus in terris, de celo accepimus, ut Christi populus diceremur, 780, 7. Habet Christianus dignitatem suam, et sunt honorum diuersi apud Christum ordines, 1250, 14. Christiani uiri quanta magnificentia, 1344, 36. Christianum cum dico, perfectum dico, 1130, 51.
    Christianorum pleraque quemadmodum ueterum Iudeorum, paribus et generibus formantur, et causis, 1265, 1. Christiani in diuitiis simplicitatis sue non defecerunt, Iudei in suis diuitiis eguerunt, 797, 44. Quomodo Iudeorum spolia habeant, 1240, 11 et seq. Oues sumus, petamus pascua: drachme sumus, habeamus pretium: filii sumus, festinemus ad patrem, 1462, 211. Dei filius per lauacrum, amicus per uirtutem, mercenarius per laborem, seruus per timorem, 1466, 228.
    Christiani uiri quenam sint bella, 1506, 11. Nihil laxum, nichil molle, Christi militem decet, 856, 23. Nihil non debet offerre, ut cum Christo resuscitetur, 825, 23. Christianis qui statuunt duriora precepta, arguuntur, 1029, 37. Quam recte Christiani uinee comparentur, 1500, 29 et seq.
    CIBUS hominis cur post bestiarum pabulum creatus, 43, 28. An oleribus magis quam carnibus uescendum preceperit Dominus, 265, 89. uictu simplicis herbe, olerisque cibis, aut pomi contentos esse omnes oportere, 43, 28. Lex quedam nature est tantum querere, quantum sufficiat ad uictum, et alimentorum modo sortem censere patrimonii, 90, 26. Eum de cibo curare indecorum est, qui militet de regno, 1441, 130.
    Cibus nobis sola naturalis medicina est, 56, 57. Cibus ouibus et capris medicina est, 48, 40.
    CICADIS cantibus medio estu arbusta rumpuntur, et cur? 109, 76.
    CICONIA Romanorum usu pia auis uocatur, 102, 52. Ab ea nomen accepit, ibid. Ciconiarum pietas in parentes, 101, 55. Quomodo proficiscantur, et a cornicibus deducantur, 101, 53. Annuntiant ueris initium, 120, 20.
    CIRCUMCISIONIS preceptum explicatur, 347, 78 et seq. Circumcisio corporalis figura est spiritalis, 293, 29. Eius uocabulo quid prescribatur, 292, 27. Circumcisio purificauit, sanctificauit lex, iustificauit gratia, 1450, 166. Cur illa hodieque non teneatur, 293, 29.
    Cur circumcisus Ismel tertio decimo anno etatis, 352, 91. Circumcisi apud Aegyptios non solum mares, sed etiam femine, 348, 78.
    CLERICUS non solum officii, sed etiam uirtutis opera debet exhibere, 1418, 29. Clerus plerumque errauit, sacerdos mutauit sententiam, diuites cum terreno rege senserunt: populus fidem propriam reseruauit, 1189, 17. u. SACERDOS.
    COCCUM pro igne in Exodo collocatum est, 1201, 22.
    CeLUM unde sic appelletur, 30, 15. Que sit qualitas et substantia eius, 10, 21; 12, 23. Intelligibilis est, terra autem uisibilis uel sensibilis substantia, 332, 46. Philosophi ethera ex quinta quadam esse asserunt, 338, 58. Refellitur hec opinio, 13, 23 et 24. Currum uolucrem esse asserit Plato, 335, 54.
    In celum os suum ponunt, qui criminum auctoritates natiuitatis putant quadam necessitate deferri, 666, 12.
    Celum multipliciter maius quam terra est, ut a plerisque punctum comparatione celi terra sit estimata, 761, 49. Plures esse celos, 24, 5 et 6.
     Celorum conuersione inenarrabilem harmoniam excitari quinam crediderint, 336, 54; 738, 2. Eorum opinio refutatur, 24, 6 et 7.
    In celo fuit uitiis locus, 1117, 12.
    Cur sanctum dicatur, 1121, 25.
    Celum is dicitur qui uitam angelorum custodia integritatis exercet, 1117, 12. Celeste elementum uite tue imago esse debet, 1116, 8, 9. In celum quomodo per uarias distinctiones ascendat homo, 829, 17.
    COGITATIONI male et concupiscentie occurrendum, 1067, 34. Nulla mens, nulla anima est, que non recipiat etiam malarum motus agrestes cogitationum, 251, 57. Cogitationes magis quam improuise infusiones ad crimen tenende, 746, 21. Cogitationes uanas cum expuleris, dabit tibi Deus uacuam possessionem cordis et mentis, 203, 44.
    Cum cogitatione omnia facito, ut non te peniteat operis tui, 1067, 32 et seq.
    COGNITIONIS perfecte non est, scire quid facias, et ordinem nescire faciendi, 1012, 12.
    COGNOSCERE se ipsum, quid et quam utile, 986, 13 et seq. Tunc obliuisceris Dominum cum oblitus fueris tui, 196, 26. Non potest plene quis intelligere quid acceperit, nisi meminerit ante quid fuerit, 1125, 35.
    Cognoscere non in sola et perfunctoria scientia est, sed in eorum operatione que oporteat fieri, 157, 30.
    COLLYRIUM oculorum morbis remedium est, 1000, 22.
    COLUBER cum urgetur periculo, caput abscondit, 1222, 2. Ceruum fugit, leonem interficit, 48, 40.
    COLUMBA typus pacis Ecclesie, 1312, 92.
    COMMENDATUM et depositum dicunt quod nos custodie causa alicui commisimus, 614, 67.
    COMPARATIONUM naturam spectandam esse, non speciem, 1453, 176
    CONCUPISCENITA et de bono et de malo dicitur, 832, 38. Concupiscentiarum, malarumque passionum flumina, ex carne uelut ex fonte prorumpunt, lateque exundant, 232, 12. Concupiscentia rationem preuenit, sed ratio cupiditati resistit, 445, 3. Concupiscentiam ratio emollire potest, eradicare non potest, 443, 1 et seq. Concupiscentiis malis quam cito occurrendum, 978, 12; 1027, 29.
    CONFESSIONIS tue uocem Deus exspectat, 782, 14; 1465, 225. Si in aliquo labaris, respicit te Deus, ut fatearis errorem, 1523, 90. Peccatorum morbus dum tegitur, inardescit; confessionibus proditur, euaporat, 840, 57. uerus dolor est, et interioris cordis confessio, quando enumerantur omnia quibus secreta mentis uiscera amarissimo conpunguntur affectu, 834, 42. uulnus peccati medicum querit, medicus confessionem exigit, 872, 14. uenenum peccatum est; remedium accusatio peccati, 829, 11. Non potest quisquam iustificari a peccato, nisi fuerit peccatum ante confessus, 178, 71. Quomodo qui se accusat, etsi peccator est, iustus esse incipiat, 1012, 11. Quicumque dicit iniquitates suas Deo, iustificatur, 199, 34; 559, 75; 996, 10. Condemnatio presentium, absolutio futurorum est. 820, 13.
    Confessio peccati compendium est penarum, 219, 27. In Confessione est uenia, et in peccati sui condemnatione iustitia. 854, 30. Plurimum suffragatur reo uerecunda confessio, et penam quam defensione euitare non possumus, pudore leuamus, 821, 14. Criminis commentum, non confessio pudori est, 1328, 38. Iustificatio Dei est, ut cum boni operis aliquid fecerimus, semper tamen Deo peccata nostra fateamur, 1166, 30.
    Deus non solum culpas ignoscere confitentibus, sed etiam premia corrigentibus impertire consueuit, 732, 68. Iustus suorum confessione peccatorum uocem eripit aduersario, 769, 8. Non solum renuntiare peccatis, sed etiam memoriam omnem debes actus superioris abolere, 1481, 44. u. ECCLESIAE CLAuES.
    Confessio fidei pretium immortalitatis nobis est, 1354. 74.
    Confessorum uiole ubi reperiantur, 1441, 128.
    CONFUSIO bona est, quam pro Christi nomine subeas, 916, 68.
    CONIUGII quanta uincula? 86, 18. Coniugii caritatem lex diuina in naturam uertit, 1163, 17. Cur homines coniugia non spernere, nec sibi sociare impares debeant, 288, 19. Coniugium non reprehenditur, sed ad maiorem honorem uocatur integritas, 1458, 196.
    uir non est Dominus, sed maritus: non ancillam sortitus est, sed uxorem, 87, 19. Coniugum mores ferendos esse, 86, 18. Simul iis ad orationem nocte surgendum est, 309, 84. Religiosiores copule mentium docentur esse, quam corporum, 1392, 26. u. MATRIMONIUM et UXOR.
    CONIUM uite noxium, 47, 38. Eo plerumque furores libidinum marcuerunt, 48, 39.
    CONSCIENTIAE emendate gratia nulla melior uoluptas, 351, 85. Conscientia boni facti merces pie menti, 332, 47.
    CONSCIENTIA apud Deum se prodit, et cogitatio hominis  apud eum se aut condemnat, aut purgat, 920, 79. Arbitrum iustitie, remuneratoremque meritorum innocens non metuit conscientia, 983, 7. Bona conscientia que cum examinatur, probatur, 1004, 33. Non possunt aliena uerba crimen affigere, quod propria non recepit conscientia, 847, 13. Bona conscientia non eget defensione uerborum, que suo nixa est testimonio, ipsa sui iudex, 847, 13. Et ipsa obmutescit facundia, si egra sit conscientia, 1041, 27.
    CONSILIA salubriora tunc credimus, si propensiore meditatione examinata uideantur, 981, 1.
    CONSOLATIO prima ordine est, quod non obliuiscatur Deus facere misericordiam, 1195, 3. Secunda consolatio est quod diuersis propter peccata nostra suppliciis, ad ueniam pertinemus, ibid. Consolatio mitis esse debet, non aspera, 834, 42. Sepe lites de consolationibus uidimus excitatas, 834, 42.
    CONSULES ascribuntur tabulis emptionis, 1294, 39.
    CONuERTITUR nemo, nisi qui uoluntate conuertitur, 752, 30. Beatus qui se potuerit reparare post lapsum, 677, 6. Plus est a uitiis se reuocasse, quam prope uitia ipsa nescisse, 1247, 3. Cum uirtute surgit quicumque corrigitur, 855, 33. Potest fieri ut que interdum displicent, emendentur cum gratia, 326, 31.
    Conuersione anime nichil Deo gratius est, 905, 45. Nouit Dominus mutare sententiam, si tu noueris emendare delictum, 1292, 33. uerbi Dei sententia est, ut conuersis uenia donetur; si tamen legitime est facta conuersio, 1066, 30. Consummate emendationis quanta uirtus, 1247, 4. Non mediocris est uirtutis ab improbis ad honesta, a terrenis ad eterna transire, et carnalis uite consuetudinem commutare, 939, 7. Castigare nos ipsos si nouerimus, cedimus erias potestates, 1123, 28.
    CONuIuIUM quoddam exquisitum, et opipare accuratum, 115, 5. Fugiendas esse comessationes, 561, 81.
    COR salutis signa demonstrat, quando causas sue perturbationis agnoscit, 832, 39. Que sit uox cordis, 1211, 8 et seq. Cor prius clamet, ut sermo possit a Deo audiri, 1212, 12. Etsi Deus uideat omnia cordis occulta; bonum tamen est ut unusquisque animam suam ei aperiat et expandat, 1246, 24. Qui cordis clamorem perdidit, perdidit etiam lingue, 1280, 41. Quid sit effundere cor suum, 966, 30. Si cor otiosum non sit, non sunt otiosa tempora tua, 747, 24. Corde qui uritur, comburitur corpore, 711, 13. Cor si exagitatur, magnum periculum designat, 832, 38.
    Quam grande munus sit, cordis esse mundi, 698, 64. Cor mundandum est, et quomodo, 1101, 45 et seq. Quomodo auferatur uelamen, quod manet super oculos cordis, 1000, 22. Interdum melius est nudum esse corpore, quam corde uelatum, 724, 46.
    Cordis uteri duo, 233, 14.
    CORALLIUM in mari herba, si in erem transferatur, in lapidis firmitatem solidatur, 93, 33.
    CORE filiorum officia, 935, 1.
    CORIUM ad peram et calceamenta idoneum, 1423, 57.
    CORNIX plena uoce pluuiam uocat, 96, 39. Cornicum in filios amor, 103, 58.
    CORONA luctando queritur, non reluctando: studio, non refragio, 772, 17. Non est corona nisi ubi fuerit difficilioris lucta certaminis, 1213, 19. Non decet redimitos floribus corona, sed puluerulentos: nec molles deliciis, sed duros labore exercitii ornat uictoria, 1196, 5. Quanto plura certamina, tanto precellentior corona uirtutum, 1264, 6; 1344, 37. Corona certantibus non nisi ultimo die dari solebat, 133, 1. Quo clarius meritum coronati, hoc uberior iustitia coronantis, 1145, 16.
    CORPORIS humani forma ceteris prestat, 135, 54. Eius fabrica instar est mundi, ibid., 55. Singula humani corporis membra ita usum ministrant, ut prestent decorem, 235, 18 et seq.
    Corpus humanum septum est corio, ut a frigore estuque defendatur, 248, 50. Attextum est sicut nidus, 233, 14. Cur uter dicatur, 1108, 14.
    Corporales impressiones cum patimur, cur exclamare consueuimus 1210, 7. Quantas occupationes corporis huius necessitas inuehat, quibus impeditur anime uigor, ac reuocatur intentio, 394, 12.
    Corporis uirtus exercitatione augetur frequenti: at inexercitata minuitur et labitur, 216, 22.
    Sancti etiam cum gerunt corpus, non sunt tamen in carne, sed in spiritu, 1062, 18. Sunt plerique in corpore siti, qui peregrinantur a corpore, et adsunt Deo, 1010, 2; 1167, 31.
    Anima iusti utitur corpore ut instrumento aut organo, 400, 25; 401, 27. Boni reges qui sui corporis possunt se prebere rectores, 939, 7; 1151, 30.
    Corporis nostri usus nobis inimicus grauis est, 401, 26; 1112, 24. Anima beata est quam nulla aduersa corporis prelia expugnant, 376, 61. uoluptates corporee, esce  malorum, 376, 61. Homo illecebris corporalibus deditus seipsum inhonorat, 117, 10. Corporis infirmitas sobrietas mentis est, 18, 31. Corpus nostrum hoc tabernaculum testimonii est, 1144, 11.
    CORREPTIO amantis est, non exsecrantis; bonitatis, non crudelitatis, 1081, 7. Correptio eruditio est, 822, 19. Medicina Christi correptio est, 840, 56. Qui sanari uult, argui non reformidat: sed non uult argui in furore, sed in uerbo Dei, 823, 19.
    Ordo correptionis fraterne, 1067, 32. Disciplina seu correptio molesta est, nisi habeat scientiam, 1082, 10. Sapiens quomodo alios corrigere studeat, 255, 66. Grauis uerecundia pudorque delicti ab inferiore reprehendi, 728, 56. Plus proficit amica correptio, quam accusatio turbulenta, 1475, 21. Omnis disciplina seu correptio, etsi ad tempus habeat amaritudinem, postea tamen pacificos fructus ferre consueuit, 1082, 10.
    CORRIGERE propositum et in melius mutare non leuitas, sed uirtus est, 1184, 45. Correctio post passionem Domini necessaria, 1424, 60.
    CORuUM quasi annuntium futurorum plerique estimant, 254, 62.
    COTURNICES Helleboro uescuntur, 48, 39.
    CREATURA in sui exordio secuta est preceptum Dei, et usum fecit ex lege, 36, 8. Non debemus condemnare in creaturis, si que nobis difficilia intellectu uidentur, 147, 7.
    CRIMINA nostra bonis operibus, fideique pretio, et miseratione redimamus, 210, 10. u. PECCATA.
    CRITIAS sanguinem animam esse existimauit, 266, 92.
    CRUDELITAS. Multos uitia blandiora decipiunt, et contra auertit a se plurimos tristis et nimium seuera crudelitas, 1183, 45.
    CULPA substantiam nullam habet, 905, 44. In hunc mundum tamquam hospes intrauit, aliena nostre et peregrina nature, 728, 59. Malitia fons peccati est, culpa infirmitatis est lapsus, 1165, 25.
    Culpa plus quam erumna a sancto uiro defletur, 1194, 36. Intus est culpa, intus et uirtus, 731, 66. Tua te ipsa culpa accusat et prodit, 579, 51; 731, 66.
    Crescit culpa, cum proditur, nec cauetur, 449, 13. Tolerabilior culpa que premitur uerecundia, quam que insolentia predicatur, 302, 59; 719, 34.
    Innocentia arrogantem me fecerat, culpa subiectum reddidit, 452, 21. u. MALITIA et PECCATUM.
    CUPIDITATUM cause sunt carnis oblectatio, species glorie, auiditas potentie, 1343, 35. Defectio cupiditatum et uanitatis, adiectio est ueritatis, 436, 47. Cum compresse fuerint cupiditates, possunt uirtutes et bona opera germinare, 260, 77. Finis tentationum, finis est cupiditatum, 1343, 35.
    CUPRESSUS numquam amittit uiriditatem suam, 1015, 21. Lacunaribus fastigiisque comendis habilis, 54, 53.
    CUSTODIS boni presentia ibi frequentior, ubi muri fragiliores, 229, 5.
    CYGNO cur collum procerius? 108, 75.




D
    DALETH significat Latine timorem, uel natiuitatem, 1009, 1.
    Damnentur cur multi, pauci coronentur, 870, 6.
    DAN iudicium interpretatur, 523, 34; 877, 25. Benedictio eius explicatur, 522, 32 et 33. Figura fuit Antichristi, 877, 25.
    DANUBIUS de occidentalibus partibus Barbarorum atque Romanorum intersecat populos, 28, 12.
    DARIUS Medus Rubrum mare Aegyptio pelago connectere uoluit, 37, 10.
    DAuID Hebrei excelsum dicunt, Latini humiliatum interpretantur, 720, 39. Eius se dici filium ipse Dominus gratulabatur, 676, 3. Arguuntur qui eum Filium Dei et Christum esse dicebant, 713, 22 et seq.
    Dauid magnus moralium magister, 971, 1. Illius fortitudo facta est uniuersorum uictoria, 684, 26. Maior in eo pietas, quam uirtus corporis militabat, 1008, 46. In ipso quam in Salomone maior Dei gratia fuit, 843, 4. Quare ante arcam saltauerit, 1385, 5. Eiusdem clementia morum, mansuetudo pietatis, et uehemens deuotionis intentio, 1162, 15. Quam iniurie patiens et doloris, 685, 30. Parcebat inimico, et malebat innocentiam suam quam uitam tueri, 768, 7. Didicerat de Christo bonus esse pater, 1150, 27. Cur Absalon prius dixit puerum, postea filium, 1190, 23. Irrationabilem concupiscentiam rationabiliter parato fraudauit remedio, 445, 3. Quid a Domino tamquam seruus, miles, et uocatus exigeret, 1044, 4. Multo admirabilior qui potestatem uicit, quam qui amorem, 710, 9.
    Dauid sitiebat Christi sanguinem, non aque elementum quod erat in lacu Bethleem, 686, 35. uidit sacramenta noue legis, 695, 58. uidit remissionem futuram omnium  delictorum, preuidit fulgorem gratie per lauacrum regenerationis, et infusionem Spiritus sancti, 683, 24. Resurrectionem Domini mullo post seculo futuram pia fidei deuotione celebrauit, 819, 79. Quod ipse nesciebat, Nathan inferior propheta cognouit, 1119, 18.
    Dauid cur peccati exsors non fuerit. 687, 36; 718, 33. Ideo uidetur peccatum gustasse, ut doceret quemadmodum peccatum posset aboleri, 815, 1. Quam efficaciter ille nos peccatorum nostrorum penitere docuerit, 815, 1. Quam cito peccatum confessus ingemuit culpe dolore, 677, 5. Iniquitatem propriam confitendo, iustificatus est in semetipso, 1051, 22. Quomodo peccatum suum petierit deleri, 820, 14. Eum homicidia sua, et adulteria decantasse male gentiles obiiciunt, 709, 6 et seq. Non alia re precelsior, quam quod commissum adulterium penitentie putauit lacrymis abluendum, 1327, 37 et seq. Peccauit Dauid, quod solent reges: sed penitentiam gessit et fleuit, quod non solent reges, 681, 15; 709, 7. In electione pene pro peccato suo rationem secutus est, in dolore pietatem, 822, 16. Quibus operibus peccatum suum texerit, 883 et seq. Sic dilexit Dominum, ut nimia caritate peccatum omne tegeret atque absconderet, 683, 25. Licet penitentia abolitum, suspectus tamen erat, ne forte adhuc maneret eius opprobrium, 1031, 40.
    Dauidis factum cum Urie uxore, mysterium fuit in figura, peccatum in historia: culpa per hominem, sacramenta per uerbum, 1326, 38. Mysteria sub eodem adulterio adumbrata deteguntur, 720, 37 et seq.; 725, 50 et seq. Deus de sanctitate et iustitia eius iam iudicauit, 676, 3. Figura Christi fuit, 122, 25; 182, 20; 686, 12 et 14; 703, 81 et 1241, 11. Quid ingressus in domum Achimelech, ubi quinque panes petiit, figuret, 1364, 35 et seq.
    DEBITUM cum soluitur non quantitas, sed animus reddentis, consideratur, 217, 23.
    DECORUM quod bonum, quod autem indecorum hoc malum 375, 60.
    DEFENSIO est non arrogantia, quando non excellentia aliqua honoris assumitur, sed formidabilis erumna propulsatur, 1172, 10. Melior est causa, que non defenditur, et probatur, 1525, 97. Ambiant defendi, qui timent uinci, 1525, 97.
    DELECTATIO naturalis est, 738, 2. Summum est uirtutis et erroris incentiuum, 737, 1. Prima est origo peccati, 179, 73. Ea mentis uigore resoluto sese effundit, 357, 2. Operiebat et quasi tegebat corpus nostrum per Ade errorem, 259, 72. Graue et iniquum certamen aduersus delectationes presentium, 748, 25. In exigua delectatione amaritudo perpetua est, 634, 22.
    DELICTUM minus est quam iniustitia uel iniquitas, 690, 45; 692, 49.
    DEMOCRITO plurimum de physicis uetustas auctoritatis detulit, 2, 3.
    DENTIUM utilitas, 139, 66; 236, 22.
    DEPOSITUM et commendatum est, quod custodie causa cuipiam commisimus, 614, 67.
    DESERTUM. In deserto tentationes plurime, nisus ad uirtutem difficilis, lapsus facilis ad errorem, 1336, 8.
    DESIDERIA super nos extendere humanum est, 1192, 28. Constituendum ante Dominum omne desiderium nostrum, 831, 38.
    DESPERANDUM numquam est, et cur, 826, 26. Si quis leuiores habeat passiones, non penitus diuinam desperet gratiam, 269, 102. u. SPES.
    DESPICERE neminem quare debeamus, 1226, 17.
    DEuOTIO in exsequendis Dei mandatis, uirtus prima est ordine, et ceterarum fundamentum, 282, 3. Ipsa manet in eternum, 1006, 41. Epulatur animus deuotionis alimento, 1053, 29. Deuotio religiosa ambitione caret, 1343, 34. Bona comes humilitatis, 1148, 23. Deuotionis tria in nobis officia definiuntur, nimirum fides exigitur, studium desideratur, facta queruntur, 194, 22. Deuotio sera nichil habet laudis, 1214, 19.
    DEUS operator operibus suis proditur, 421, 10. Qui ex corruptilibus mundi putat quod Deum comprehendere possit, infatuatur, 5, 9. Que maior est gloria quam pectoribus nationum cognitionem diuinitatis infundere, 894, 16.
    Deus dicens ego sum qui sum, rem expressit, non appellationem, 896, 19. Unus est, non unus e numero 1487, 65. Diues Philosophia plures sibi deos fecit: pauper Ecclesia unum Deum nouit, 1474, 17. Illius est esse qui semper est, 1521, 80. Semper enim esse diuinum est, 128, 41. Nec initium dierum, neque finem habet, 5, 9.
    Deus est spiritus, 127, 40. Nihil habet in sua substantia corporale, 914, 65; 1456, 188. Incorporei Dei corporea adumbratio esse non potest, 9, 18. Refelli non potest personas Trinitatis ea specie uideri, quam uoluntas elegerit, non natura formauerit, 1274, 25. Corporalibus non uidetur oculis, 1207, 41.
     Dei proprium est, ut bonus sit, 1083, 15. Deus uniuersitate bonus, homo ex parte, 1487, 65. Supra meritum nostrum Dei bonitas redundauit, 761, 50. Quomodo bonus sit omnibus, 663, 4. Bonitas Dei in omnes est, seueritas in paucos, 1081, 7. Manus Dei plenitudo bonitatis est, facies eius illuminatio mentis est, 924, 88.
    Deus in semetipso manens dat aliis, nichil autem in se ex aliis suscipit, 382, 78. Neque defectionem aut diminutionem patitur, neque adiectionem capit, 186, 8; 874, 20.
    Deus qui ubique et omnibus presens est, quomodo quibusdam propior sit, 1219, 39 et seq. Etsi immensus Deus, mensuram omnium tenet, 197, 30. Deo nichil immensum est, qui omnia mensura quadam sue scientie comprehendit, 850, 20. Dei quenam est deambulatio, 176, 68.
    Deus cum immutabilis sit, cur dicatur irasci, 231, 9. Non cogitat sicut homines, ut aliqua ei noua succedat sententia, 231, 9.
    Diuinitatis splendor incomprehensibilis premit nostri corporis sensus, 1415, 17. Inscrutabilia iudicia Dei, sed non inscrutabilia iudicia oris eius, 992, 29 et 30. Eius consilium humana uota non capiunt, 1366, 43. Dei spiritus non humana opinione comprehenditur, sed quasi quodam euentu inopinatus illabitur, 1528, 115. Quam probabile sit desiderium uidendi uultus diuini, 1062, 19.
    Nihil est preter Dei scientiam, 1906, 28. Deo omnia presentia que futura sunt, et manifesta que latent, 770, 11. Numerus capillorum quomodo Deo cognitus, 1436, 112. Qui nouit Dominum, scitur a Domino, 791, 31. Cognitio Dei dignationis est, non uisionis, 792, 33.
    Dei immobilis uoluntas, homines uero mobiles et cur, 961, 18. Deo lex uoluntas est, et donandi ius, 838, 51. uoluntas diuina fundamentum est uniuersorum, 12, 22. uoluntas Dei potestas est, 1355, 3. uoluntas Dei mensura rerum est: sermo eius finis est operis et ortus nature, 24, 4. uirtus nature est, 26, 10. Sermo Dei uoluntas est, opus Dei natura est, 19, 33.
    Quid non potest qui omnia potest, nisi quod posse nolit, 1231, 37. Dei operatio qualis? 179, 74. uox Dei efficiens nature est, 36, 8. Deum auctorem esse mundi ac diluuii, 243, 42. Christus et Spiritus sunt manus quibus Deus hominem creauit, 1092, 17. Prima Dei uox singulis creaturis impertita gignendis, lex nature est, que terris in omne euum remansit, future successionis datura prescriptum, 42, 26; 49, 43. Quod iubet, facit, 37, 9. Non laborat in maximis, non fastidit in minimis, 80, 5. Mirabilis in utrisque, 126, 37.
    Dei in homines prouidentia, 89, 25. Male quidam philosophorum illam negarunt, 268, 100.
    Deus cuius seruum esse uirtutis est, ipse permisit ut eum patrem uocemus, 518, 17. Si honorari parentes atque amari iustum est, quanto magis parenti omnium deferri debet amor et honorificentia, 345, 69; 463, 20.
    Deus solus magister est uerus, 1078, 59. Non uult cum aliis consortium habere dominatus, 1122, 27.
    Dei in nos quanta caritas, 452, 24 et seq.; 729, 62 et seq. Quomodo misericordia eius plena sit terra, 1077, 57. Misericordia hominis, in proximum suum, miricordiase Domini in omnem carnem, 1230, 29. uita tua non in abundantia tua, sed in Dei est misericordia, 1140, 28. Aspectus Dei salus nostra est, atque in eius uultu nostrum est adiumentum, 932, 15. Ubi adiumentum Dei, ibi certum salutis auxilium, 1151, 30; 1166, 29. Quos Deus aspicit illuminat, 697, 61; 792, 33. Cito dat, 198, 31. Non est serus ad remunerandum, cito promittit, et multa largitur; et quare? 288, 18. Tardius uotum precantis; quam remunerantis est premium, 822, 18. Uberiora sunt dona largientis Dei, quam merces operantis, 892, 12. Nihil imperfectum dat Deus, 196, 28. Sua donat sine ullo donationis dispendio, magisque fruitur eo, quo nos utimur, 240, 35.
    Est misericordie diuine ut nulli causa sit mortis, et omnes putet esse redimendos, 898, 25. Omnia salua esse uult, 760, 48. Si in te non ingrediatur, non ingredientis sed aperientis est culpa, 1220, 40. Omnes suos uult esse, quos condidit et creauit: etiam fugientes requirit, et absconditos non uult perire, 865, 20. Solet congregare dispersos, desertos requirere, colligere destitutos, 984, 9.
    Deus neminem deserit aut repellit, nisi qui se ab eius conspectu putauerit sequestrandum, 672, 29; 802, 57; 1167, 31. Nihil grauius quam errantem a Deo deseri, 221, 32. Quam graue sit proiici a facie Dei, 672, 30; 699, 67. Quid sit a Deo repelli, 989 et seq. Unusquisque studiis suis sese iungit Deo, aut separat, 1167, 31. Deus relinquitur prauitate morum, et deformitate uitiorum, 1167, 31. Deseruntur a Deo qui oderant, eliguntur qui amaturi erant, 1495, 1. Deus excecauit populum Iudeorum, non duritia, sed prescientia; nec malitia, sed equitate ac iustitia, 1191, 27.
     Duo quedam in Deo principalia sunt genera uirtutum, unum quo remittit, aliud quo uindicat, 212, 15. Misericordia Dei cum iudicio, et iudicium cum misericordia, 1232, 40 et seq. Deus ideo dicitur, quia indulget: Dominus, quia uindicat, 246, 47. Misericordiam quasi liberalis impertit, et iudicium cum miseratione dispensat, 619, 86. Seuerus in corripiendo, sed dulcis in corrigendo est, 886, 3. Seueritas eius in bonitatem recurrit, 1081, 7. Opus suum probare magis atque augere, quam minuere aut damnare consueuit, 1200, 19. Etsi irascitur, ignoscit: etsi percutit sanat: etsi tradit in interitum carnem, spiritum saluat, 826, 26. Deus cum irascitur in reum, differt: cum miseretur, properat, ut absoluat; tenet, ut corrigat, admonet ut emendet; preuenit, ut ignoscat, 822, 17. Irascitur peccatis nostris, sed non obliuiscitur pietatis, minatur supplicium, sed non permittit excidium: moderatur uindictam, reuocat seueritatem, 245, 45. Quam clemens, quam pius, cum aut miseretur, aut uindicat, 1081, 7; 1453, 175. In remuneratione premiorum promissa custodit, in exactione penarum prescriptum remordet, 822, 17. Fortis manus Domini sicut male percutit, sic cito sanat: que fortis ad uulnus, fortis et ad remedium est, 855, 33. Non uult uindicare, qui paratus est ignoscere, 423, 14. Nullum prius ipse condemnat, sed unusquisque sibi auctor est pene, 1394, 46. Quanta Domini patientia, ut non statim peccatorem puniat? 298, 46. Patientia Dei non preiudicat ueritati, 667, 14.
    Misericordiam magis petere Dei, quam iustitiam implorare debemus, 1179, 32. Eam fide, studio, operibus meremur, 194, 23. Prius ad Deum quam ad humana subsidia confugiendum, 202, 40. Dominus etiam circa indignos promissa sua seruat, 588, 73.
    Sola Dei possessio est, que perpetue gratie ferat fructus, 211, 11. Proposuit tibi Dominus in portione aurum, honores, nobilitatem, et se ipsum: elige quam putas, 1060, 13. Deum preferre debemus omnibus, 285, 9. Cui Deus portio est, nichil debet curare nisi Deum, 420, 7. Ille totius possessor est nature, 1057, 5.
    Non est solus, cui Deus presens est, 845, 9. Nullus absens Deo, nisi qui se absentem fecerit, 787, 20. Stans cum Deo lapsum timere non poterit, 285, 9; 1136, 17. Deo uiuamus, cui mori gloriosum, 1058, 7. uotis, et pura conscientia, et spiritu caritatis adhereamus Deo, 209, 9. Quomodo per Christum Deo appropinquamus, 1248, 8. Quam rarus qui possit dicere Deo: Tuus sum, 1125, 37 et seq.
    Deo duce omnis leuatur labor, omnia impedimenta remouentur, incentiua subministrantur, 799, 50. Bene dirigitur, cuius dexteram Deus manu sua tenet. 671, 27. Bonum est querere Dominum, sed aliquando in malum uertitur, 1342, 31. Quid sit uias suas ambulare hominem, et uias Dei? 1012, 10.
    Deus quomodo iustificetur; 1384, 2. Quomodo magnificetur, 1290, 27. Deo reuerentiam qui non exhibet, nature non deferet obedientiam, 219, 28. He precipue uirtutes, ut Deum exprimas quasi imago archetypum, diligas quasi filius patrem, adores quasi subditus regem, 422, 11.
    Quomodo loquatur Deus, 176, 69. Deo semel loquente, quomodo plura audita sint? 967, 33. Cur dicatur iurare, 203, 43. Quomodo irasci, 822, 19. Dei ingressus et egressus qualis, 899, 29.
    Dei manu uirtutem intelligimus puniendi, 823, 20. Cur Deus et lux et ignis esse describatur, 1066, 27. Ignis Domini lumen est eternum, 1442, 132. Illuminare solet, non exurere, 66, 9.
    Nihil est ultra Dei iniuriam peccare grauius quod possis, 1435, 106. Omnium acerbissimum est quidquid in Dei fieri uidetur iniuriam, 759, 47. Nemo grauior hostis omnium, quam qui omnium ledit auctorem, 1200, 18. Respuenda est utilitas nostra, ubi diuinitatis iniuria est, 1485, 60.
    DIABOLI natura non improba, sed opera iniqua, 1350, 61. Cur non semper manebit, 1394, 46. Qua fraude deceptus sit, 1337, 11. Per superbiam nature sue amisit gratiam, 1046, 8.
    Differtur diaboli iudicium, et cur? 1228, 23. Non uult Dominus commune sanctis cum diaboli sociis consortium esse iudicii, 1228, 22. Qua pena puniatur, 433, 40 et 41.
    Diabolum fuisse in paradiso terrestri sub figura serpentis, 148, 9. Id non reprehendendum, neque de eo dubitandum, 149, 10. Plerique tamen illud negarunt, 149, 11.
    Diabolus quidnam in homine inuiderit, 169, 54. Illius malitia facile occulta deprehendit, 1285, 3. Ipsam hominibus prodesse ad salutem, 148, 9. Improbus magister est diabolus, qui falsa ueris permiscet, 1408, 102. Nomen Iesu Nazareni in Euangelio Luce dixisse primus inducitur: et in Genesi primus Deum homini nuncupauit, 1350, 60. Sicut sancti membra sunt Christi, ita impii membra sunt diaboli, 776, 27; 919, 9.
    Diabolus rex est seuissimus, 908, 54. Fugienda sunt omnia que illius subiacent potestati, et quare, 1342, 30. Omnium auctor est flagitiorum, 844, 6; 1173, 12. Quis tam  inimicus tuus, quam princeps istius mundi et socii eius, 901, 33. Mons est qui se misit in cor Iude, 929, 9. Tripudiabat quod apostolum subtraxerat Christo: sed plus quam subtraxerat, in latronis conuersione amisit, 864, 17. Quid mirum si grauare homines possit, qui peruicaci spiritu nec Deo cedit, 1174, 15. Socios querit ad culpam, ut obnoxios prodat ad penam, 978, 13; 1447, 150. Imitatur perdicem que aliena ora diripit et fouet, 118, 13. Mutuatus est quod non tenebat, nec uult restituere quod accepit. 797, 46.
    A Deo permittitur diabolo in homines potestas, ut boni probentur, improbi puniantur, 1395, 49. Accepit tentandi licentiam, sed non accepit copiam subruendi, 149, 10; 1437, 115. Cognoscenda sunt tentamenta illius, ut docti instructique caueamus, 172, 58. uaria eius tentamenta exponuntur, 170, 55. Ira, furor, cedes, arma sunt diaboli, 801, 56. Tibi blanditia eius plus cauenda est, 1343, 34. Tentat, ut aduersarius; defendit ut seruus, 825, 25.
    Nemini potest nocere diabolus, nisi ipse se miserit, 1340, 25. Neminem iugo seruitutis astrictum tenet, nisi se prius ei ere peccatorum uendiderit, 447, 10. Non capit laqueus diaboli, nisi ante esca te ceperit, 1153, 37. Cito diabolus defidit ianuam cordis nostri si eam patentem inuenerit, 649, 28. Si diabolum non conterimus, nostra culpa est, 1110, 18; 1344, 36. Aduersus illum non uocis magnitudine, sed magnanimitate cordis utendum, 1211, 8. Non merito tuo, sed odio sui uincitur, 1418, 29.
    Diabolus per antithesim Christo opponitur. 1436, 114; 1437, 117. Christus uoluit in se principem mundi fallere, in discipulis triumphare, 1005, 34. Quam beatus uir in quo diabolus nichil offendit, quod suum agnosceret, 466, 24. In illo solo nichil inuenit, qui peccatum non fecit, 374, 55.
    DIALECTICA diuitiis uerborum fluit, pietas timorem Dei seruat, 791. 28.
    et omne tempus significat, et per omnia, 1024, 21.
    DIEI acceptio diuersa, 244, 43. Dies temporis portio est, non principium, 10, 20. uiginti quatuor horarum mensura unius diei tempus est, 22, 37.
    Dies Dominica habet ex numeri ordine prerogatiuam, et ex resurrectione Domini sanctitatem, 936, 1. Cum omnes dies fecerit Deus, huic tamen diei pre ceteris diuini operis prerogatiua delata est, quo peccatum omne sublatum est, 887, 6.
    Dies Christus est, 1054, 33; 1464, 222. Quibus Christus adest, semper dies est, et numquam sol occidit, 1122, 26, Qui mali sint dies, 792, 32.
    DIGESTIO quomodo fiat, 141, 71; 238, 28.
    DIGNITAS omnis secularis diabolice subiacet potestati, ad usum fragilis, et inanis ad fructum, 1341, 28.
    DILECTIONIS et amoris differentia, 1542, 177. Ubi dilectio perfecta, ibi securitas, 1353, 70. u. CHARITAS.
    DILIGENTIA ingeniosi adminiculum, 316, 8. Diligentia et fides superiorem locum tenent, 831, 35. Non satis est recte facere nisi etiam matures quod facias, 295, 33. Molimina Deus sera condemnat; 1537, 162. Bona diligentia cum sapientia, et inuentio cum ingenio naturali, 448, 50. Candidatum regni celestis militem impigrum esse debere, 462, 10. Naturam nobis formare non possumus, possumus diligentiam, 808, 66. Deus presentior est diligentibus, negligentibus abest, 1499, 23.
    DILUuIUM uerno tempore cepisse et desiisse, 246, 48; 252, 60. Cur sexcentesimo anno Ne, ibid. Qua ratione quadraginta dies diluuium fuerit, 244, Quomodo per quindecim aque cubitos quibus montes diluuium superabat, quinque sensus humani adumbrentur, 248, 52. Cur secuturo diluuio, non defuerit gratia fecunditatis, 229, 6. Utrum folium olee a columba allatum ante diluuium, uel diluuii tempore exortum fuerit, 256, 68, 69; 259, 74. Coruus et columba ex Arca dimissa malitiam et uirtutem signabant, 254, 64. Diluuium Spiritus diuini uirtute repressum est, 251, 58.
    quid, 335, 54.
    DISCIPLINA, sapientia, et intellectus quomodo inter se differant, 886, 3. Discipline perfecte plenitudo mentem non sinit edaci libidinum uapore consumi, 211, 11.
    DISCIPULIS suis Christus omnia fere uocabula sua donauit, 1407, 97.
    DISCORDIBUS nulla spatia satis esse possunt: quietis et pacificis etiam angusta abundant, 323, 26.
    DISTINCTIO in omni re confusione melior est, 215, 21.
    DIuES unde dicatur, 572, 28. Quis uere sit diues, 582, 60. Hoc est esse diuitem, habere quod satis uoluntati sit, 320, 20; 361, 11. Diues est qui iustus est, 1534, 139. Quis ditior quam qui diues in Domino est, 782, 12. Diuites si custodiant mandata Dei, fit eis possibile quod impossibile uidebatur, 988, 18. Non omnes diuites auaros, 1493, 86. Diues cur interdum iustus, inops autem peccator, et quare, 962, 18.
    Definitur contra naturam esse diues misericors, 1488, 70.  Diuites clausas aures habent, et sono eris obtusas: nummus illis magis resonat, quam uerba diuina, 1058, 9. Quanta diuitum in pauperes duritia? 565, 1; 581, 56 et seq. Pauperi ipsam diues inuidet sepulturam, 578, 46. Strangulat auaritia pauperem in hoc seculo: sed in perpetuum diues suis laqueis suffocatur, 1028, 31. Dolor ac estus pauperis cuiusdam parentis quem diues ad uendendum filium cogebat, elegantissime describitur, 570, 21 et seq. Funesta fames diuitum, funestior luxuries, 570, 20.
    Diuites quam longe lateque diffundant cupiditates suas, 276, 125; 286, 12. Quanti diuites Deum sibi non sufficere iudicant, 1125, 37. Quam rarus in terris qui possit dicere; Portio mea Dominus, 1056, 3. Omnibus in commune elementa donata sunt: patent eque diuitibus ac pauperibus ornamenta mundi, 134, 52.
    Quanta sit insolentia et tumor diuitum, 1473, 14. Inflat plerumque homines utilitatis iactantia, et rerum affluentia secularium, nisi pudeat in te aliena magis quam propria laudari, 1139, 28.
    Diues quod suum est quasi uile fastidit, quod alienum quasi pretiosissimum concupiscit, 568, 9. Quam sit inquietus, 573, 29. Diuites quanto abundantiores tanto pauperiores sunt, 566, 4 et seq. Damnum suum credunt quidquid alienum est, 568, 11 et seq. Paupere miseriores sunt, 573. 31. Tolerabilior seruulorum quam diuitum conditio, 572, 28. Captiua est opulentia, paupertas libera, 579, 51. Diuites miseram seruitutem seruiunt, 579, 52. Non possessores diuitiarum sunt, sed a suis diuitiis possidentur, 583, 63. Diuitem recte argui stultitie, 575, 38. Illum esse sicut puluerem ante faciem uenti, 759, 46. Sicut cedrus frangitur, 812, 77. Diuitis cuiusdam egregie sordidi exemplum, 569, 18.
    Diues non fastidiat inopem, neque diuiti pauper inuideat, et cur, 947, 5. Nulla discretio inter cadauera mortuorum nisi forte quod grauius fetent diuitum corpora distenta luxurie, 133, 57.
    DIuITIAE unde sic dicte, 339, 60. Aliene nobis diuitie sunt, neque nobiscum nascuntur, neque nobiscum transeunt, 1469, 246. Non diuitie accusantur, sed diuitie peccatorum, 790, 27. Fidei non preiudicant opes, si tamen uti operibus nouerimus, 880, 31. Diuitie ut impedimenta in improbis, ita in bonis sunt adiumenta uirtutis, 1493, 85. Non sancta omnis paupertas, aut diuitie criminose, 1473. 13. Non eos qui habent diuitias, sed eos qui uti his nesciunt, sententia celestis condemnat, 1371, 69.
    Diuitiarum commendatio non hominum laus est, sed metallorum, in quibus homines puniuntur, 580, 54. Cur successus proflui secularium commodorum, et abundantia diuitiarum impiis concedantur, 668, 21. Fortuito diuitie ad impios, non aliquo merito deferuntur, nec premia uirtutis sunt emolumenta thesauri, 668, 17; 784, 17.
    Diuitie quantum inutiles? 572, 27. Salutem afferre non possunt, 1120, 21. Directus ad regnum Dei opes et patrimonium non requiras, 853, 27; 1481, 44. Si uis Deus peccatoribus esse, terrori regibus, reuerentie aliis, contemne que seculi sunt, et Dominice passionis opprobrium contende omnibus preferre diuitiis, 1061, 15. Mentis est optime suis contentum esse finibus, non extolli diuitiarum copiis, et rebus secundum gratiam uoluptatum fluentibus, 321, 1. Fuge diuitias peccatoris, ne inueniat ubi uulnerare te possit, 789, 24; 853, 27. Diaboli laqueum esse diuitias, quem tetendit Saluatori, quo Iudam apostolum strangulauit, 1153, 36. Quam magnum contemnere diuitias: sed quam rarum hoc ipsum est, 1060, 15. Quid parcimus patrimonio, quod et ipse diabolus uile iudicat pro salute, 825, 23.
    uides quia diuitie affluunt, non uides quia preterfluunt, 966, 32. Quomodo diuitie seculi abeunt ueluti somnium exurgentis, 628, 8, 9. u. ABSTINENTIA et AuARITIA.
    DIuORTIUM. u. UXOR.
    DOCTORES inter et docentes discrimen, 1134, 12. Doctorum diuersitates, 1161, 14. Doctores qui ab aliis exigunt, que ipsi non queant emulari, quibus comparentur, 1435, 105. Merito super omnes docentes intellexit, quem docebat ipsa sapientia, 1134, 11.
    DOCTRINAM intellectus facit, non memoria, 1093, 19. Suauis omnis doctrina moralis, 971, 1. Bonus studio cognitionis, melior erit exequende rationalis moralisque doctrine gratiam querens, 992, 31. uita bona sine doctrina habet gratiam: doctrina sine uita integritatem non habet, 973, 1. Ante uita quam doctrina querenda est, ibid. Doctrina non potest mercedem habere, ubi gratiam non habet innocentie, 975, 6. Doctrina uite immaculate senilem prestat etatem, 1135, 13.
    Doctrina cur fermentum dicatur, 1457, 191. Qui errat in dogmate, uiam ueritatis non elegit, 1016, 25. Cum aliquos doctos audiunt impii, eos propter doctrinam uitare consuerunt, 1096, 27.
    DeCH typus Iude, 1364, 37.
    DOLUS bonus, ubi irreprehensibilis est rapina, 462, 10.
     DOMINOS plures habet qui unum non habet, 1496, 6.
    DONARE nemo potest quod non habet, 526, 45.
    DONEC in Scriptura quid significet, 254, 63.
    DOTHAIM significat defectionem, 486, 11.
    DRACO elephantem ligat, cuius ruina mors uictoris est, 48, 40.
    DURA nemo putet esse, que iusta sunt, 1146, 16.
    DUCIBUS malis cito erratur, 440, 55.




E
    EBRIETATIS due species, 272, 11; 275, 18. Est ebrietas culpe, est et gratie, 554, 61. Bona mense spiritalis ebrietas, 1138, 24. Bona ebrietas poculi salutaris, 773, 19; 1239, 4. Sobrios facit, letitiam generat non titubantiam, 192, 19. Pudicitie custos est, 193, 20.
    Ebrietas in uulgaribus hominibus quam ridicula sit et odiosa, eleganti descriptione exponitur, 548, 42; 553, 60 et seq. Et maxime in militaribus hominibus, 549, 46 et seq. Nec non in feminis, 555, 66. Potantium obtestationes propinationesque, 554, 62. Quedam prodigiosa bibendi ratio arguitur, 555, 64.
    Ebrietatis effectus, 192, 18. Ebrietatis et uini quanta mala, 539, 10 et seq.; 542, 23 et seq.; 551, 52 et seq.; 553, 59 et seq.; 556, 68. Oculis excitatur lidido, sed ebrietate succenditur, 712, 18. uitanda ebrietas, per quam crimina cauere non possumus, 301, 57. Maior uis uini quam ueneni, 551, 52. Sicut mater fidei continentia: ita perfidie mater ebrietas, 548, 41. Sepe secretiora uino extorquentur, 554, 63. Unius diei conuiuium, pretium tue uite est, 1126, 39.
    Ebriosi comparantur nauibus, 557, 72. Exemplum adolescentis ebriosi ad philosophiam conuersi, 548, 45.
    ECCLESIA in primordiis mundi desponsata in paradiso, prefigurata in diluuio, annuntiata per legem, uocata per prophetas, Euangelii decorem diu expectauit, 974, 4. Rebecca Ecclesie typus 461, 9. Et uidua illa ad quam Elias directus est, 1347, 50. Et Maria 1284, 7. Et mulier Euangelica, 1456, 187. Et mulier ingressa domum pharisei, 1095, 25. Ecclesia merito speciem accipit peccatricis, 1388, 21. Dominus in typo eius feminam saluat, 1453, 175. Figuratur in luna, 517, 13.
    Ecclesia una Domini, una congregatio, 33, 2, 3. Christus dignatus est omnes gentes in unum corpus Ecclesie congregare, 761, 50. Omnes uocantur, et omnes redimuntur a Christo, 946, 4. Nullus antequam Christus nationum populos uocauit ad Ecclesiam, 1495, 5. Dominus eam sibi ex peccatoribus congregauit, 938, 5. Christus per humilitatem, per crucem eam sibi congregauit, 1147, 20. Ecclesie cetus Abrahe primo promissus 1316, 7.
    Ecclesie regnum prius quam Synagoge in predestinatione delatum, 462, 10. Omnes uocantur ad Ecclesiam, sed prius Synagoge populus, deinde gentilium, 1121, 24. Deus Ecclesiam sibi ex non gente querendo, eam uetusto illi atque regali populo Iudeorum pretulit, 780, 7. In gentibus mendacium, ueritas a Iudeis recessit, ad Ecclesiam uenit, 1119, 19. Libera est Ecclesia, expulsa est Synagoga, 1324, 29. Rapuit Synagoge regnum, 1383, 115. Reddidit quam accepit a Domino pecuniam caritatis, sed Synagoga non reddidit, 797, 44. Calcaneum Christi Synagoga est, decor et gloria uultus eius Ecclesia, 948, 11.
    Ecclesie sue Christus speciem concupiuit, et parauit eam sibi uxorem adsciscere, 724, 48. Christus uidit eam nudam, et uidit et amauit, 722, 41 et 42. Congregatio nationum gentilibus indomita moribus, cepit esse sponsa Christi, 993, 32. Festinantibus dilecto atque dilecta, celebrata coniunctio spiritalis est Christi et Ecclesie, 1257, 40. Christo nupsit, 1328, 38. Christi et Ecclesie sacramentum spiritale esse nullus dubitat, 826, 27. uir Christus, uxor Ecclesia est: caritate uxor, integritate uirgo, 1472, 9.
    Ecclesia uita est in Christo facta, in eius costa, et in ipso resuscitata, 794, 37. Hinc mater est uiuentium, 1310, 86 et seq. Concepit nos uirgo de Spiritu, parit nos uirgo sine gemitu, 1284, 7. In ea sunt dolores acerbi et graues, donec formetur Christus in nobis, 940, 10. Cur in hoc mundo sterilis uideatur, 345, 72.
    Ecclesia diligit, nec unquam circa Christum suum mutat affectum, 72, 22. Nemo tantum potest diligere Deum, quantum Ecclesia, 1388, 22. Omnis spes eius in Christo est, 519, 22. Auditu et operibus eminet eius pulchritudo, 358, 7. Qualis quantaque sit, 1190, 21. Charitas dicitur, et diligendo Deum, ipsius et nomen accepit, ibid. Actinosa dicitur, et quamobrem, 643, 16. Quomodo immaculata sit, 1271, 17. Ad imitationem Christi speciosa est, et in calceamentis omni abluta delicto, 1189, 16. Corona est glorie, 1160, 11. Corpus Christi est, 1161, 12; 1168, 35. Ex duobus constat, ut aut peccare nescias, aut peccare desinas, 1433, 96.
     Ecclesia columna est et firmamentum ueritatis, 470, 34. Regnum eius manebit in eternum, et cur? 1431, 91. Deus eam fundauit et propagauit in eternum, 942, 17.
    Ecclesia in tribulationibus fundatur, in tempestatibus et procellis, in sollicitudinibus et merore, in rebus aduersis, et in fluminibus preparatur, 946, 4. Super maria fundata est, et super flumina preparata, 34, 6. Circa fluctus habitat, non fluctibus commouetur, magis ad subueniendum parata, quam periculo obnoxia, 521, 27. Diuersi fluctus, tempestatesque eius, 227, 1. Tunditur secularium curarum fluctibus, sed non subruitur; ceditur sed non labefactatur, 1318, 11. In ea Christus impetitur, 961, 16. Perfectionibus suis non uincitur Ecclesia Domini, sed probatur, 889, 9. Multi eam tentant, sed nocere non possunt, 78, 33. Crebre persecutiones eius nobis titulos, et martyrii uictorias ediderunt, 995, 7. Defectus habet, et ortus frequentes, sed defectibus suis creuit, 78. 32. Obumbrari potest, 65, 7. Cur pro ea Dominus Patri gratias agere consueuit, 1403, 83.
    Ecclesia in nocte seculi monstret tibi uiam, 776, 26. Fides digito eius reperitur, 1378, 97. Super omnes conuentus Ecclesia Dei refulget, 1020, 7. Sola illa, non alia congregatio dicere potest: Teneo mandata tua omnia noui et ueteris Testamenti, 1255, 33. In ea exultatio, in heresi et gentilitate fletus et meror. 33, 3. In ea omnes aurem habent, extra eam non habent, 1519, 69. Merito prodegit patrimonium, qui ab ea recessit, 1462, 213. Si qua est Ecclesia que fidem respuat, nec apostolice predicationis fundamenta possideat, deserenda est, 1399, 68. Admonemur aliquando eos non refugere qui a nostra fide et consortio separati sunt, 55, 55. Quomodo ignobiliora Ecclesie membra abundantiorem honorem aliquando consequantur, 236, 25.
    Ecclesie nascentis quale fuerit exordium, 1298, 50. Ibi est ubi uirga et gratia floret sacerdotalis, 377, 64. Ab una Ecclesia plures Ecclesie deriuantur, 1354, 78. Singule Spiritu quidem replentur et gratia; iunguntur tamen ad temporalis speciem sacerdotis, 1284, 7. Qui ministerium sacerdotale suscepimus, non solum pro nobis, sed etiam pro Ecclesia Domini sustinere fortiter passiones corporis debemus, 829, 32. uox exercenda pro Christo, quando ouile Ecclesie incursant lupi, 119, 27.
    Ecclesie claues. Accepimus Spiritum sanctum, qui non solum nostra peccata dimittit, sed etiam nos facit sacerdotes suos aliis peccata dimittere, 1092, 19. Potestas remittendi peccata Euangelio seruabatur, 858, 37, 38. Deus per eos quoque peccata dimittit, quibus dimittendi tribuit potestatem, 1358, 13. Remittuntur peccata per Dei uerbum, cuius Leuites interpres et quidam exsecutor est: remittuntur etiam per officium Sacerdotis, sacrumque ministerium, 212, 15. Deus est pater, Christus pastor, mulier Ecclesia: Christus te suo corpore uehit, querit Ecclesia, recipit Pater: quasi pastor reuehit, quasi mater inquirit, quasi pater uestit: prima misericordia, secunda suffragatio, tertia reconciliatio: redemptor subuenit, Ecclesia suffragatur, auctor reconciliatur, 1461, 208. Ecclesia habet aulea quibus peccata tegit, culpam obumbrat, 34, 5. Si grauium peccatorum diffidis ueniam, adhibe peccatores, adhibe Ecclesiam, que pro te precetur, cuius contemplatione quod tibi Dominus negare posset, ignoscat, 1357, 11. Si iam baptizatus errasti, Ecclesia pro te fleat, ipsa tua peccata deploret, et fleat plurimum, 819, 10; 1377, 91. Roget pro te Ecclesia, et illacrymet populus, 1465, 225. Plerique a conuersionis studio reuocari solebant, quod in Ecclesia quanto sanctiora precepta, tanto sine uenia putarent esse peccata, 1183, 43. Remittendis post penitentiam debemus fauere peccatis, 1467, 236. Neque difficilis uenia, nec remissa sit indulgentia, 1475, 21. Non semper in eos qui peccauerint, uindicandum, et quam ob causam, 1417, 27. In Ecclesia ubi maxime misereri decet, quam maxime debet in peccatores teneri forma iustitie, 1065, 26. Facilitas uenie incentiuum tribuit delinquendi, ibid. Melius est ut unius aut alterius damnatione plurimi liberentur, quam duorum absolutione plures periclitentur, 1198, 11. Nescit Ecclesia publicare leges suas, 420, 8.
    Ecclesiam qui non frequentabant arguuntur, 1184, 45. Mane festina, et ad Ecclesiam defer primitias pii uoti: et postea, si uocat secularis necessitas, securus procedes ad tuos actus, 1218, 32. Quam iucundum inchoare diem ab hymnis et canticis, a beatitudinibus quas in Euangelio legis, 1218, 32. Plerique sunt dies, quibus statim meridianis horis adueniendum sit ad Ecclesiam, canendi hymni, celebranda oblatio, 1073, 48. Quotidie precedentes in Ecclesiam, uel domesticis incubantes orationibus, a Deo incipiamus, et in ipso desinamus, 322, 22. Imber supplicantis Ecclesie precibus datus, 76, 30.
    Ecclesia iustorum est tabernaculum, 318, 11. Domus est cuius ubertas redundantia gratiarum: torrens uoluptatis Spiritus sanctus, 773, 19. Cubiculum eius corpus est Christi, 979, 16. Piis domus Ecclesia est, piis patria celum est, 951, 18. Ciuitas Dei est, 1168, 35. Munita per Christum,  obsessa per diabolum, 131, 49. Murus est qui habet duodecim portas apostolicas, 1256, 37. Cuius turres sunt sacerdotes, 131, 49. Ciuitas Dei est, 1168, 35. Muri Hierusalem conuentus eius sunt toto orbe fundati, 702, 83. Porte eius porte castitatis sunt et iustitie, 1407, 99. Cepit in hortis esse postquam in hortis passus est Christus, 1258, 45. Horto frequenter comparatur, 1534, 139. Et gregi caprarum, 1177, 22. Cur et celum dicatur, et mundus, et orbis terrarum, 1121, 25. Imago est celestium, 641, 9.
    ECHENEIS nauem ingentem sistit, 93, 31.
    ECHINUS terrenus contra insidias spinis suis clauditur, 120, 20. Geminas sibi respirandi uias munit, et quare, ibid.
    Echinus futuram tempestatem prenuntiat, 89, 24.
    EDOM, hoc est, terrenus et callidus, 1223, 6.
    ELEAZARUS quam beatus in tormentis constanter toleratis, 474, 40, 41.
    ELECTRUM est lacryma uirgulti, 58, 63. Cur exigua quedam animantia in electro, ibid.
    ELECTIO. Non residet occasio resiliendi, cui datur optio eligendi, 286, 11.
    ELEEMOSYNAM qui facit debitum reddit, non largitur indebitum, 580, 53. Diues de bonis suis eleemosynam debet pauperibus erogare, 574, 36 et seq.; 579, 52 et seq.; 582, 58 et seq.; 586, 67. Quam iustum ut de bonis tuis aliquid pauperibus aspergas, 1064, 22. Fac de instrumento auaritie subsidium misericordie, sinceritatis gratiam de corruptionis illecebra, 559, 76. Quid prodest misereri inopis, nisi alimoniam eidem largiaris, 1128, 44. uilis pecunia cum conditur: pretiosa cum dispergitur, 825, 24. Largiendo pauperibus, angelorum nobis ceterorumque sanctorum gratiam comparemus, 1469, 245. Multi qui sua pauperibus donauerunt, locupletati non debent a Domino secularem huiusmodi exigere mercedem, 1059, 11. Nihil grauius quam ut fratres nostros pauperes superbo oculo despiciamus, 1005, 37.
    ELEMENTA grece cur dicantur, 40, 18. Quatuor sunt, ex quibus omnia componuntur, 10, 20. Cur Deus non prius ea creauerit, quam ornatus congruos daret, 15, 27. Que eorum qualitates, quibus sibi inuicem miscentur, 40, 18. Ex iis compositum resoluatur necesse est, 12, 23.
    ELEPHANTUS cur prominentem promuscidem habeat, 124, 31. Eius membra describuntur, ibid. Quomodo capiatur, ibid. Quomodo magnum rebus bellicis usum Persis minis tret, 125, 33. Trecentis et amplius annis fertur uitam producere, ibid., 34. Formidabilis ille tauris, murem timet, 126, 37. Illius cum mercede fraudatur, ultio 555, 65.
    ELIAS atque Elizeus ut transirent aquas Iordanis, passionum fluenta nostrarum mentis prius uestigio transierunt, 1243, 16. Elias uirtutem magnam habuit et gratiam; et in quo, 1278, 36. Non mulierem fugiebat, sed seculum, et secularem illecebram, 431, 34. Cum Christo comparatur, 1406, 96.
    ELIZABETH erat ex Tribu Iuda, 1315, 5.
    ELISAEUS qui sibi nichil reliquit, populis abundauit, 115, 6. Non putabat Deum sibi absentem, sed presentiam eius in beneficiis requirebat, 833, 40. u. ELIAS.
    ELOQUENTIA duorum ex gentilibus prudentum niui et apibus comparata, 1414, 15.
    Emendi et uendendi etsi equalis quidam uidetur contractus: unusquisque tamen uiliorem sibi uendit, et complacitum emit, 904, 41.
    unde dicti, 815, 1.
    ENGADDI tentatio Latine dicitur, 995, 8. Locus est in Iudea ubi opobalsamum gignitur, ibid.
    ENNON oculum superborum interpretati sunt, 1170, 2.
    ENOCH Latine dicitur Dei gratia, 152, 19. Manifestum pietatis Dominice, et diuinitatis indicium est, 1333, 48.
    ENOS Chaldaice, homo Latine dicitur, 356, 1.
    quid, 335, 54.
    quid, 283, 4.
    EQUUS bellum odoratur eminus, excitatur sono tube, 89, 25. Eum uidemus popularibus incitari studiis, gaudere plausibus, blanditiis delectari magistri, 206, 3. Discrimen inter agitatorem et ascensorem equi, 584, 64, 65. Arguuntur qui solent equorum suorum nobilitatem sicut consulum predicare, 580, 54.
    Equi fluuiales siue Hippopotami in Nilo, 80, 4.
    ERROR nullus, ubi simplex pietatis affectus, atque omnis fidelis sensus est, 817, 6. Grauiori dignus supplicio est, qui inualidum, et insipientem, et improuidum circumscripserit, persuasione erroris, aut exagitatione cordis affectum, 1245, 19.
    ESAIAS quomodo uiderit Dominum, 1267, 6. Diaboli ad quemdam prophetam forte Esaiam uerba, 1124, 32. Facilius compaginem corporis eius serra diuisit, quam fidem inclinauit, 1500, 25.
    ESAU et Iacob figurabant populum Iudaicum et Christianum, 1223, 6. Ille typus erat malitie, 184, 4.
     EUCHARISTIA. Christus corpus suum offerre manifestatur in sacerdotibus, cuius sermo sanctificat sacrificium quod offertur, 853, 25. Panem dedit, quem ipse quotidie sacerdos consecrat suis uerbis, 524, 38. In conuiuio Ecclesie et ministrat et ministratur, 192, 19. Mihi cibus et potus quotidie ministratur, eum dat omnibus, dat quotidie, dat semper, 1202, 27 et 28. Probatum est quod Dominus noster sit cibus, sit epulatio, uel alimentum edentium, 902, 36. Non dubites assistere angelum, quando immolatur, 1275, 28. Quando celebranda oblatio et sacrificium, quo Christus esurientem sui corporis epulis replet? 1073, 48. Sacre oblationis ueneranda communio, 1420, 43. Est cibus refectionis, est cibus sanguinis, 1483, 51. Carpis rosam, hoc est, Dominici corporis sanguinem, 1140, 2. ueni ad cibum corporis Dominici, ad illud poculum quo fidelium inebriatur affectus, corpus non titubat, sed resurgit, 1166, 28. Esca solidior corpus est Christi, potus uehementior sanguis est Christi, 1400, 71. Qui pacem et caritatem non detulerit ad Christi altaria, mittetur in tenebras, 1460, 204. Nemo cibum accipit Christi, nisi fuerit ante sanatus, 1400, 70. Ad mensam Eucaristicam ieiunia sancta nos perducunt, 545, 33. Remissio peccatorum est, 525, 39. Corpus Christi edimus, ut uite eterne possimus esse participes, 1514, 49. Spiritales epule non obesse solent, sed prodesse satiatis, 1251, 19. Omnem immundum a Christi altaribus secernendum, 561, 82.
    EUNOMIANUS dicit dissimilem esse Patri Filium, 45, 32. Eunomiani radicis degeneris fructus deterior, 32, 21.
    EUPHRATEM plerique dictum putant, hoc est, a letando, 152, 18. Latine fecunditas atque abundantia fructuum nuncupatur, 151, 18. In Babyloniam tendit, 755, 36.
    EURIPI stant placidi in ortu lune quoadusque sine lumine est, 76, 30.
    EuA cur non de eadem terra qua Adam, sed de costa eius facta sit, 166, 48. In paradiso sensus, Grece figura fuit, 149, 11. Quomodo diabolus eam aggressus sit, 170, 56. Promissi honoris ambitio illecebrosa decepit, 1343, 34. A muliere cepisse uitium, inchoasse mendacium, 171, 56. Adamo id quod gustauerat dando iterauit peccatum, 158, 33. Serpentem implicauit, non se absoluit, 978, 13. Si accensas habuisset faces, numquam nos preuaricationis sue criniculis implicasset, 149, 11. uicissemus, si tacuisset, 843, 3. Confessa delictum, mitior eam secuta est et profutura sententia, 178, 72. Pena eius qualis fuerit, et quid significet, 178, 72. Plerique eam excusandam putant, quod diligens uirum, ab eo timuerit separari, 159, 34.
    EuANGELISTAE diuino spiritu ubertatem dictorum rerumque omnium ministrante, sine ullo molimine Euangelium scripserunt, 1266, 3. Non potestate propria sunt locuti, neque omnes eadem omnia: sed sancti Spiritus gratia illis ea tribuit, que loquerentur singuli de operibus Domini Iesu, 616, 73. Licet iis omnia in omnibus sint, tamen plenitudo in singulis est uirtutum singularum, 1264, 8; 1403, 81. In quo a se inciuem differant, 1529, 118; 1532, 129 et seq. Non discordant sententie, quando concordat mysterium, 1527, 107. Non est credibile aduersantia sibi potuisse dicere, 1313, 1. Ab hoc qui Euangelista esse meruit, uel negligentie uel mendacii suspicionem equum est propulsari, 1541, 172. Qualis esse debeat qui euangelizat regnum Dei, 1398, 65.
    Euangelium plurimi uoluerunt scribere: sed quatuor tantummodo, sunt recepti, 1269, 10. Quidam quatuor animalium formas que in Apocalypsi leguntur, quatuor Euangelii libros intelligendos arbitrati sunt, 1264, 7. Unum tantummodo est Euangelium, etsi quatuor libri sint, 883, 38. Ecclesia cum quatuor Euangelii libros habeat, per uniuersum mundum Euangelistis redundat, 1265, 1. Est uere sapientia naturalis in Euangelio secundum Ioannem: Mattheus moralius: Marcus rationabilius scripsit, 1262, 3. In omnibus fere Euangelicis locis spiritualis sensus operatur, 1442, 134. Lucas historico stylo Euangelium scripsit, et qua ratione, 1261, 1, 4 et 7. Quomodo Alexandrini et Aegyptii legant initium Euangelii Ioannis, 393, 35.
    In Euangelio omnem ueritatem contineri, 1206, 37. Philosophie imperfectionem excludit, 325, 30. Non solum fidei doctrina, sed etiam morum est magisterium, 1230, 33. In nouo Testamento nouarum uirtutum precepta cognouimus, et nouos hausimus mores, 859, 3. Quomodo ad illud accedere debeamus, 912, 61. Sit effigies eius in tuis factis, 1255, 34.
    In Euangelio perfectio bonitatis, in Lege equitatis eruditio, 1515, 53. In Euangelii bonitate melius docentur iustificationes Dei, quam in Legis seueritate, 1084, 16. Umbra in Lege, imago in Euangelio, ueritas in celestibus, 852, 25. In eo iam nobis non Legis caligat umbra, sed ueritas fulget, 859, 2. Lex per occulta mysteria nuntiat Christum, non autem facie ad faciem monstrat sicut Euangelium, 1061, 16. Lex quasi figura sit nobis, Euangelium, quasi lumen et  signaculum ueritatis, 910, 58. Christus adiutor per Legem, susceptor per Euangelium, 1164, 23. Euangelium defuncte Legis reparationem operatur in posteris, 913, 63. Quod Deus annuntiauit per Prophetas, in Euangelio manifestauit, atque compleuit, 1186, 7.
    Euangelium uia lucerne in umbra lucet, id est, in seculo, 643, 14. Quomodo mare sit, 86, 17. Est calceamentum nuptiale euangelica predicatio, 1308, 81. In ea predicatione uirtus est, 1107, 12.
    Euangelia multa composuit diues heresis: pauper fides hoc solum Euangelium tenuit quod habuit, 1474, 17. Hereses cum multa Euangelia habeant, unum non habent, 1265, 2. Pseudeuangelium, secundum Thomam, Matthiam, Duodecim, et Basilidis, 1265, 2. Euangelia ab hereticis corrupta, 1261, 2.
    EuILATH terra est in qua aurum bonum, et lapis carbunculus et prasinus, 755, 36.
    EXEMPLUM. Plerisque iusti aspectus admonitio correctionis est, perfectioribus uero letitia, 1094, 22. Prestantius ducitur paucorum similem esse quam plurimorum, 185, 5.
    EXERCITATIONE augetur corporis uirtus, 216, 22.
    EXERCITUS quomodo iter conficiant, 1018, 2.
    EXHORTATIO pro consolatione, et consolatio pro exhortatione apud Apostolum, 1098, 34.
    EXISTIMATIO bona pretium nostrum est, 963, 21.
    EXSILIO duriora claustra carceris in seculo sunt, 1228, 23.




F
    FAMEM patientur omnes, quos non pauerit Christus, 449, 42. Famis neglectum inducit diuina lectio, 1339, 20.
    FATALE decretum non alligatur, 232, 5.
    FEBRIS si exestuat, medicus ipsum potum sitientibus negare consueuit, 785, 18.
    FECUNDITAS terre non soli, sed diuine indulgentie deputatur, 64, 6. Decorum quod fecundum, indecorum quod infecundum, 376, 60.
    FELIX, Nabor et uictor martyres nostri granum sunt sinapis, 1453, 178.
    FELLIS amaritudo ad salutem hominis utilis inuenitur, 148, 8.
    FENERARE uetus est, sed uetus culpa est, 620, 88. Feneratorum inhumanitas eleganter describitur, et castigatur, 793, 9 et seq. Iude et diabolo comparantur, ibid., 12 et seq. Nec non Echidne et aliis serpentibus, 604, 41. Liberos pro paternis debitis uendunt, 600, 29. Prohibebant ne debitoris cadauer ad sepulturam deferretur, 602, 36, 37. Inhumanitas eorum etiam ab aleatoribus usuras exigentium, 602, 38 et seq. uaria nomina quibus utuntur, 604, 40. Quam insatiabilis eorum auaritia, 597, 31; 605, 43 et seq. Mari comparantur, 605, 44. Et eorum pecunia, 596, 16. Incautos adolescentes quam nequiter depredentur, 597, 23 et seq. Fenerator et debitor uterque peccator, 609, 54. Arguuntur ii qui acceptam ab feneratore pecuniam intemperantia sua misere consumunt, 597, 17 et seq.; 600, 30. Qui se feneratori obligat, ipse se uendit non ere, sed culpa, 601, 32.
    FENUS bonum et usura laudabilis fenerare Deo in manu pauperis, 610, 55, 56. Qui plus habuerit unde feneret, ille iustior, 611, 59 et seq. u. USURA.
    FENICULI pastu serpens cecitatem repellit exceptam, 119, 19.
    FENUM quomodo fiat? 42, 26. Ante solem fuit productum, ibid., 27. Quomodo similes esse debemus feno, 45, 31.
    FERTILITATIS causa de celo, 30, 16.
    DE FICULNEAE foliis, 57, 60.
    FIDES prior quam littera, prior gratia quam Lex, 1321, 21. Sicut fides a ueteri incipit Testamento, ita impletur in nouo, 1379, 99. Christus in maiorum nos actum, et antiquam simplicitatem fidei reformauit, 1323, 26. Aliud est in mandatis Dei credere, aliud mandatis credere, 1082, 12. Fides nostra uerbum Dei est, 1433, 98. ueritas fidei fundamentum est, 1237, 56. Propugnacula fidei gesta sunt Christi, 1042, 33. Quam indignum ut humanis testimoniis de alio credamus, Dei oraculis de se non credamus, 289, 21. Si uiri boni dicerent, nefas putaremus credere: Deo ergo dicenti credendum, 1353, 71.
    Fidei partus, bonus dolor est, quo Christus in Ecclesia formatur et nascitur, 776, 28. Cur bonum sit ut rationem preueniat fides, 289, 21. uoluit Deus ut per gradus quosdam nasceretur, 15, 27. Quanti nobis presidii sit fides nostra qua uiuimus, 861, 11. Quibus pasci debeat, 215, 19, 20. Non in forensi sermone sapientie, sed Dei uirtute formatur, 1107, 12. Cur nemo excusationem pretendere debeat, quod serius credat, 346, 74. Pro douotione credentis unicuique spiritale lumen infunditur, 1511, 37. Meliores qui fide magis spontanea, quam qui speratis beneficiis credidissent, 1356, 5. Ecce amat libertatem fidei, qui libertatem dedit, 1032, 45. Fides teritur premitur, seminatur, et  quomodo, 1453, 179 et seq. Est fidei uiolentia religiosa, segnitia criminosa, 1469, 1. Circa fidem uir perfectus exigitur, 1334, 50.
    Fides nos ab irrationabilium pecudum comparatione secernit, 1222, 2. Ante omnia nos commendare Deo debet, 208, 8. uirtutum omnium stabile fundamentum est, 868, 4. Et radix, 219, 28. Fidei radix est spes, 1165, 27. Ex fide caritas, ex caritate spes, et rursus in se sancto quodam circuitu refunduntur, 1478, 30. Fides precedit deuotionem, 509, 81. uirtutes sine fide folia sunt, uidentur uirere, sed prodesse non possunt, 757, 41. Et opera uana sunt, 1435, 103.
    Fides uera ubi est, ibi ueri luminis gratia, 1075, 51. Christus illuminat fidei claritate, resurrectionis sue gloria, et diuinorum operum potestate, 1186, 8. Fides sapientes fecit, 1177, 24. Quecumque crediderit anima, et concipit, et generat Dei uerbum, et opera eius agnoscit, 1290, 26. Fide tangitur Christus, fide Christus uidetur, 883, 39; 1003, 29; 1397, 57; 1357, 156. uox nostra fides est, 1280, 42. Grandis eius clamor, 1211, 8. Credentibus in Dominum est in Domini misericordia consolatio, 1194, 2. Fides nos Deo representat, 787, 20. Fides est que dona conciliat: humilitas est que Deo oblata commendat, 585, 67.
    Fide nichil pretiosius? 825, 24. Pretium tuum est, qua emuntur diuina mysteria, 500, 45. Pretium nostrum est, que omnes homines Christo acquisiuit, 963, 21. Peccatum minuit, 698, 63. Suffragabitur ad ueniam, etiam si qua in operibus offensa sit, 1254, 26. Potest ab omni mundare delicto, 1480, 42. Omne peccatum fidei mysteriis abluitur, 1518, 66. Eam si seruaueris, etsi mortuus fueris sicut serpens, et tu resurges, 818, 8. Maluit Deus ut salus hominis fide potius quam operibus quereretur, et quam ob causam, 893, 14. Non lacrymas nudas Deus, sed fidem exigit, 1539, 162. Si quis non credit in Christum, generali beneficio ipse se fraudat, 1077, 57. Qui calorem fidei non habet, tolerabilius illi fuerit fidem non accepisse quam neglexisse, 990, 24.
    Fides sola unumquemque signat, 1293, 36. Fides plebis plerumque constantior est quam diuitum ac sacerdotum, 1189, 17. Ubi fides modica illic turbatio, 1353, 70. Non debet scindi, sed solida permanere, 1529, 119. Adulteri sunt omnes, qui adulterare cupiunt fidei et sapientie ueritatem, 1472, 9. Religiosis lapsus amoris fidem non impedit, 1379, 98.
    Fides sit tibi itineris tui preuia, 1143, 11. Ianua nostra est, que totam domum, si fuerit robusta, communit, 1118, 14. Nulla patria uerior, quam fides, 1184, 2. Mice uelut quedam fidei dogmata sunt, 1474, 15. Fidei census numquam exinanitur, 1462, 212. Non grauatur annis, ibid., 213. Celum et terra transibunt, fides autem permanet, 849, 17.
    Fides credentium principalis est, confessio exsecutionis, 834, 4. Perfecta Christi confessio et animi querit deuotionem et uocis professionem, 1235, 49. Non satis est inuoluta responsio confitentis Iesum, sed aperta confessio, 1522, 87. Fidei indumentum constat ex predicatione celestium, et Dominice sanguine passionis, 617, 77. Ubi causa religionis agebatur, fides debuit sedem habere iudicii, et quasi rea statui perfidia, 467, 25.
    Fides pignori prima debetur, 1270, 12. Morale est omnibus, ut qui fidem exigunt, fidem astruant, 1288, 19.
    FILII ex Patre generatio non habet tempus, 1213, 17. In Deo persona alter, potestate unus est, 1487, 66. Unigenitus est, non unus ex genitis, 1487, 65. Imago Dei solus ille est, ita habens similitudinem Patris, ut diuinitatis et plenitudinis habeat unitatem, 128, 41. uultus est Patris, 1192, 28.
    Filio omnia cum Patre per naturam unius substantie iure sunt propria, non dono collata per gratiam, 1426, 67. Dei sapientia est per naturam, non per profectum, 1383, 1. Nouit cogitationes cordium, sicut Pater, 200, 37. Patri consors nullam iniuriam patitur, quia mittitur, 1503, 1. Etsi missus, tamen Patre mittente minor non est, 1302, 65. Cur nichil a se faciat, 1230, 32.
    Filius Dei absconditus in Lege, adopertus in prophetis, euangelicis predicationibus adimpletus, 1456, 188. Antequam nasceretur ex uirgine, uidebatur, 1274, 24. Etsi suscepit quod non erat, non destitit tamen esse quod erat, 730, 64. Etsi non licet mihi scire quemadmodum natus sit; non licet tamen nescire quod natus sit, 1353, 71. Cur carnem susceperit et mortem, 435, 44. Angelus angelis factus est, prophetis propheta, 773, 18. Quomodo sacerdos est secundum ordinem Melchisedech, 288, 16. Nihil sibi ex hoc mundo uindicandum putauit, 340, 62. u. CHRISTUS, TRINITAS.
    FILII premia nuptiarum sunt, 1282, 2; 1509, 22. Non mediocre munus est Dei dare liberos, propagatores generis, successionis heredes, et cur? 1276, 30. Erat deforme liberos non habere, et id legum ciuilium fuit auctoritate  multatum, 1320, 18. Pudor est feminis premia nuptiarum non habere, quibus hec sola causa est nubendi, 1282, 45. Recessuri ex hoc corpore, ipso carorum pignorum tactu delectamur extremo, et hoc mulcemur uiatico, 510, 83. Liberorum amor plurimos a martyrii consummatione sepe reuocauit, 1163, 18. Cur asperioribus exerceat pater filium, quam dominus seruulum, 1145, 15. Quantum filii honorare debeant parentes, ut benedictionis ultime habeant hereditatem, 513, 1.
    Filios Scriptura sacra pro operibus frequenter declarat, 657, 14. Sanctorum maius in fide, quam in generatione semen est, 1330, 44.
    FINIS quid sit, 955, 1. Ille uerus est finis, qui non unius erit finis, sed omnium, 849, 17. Que initium habent, et finem habent: et quibus finis datur, initium datum constat, 6, 10.
    FIRMAMENTUM unde appellatum, 31, 16. An idem sit ac celum, 25, 8; 30, 15. Cur inter aquam et aquam Deus illud esse preceperit, 787, 21.
    FOLIORUM diuersitates, 57, 61. Et ex eisdem remedia, 47, 37.
    FONS ille qui irrigabat paradisum quis fuerit, 149, 12.
    FORMICAE imitanda industria, 118, 16.
    FORTITUDO resistentia queque transuerberat, nec aliquibus heret obstaculis, 151, 17. Non habent fortitudinis laudem, qui stuporem magis uulnerum tulerint, quam dolorem, 1516, 56. Sicut fortitudinis incentiuum est fides, ita fidei firmamentum est fortitudo, 1437, 118. Effectus eius qui sint, 1371, 67.
    FRATRES sumus omnes una atque eadem matre generati, 267, 94. Omnes nobis iure quodam germanitatis uelut fratres connectimur, et tanquam uterini nos diligere debemus, 323, 28. Inter fratres patrimonium non iudex medius, sed pietas debet sequestra diuidere, 1439, 122.
    FRAUDULENTI homines cauendi, 88, 21.
    FRONS mentis habitum specie sui prodit, 136, 58.
    FRUCTUUM diuersitates, 58, 62.
    FULICA abdicatum Aquile pullum cum suis nutrit, 104, 61. Presentit commotionem maris, 97, 43.
    FUNES qui dicantur, 1499, 21. Iis utuntur qui terminos metiuntur agrorum, et possessionum spatia disterminant, 1070, 40.




G
    GAD benedictio explicatur, 524, 35 et seq.
    GALLI cantus non solum suauis, sed etiam utilis esse demonstratur, 112, 88.
    GANGES fluit contra Indiam, 150, 14.
    GAUDIUM fructus est Spiritus sancti, 700, 12; 1237, 54.
    GEMITUS quis bonus sit, et primum Spiritus sancti donum, 831, 37.
    GENETLIACI in celum os suum ponunt, et quomodo? 666, 12.
    GENTILES Deum suum in antris et speleorum habitaculis requirere uidebantur, 935, 24. Quantum differant beneficia que Christus suis, et ea que gentilibus dii contulerunt, 1404, 88. Qua methodo hi docendi sunt, qui ex gentibus uocantur ad Ecclesiam, 1408, 104 et seq. Quomodo sacras scripturas debeant legere, 172, 58. Habent cum Christianis salutationis et eiusmodi officiorum commercia, 1425, 62. Dominus cum iis non prohibet nos inire conuiuium, 1359, 18. Ager qui morte emptus est Christi ad sepulturam eis profecit, 960, 13. Tolerabilior causa illorum quam Iudeorum, 990, 24. Arguuntur qui sub imperatoribus Christianis ueniebant in Ecclesiam, et Christianos se esse simulabant, 1235, 49. Multi ex iis habent misericordiam, habent sobrietatem, sed fructum non habent, quia fidem non habent, 757, 41. u. FIDES et MATRIMONIUM.
    GENUS immortale uidetur, persone autem singulorum mortales sunt, 314, 4.
    GEON Nilus circuit terram Aegypti uel Aethiopiam, 150, 14. Significat quemdam terre hiatum, 151, 26.
    GERuASII et Prothasii festus dies, 1037, 16.
    GIGANTES tempore Ne qui fuerint, 230, 7 et seq. Fabule inducunt eos aduersum superna uoluisse pugnare, 278, 127.
    GIMEL tertia littera secundum Hebreos, latine retributio dicitur, 993, 1.
    GLORIA bona Christo esse subiectum, 1224, 7. Non portio unius corone, sed premium omnium coronarum est, 1161, 11. Si opprobrium Christi gloria est, quanta est gloria eius, 1031, 41. Gloria seculi non descendit cum peccatore, sed gloria uirtutis ascendit cum innocente, 953, 24.
    GOMORRHAM et Sodomam lingua patria Chaldei cecitatem et sterilitatem nuncuparunt, 257, 69.
    GOTHORUM bella, 1516, 10.
    GRATIA Dei agnoscenda, sed non ignoranda natura, 1478, 31. In quo spiritus uite, et spiritus gratie differant. 1277, 33. Habemus aduersarium magnum, qui uinci a nobis  sine Dei fauore non possit, 1327, 37. Nemo sine uero Iesu potest incerta sapientie et occulta comprehendere, 944, 20. Nostre non est potestatis iter nostrum ex uoluntate dirigere, 783, 15. Ubique Domini uirtus studiis cooperatur humanis; ut nemo possit quidquam incipere sine Domino, 1309, 84. Nullus perfectus esse potest, et tutus sine fauore Dei, 980, 17. Quia hereditarium iniquitatis glutinum mentibus inhesit humanis, opus est liberantis auxilio, 1015, 22.
    Gratiam dedit Deus reformauit naturam, 1156, 42. Natura opus est creatoris, gratia munus est redemptoris, 505, 63. Quidquid sanctum cogitaueris hoc Dei munus est, Dei inspiratio, Dei gratia, 204, 45. Omnis creatura quecumque bona habet, accepit a Christo, 1166, 30. Ut Deus honorificetur a sancto, Dei gratia est, 1269, 10. Deus quos dignatur uocat, et quem uult religiosum facit, 1417, 27. Commendatur gratia priuilegio operationis eterne, et protectionis dignatione celestis, 632, 18. Salutis medicina uulneri queritur, gratia sanitati, 982, 3. Doctrina celestis potest commutare uitiosos affectus, et operatio diuina sacrilegis pectoribus studia pietatis infundere, 701, 76. Ubi gratia, non utique merito operum nec iustificatione uirtutum, sed liberalitate donantis, electione redimentis saluamur, 906, 47. Hebetis est cordis bonum quod agit, gratie auctori non deputare, 196, 25 et seq. Iustus ad auctorem Deum refert quecumque fuerit bona consecutus, 199, 34. Qui totum ad gratiam refert, terram repromissionis possidebit, 891, 12. Dauid non sue uirtutis putat esse, sed gratie celestis, si non deseratur a Christo, 839, 55.
    Ad gratiam Christi uocatur omnis anima, 930, 12. Ut sine pretio redimatur a crimine, 945, 2. Christi manifesta in omnes predicatur misericordia, eo quod qui pereunt, sua pereunt negligentia; qui autem saluantur, Christi sententia liberantur, 221, 11. Dominus quos miseratur etiam imprudentes aduocat, 1419, 33. Incrementa gratie Christus ueniendo secum trahit, 1038, 6.
    Gratia Dei beatiores nos facit quam nostra innocentia, 837, 47. Cui adest spiritus gratie nichil deest, 1277, 35. Mensura Legis est, superabundans autem gratia, 909, 56. Lex intra mensuram est, ultra mensuram gratia, 1434, 98. Excludit feruorem gratie secularis, gratie feruor eterne, 1241, 10. Spiritalis gratia ab omni superfluorum labe mundauit, 1177, 24. Deus sine labore nostro, non ex operibus, sed ex fide per gratiam suam nobis peccata donauit, 885, 1. Lucet Deus super iustos per gratiam, super iniustos per misericordiam: illis mercedem meritorum tribuens, istis peccata dimittens, 984, 9. Qui suo peccato pereunt, misericordia Domini liberantur, 1229, 29.
    Gratia pro meritis nostris diuersa, sed eadem diuini operis misericordia, 1461, 208. Bonus Dominus studia exigit, uires ministrat, 1400, 72. Nescit tarda molimina sancti Spiritus gratia, 1288, 19. Ipse tibi es uel iniurie auctor uel gratie, operatio diuina nichil errat, 919, 77. Faciat fructum qui potest gratie, qui debet penitentie, 1306, 76. Plerumque derelinquit Deus quos uult probari, penitus autem derelinquit, quos deserit, 980, 18. u. CHRISTUS et DEUS.
    GRATITUDO. Nescit uirtus mensuram gratie: nec contenta referre quod acceperit, uult cumulare quod sumpsit, 1373, 74. In uicissitudinibus gratiarum non est satis reddere quod acceperis, sed commendare quod reddis, 217, 23. Gratiam et qui reddit habet; et qui habet in eo ipso quod habet, soluit, 1389, 25. Relationem gratie a canibus homines discunt, 119, 17. Beneficiorum Dei tenax gratie memoria perseuerare debet, et obedientia non deesse, 197, 30. Nec die, nec nocte, nec ullo tempore a gratiarum actione debemus uacare, 1075, 52.
    GRATIANUS Imperator a suis destitutus ac proditus, 961, 17. Calumniis et dolis circumuentus, 963, 21 et seq. Ei sepultura negatur, ibid., 24.
    GRUUM uigilantia in custodiis, et ordo inter uolandum, 99, 50 et 51.
    GULA de paradiso regnantem expulit: abstinentia ad paradisum reuocauit errantem, 538, 7. Quas perturbationes in familiam inferre soleat? 542, 24. In utero ambulant, qui uentri et gule seruiunt, 179, 74. u. EBRIETAS.
    GUTTURIS utilitas, 140, 69. Sepulcrum patens est guttur hominis, in quo perfidia lethalis, et mortua uerba conduntur, 1535, 141.




H
    HAEREDIS humani damnum est descriptio coheredis, sed indiuisa est Christi hereditas, 1155, 41.
    HAERESES omnes dum se impugnant, in se recurrunt, 732, 69. uelut Eua femineo rigorem fidei tentant affectu, 1459, 200.
    HAERETICI impugnatores sunt fidei, ueritatis inimici, 1132, 6. Falsam habet imitationem, qui fidei non habet  ueritatem, 658, 15. Hereticorum feralis doctrina insanie sunt false, 860, 4. Manicheus, Marcion, Sabellius, Arius, Photinusque non aliud quam fratres Iudeorum sunt, 1473, 13. Hereticus de generatione Domini iuxta usum seculi disputans, diues est in uerbis, pauper in uiribus, 1372, 70. Christus non est in his disputationibus, 1110, 20. Multi ex iis pretendere uolunt corporis continentiam, ut assertionis sue fidem testimonio sobrie carnis acquirant, 248, 49. Circumspectos nos in respondendo aduersus hereticos uel Iudeos esse debere, 1502, 34. Non te capiat hereticus, quia potest de Scripturis sanctis aliqua exempla proferre, 1340, 26. Imperfectum tentare potest, non potest supplantare perfectum, 1114, 29. Quam graues illius morsus sint, 1422, 51. Madianitis est eius perfidia, 1198, 11. Heretici lupis comparantur, 1037, 16; 1421, 48 et seq. Et uulpibus, 1418, 31; 1421, 47. Omnes hereticos et schismaticos a regno Dei et ab Ecclesia intellige separatos, 1432, 95.
    HALCYON ubi, et quot diebus pullos suos educat et nutriat? 96, 40 et seq. Hos dies presumpte serenitatis naute Halcyonidas uocant, ibid.
    HARMONIA quid sit, 1470, 3.
    HE littera latine significat, est, uel uiuo, 1018, 1.
    HELLEBORO egri corporis passiones sepe soluuntur, 48, 39.
    HEPTATEUCHUS quid significat, 1241, 12.
    HERBARUM succi salubres, 47, 37. Medicorum est opus potestates earum noscere, 56, 57.
    HERODEM nullo affinem generi Iudeorum regnum adulterina fide fraudasse, 1329, 41. In eo omnes impii significantur, 1525, 99.
    HERODIAS in nece Ioannis Baptiste iniquitatem prauis artibus quesiuit, 771, 13.
    HETH interpretatione latina dicitur pauor, 1056, 1.
    HIPPOCRATES Critie opinioni de anima non acquieuit, 266, 92.
    HIRUNDINIS sedulitas, industria, pietas in filios, 102, 56, 57. Eorum cecitati medetur, ibid.
    HOMO Grece unde dicatur, 130, 46. Quid sit, et in qua potissimum parte consistat, 357, 3. Ex anima et corpore constat, et spiritu, 207, 6. Creatura est Dei, omnium in terris prestantissima, 341, 63. Pretiosissimum est opus Dei, 1088, 6 et seq. Habet aliquid quod angeli non habent, 1091, 14.
    Hominis duplex generatio, una secundum imaginem Dei, altera secundum figmentum de luto terre, 263, 86. uerbum non ad imaginem, sed imago Dei, homo non imago, sed ad imaginem Dei, 1064, 23; 1091, 16. Supra terrena omnia eum constituit Deus, 264, 86. Nec uult suum esse quod corruptibile atque terrenum, qui ad imaginem et similitudinem Dei meminit se esse creatum, 886, 4. Illum gloriosum uirtus facit, fides rarum, imago pretiosum, 1089, 10. Eumdem Deus creauit in incorruptionem, sed homines a nature munere deuiantes, obnoxios fecere se morti, 760, 48. Cur illum Deus non approbarit nisi post factam mulierem? 165, 46 et 47. Cur eo creato Deus requieuisse dicatur, 142, 76. Euanuerat rerum natura, nisi qui ea uteretur, diuina prouidentia esset adiectus, 1088, 6. Cur Deus pauca que homini noceant, esse sinat, 93, 31.
    Homo noscere seipsum debet, 127, 39; 132, 50. Id dictum non ab Apolline Pythio, sed a Salomone, ibid. Ante Legem nesciebant homines quod luti corruptione sint resolubiles, et limo durescente formati, 1137, 20. Sibi semper debent attendere, cur, et quomodo? 133, 50 et seq. Non possumus plenius nos cognoscere, nisi prius que sit omnium natura animantium cognouerimus, 114, 3.
    Homo comparatione angelorum mutum uidetur esse iumentum, 670, 26. Qui non intellexit, comparatus est iumentis: qui autem intelligit, comparatur angelis, 952, 20. Piscibus bonis et malis comparatur, 85, 15. Auis est qui de terris in celum debet euolare, 1154, 38 et seq. Cur eo deleto, cetera irrationabilia deleta sunt, 231, 10; 239, 31 et seq. In quo animantibus ceteris prestet, uel inferior sit? 850, 20; 1213, 14. Cauendum homini, ne pecudum more curuetur, 117, 10. Magnum eius munus est mundo magis quam sibi nasci, 1088, 6. Homines quadrati qui dicantur, 233, 13.
    In homine due mentes, et due leges, 1479, 49 et seq. Petitiones exterioris hominis, interiorisque communes non sunt, nec omnes probantur a Christo, 782, 13. Quomodo Dominus utrumque sibi inuicem uoluntatum unitate sociauerit? 807, 64. Interior in Christo crucifixus, sepultus, resuscitatus, 794, 37. Minorem laborem nobis exspoliatus uetus homo quam superuestitus afferet, 851, 22.
    HOMICIDII pena, 267, 94 et seq. Interficiunt opus Dei, qui humanum sanguinem fundunt, 131, 48.
    HONOR est non solum honorificentie, sed largitatis, 1490, 75. Sepe honor seculi abit, antequam uenerit, 1341, 28. Ubi honorari et exaltari quis creditur, ibi ut meatus fluminum  preteriisse citius quam uenisse comprehendas, 795, 39.
    HORTUM illum quem Iouis hortum alibi, alibi hortum mentis appellauit Plato, undenam composuit? 398, 19.
    HOSPITALITAS commendatur, et ad eam omnes teneri ostenditur, 295, 34 et seq. De hospitii religione uenerabilis est forma precepti, 1398, 66. Hospitalia iura seruanda, 101, 54. Tanta hospitalitatis est gratia, ut libenter in nos aliena pericula transferamus, 1364, 35. Hospitalem remuneraturis esse affectus auaritie est, 1458, 195.
    HOSTI intra te clauso resistere, plus est quam remoto, 468, 29. In te ipso tibi bellum est, 1070, 39. Honorandam in hoste uirtutem, 687, 36.
    HUMILITAS in paradiso defecit, ideo uenit e celo, 1024, 32. Orta est de culpa, 1083, 14. Etiam in Christo laudem uirtutis inuenit, 1146, 19. Eam didicimus non solum sermone sed actu Christi, 1228, 20. Et quomodo, 1157, 46. Cur is auctorem illius se prebuerit, 1515, 51. Illa in hoc mundo contemnitur, sed Dei iudicio comprobatur, 1006, 41. Bona est presertim si adiungatur ei deuotio uoluntaria, 1148, 23. uide CHRISTUS.
    Humilitate nichil pretiosius, 1089, 10. Nihil excelsius, 1480, 40. Grande est in omnibus humilitatis teuere mensuras, 1147, 20. Iustus in ea gloriatur, 1224, 7. Quo quis sanctior, hoc humilior, 646, 22. In humilibus magis elucet gratia, 1020, 7. Potestas decipit, humilitas non destituit, 2146, 19. Nihil affert dispendii, 1227, 18. Nihil appetendo, totum quod contemnit, adipiscitur, 1147, 20. Omnis summa studii nostri est, ut simus humiles, et ueritatem sequamur, 1222, 3. Non mirabilis in senectute, sed rara et miranda in iuuenibus, 1204, 31.
    Cum humiliamur peccata nostra cognoscimus, et ipsa humilitate delicta nostra purgamus, 1097, 30. Cum repleta fuerit humilitas, peccatum soluitur, 1087, 4. Humiles dum subiiciuntur a diuitibus et opprimuntur, exaltati sunt, et subito refulserunt, 795, 39. Humilitas omnis honorificentie studio non definitur, 1515, 51. Non semper uirtutis est, sed etiam afflictionis, 1122, 28. Multos crimen humiliat ad ruinam, 919, 76. Est humilitas laboris et fatigationis, est et humilitas uirtutis atque propositi, 1226, 15. Etsi perturbationis non uirtutis sit, uirtutem tamen sepe generat, 1083, 14.
    HUNNORUM seu Chunnorum populi alee solius legibus obediunt, 603, 39. Feneratoribus sunt subiecti, ibid. Omnibus rationibus bellum inferunt, ibid. Chunni in Alanos, Alani in Gothos, Gothi in Tayfalos, et Sarmatas insurrexerunt, 1506, 10.
    HYEMS nobis est, cum sol meridianis partibus immoratur, et quare, 72, 21.
    HYMNIS uere Deus laudatur, in quibus est remissio peccatorum, 973, 3. Mane hymni dicuntur, et canuntur psalmi, 552, 55. Non desinamus circa Dei laudes, siue hymnum dicendo, siue diuinam per omnia momenta gloriam concinendo, 897, 23.




I
    ICTERICIS animal uisum, et cornu eius prodest, 1094, 23.
    IDITHUM fuit propheta, et psalmos cum sex filiis canebat suis, 955, 3.
    IDOLOLATRIAE auctorem serpentem in paradiso fuisse, 174, 61. Error est gentilium qui ligna uenerantur, 1064, 23. Lignum adorant, quia imaginem Dei putant, 1095, 25. Ecclesia inanes ideas; et uanas nescit simulacrorum figuras, sed ueram nouit Trinitatis substantiam, 429, 27. Error gentium quo honorem diuinum soli tribuebant, a Deo confutatus, 43, 27. Gentiles metalla et saxa uenerando similem rigorem stuporis attraxerunt, 1132, 5; 1305, 75.
    IGNORANTIA et concupiscentia anime sunt egritudines, 376, 60.
    IGNIS et aquarum natura cur necessaria, 28, 12.
    Ignem ut in terram mitteret uenit Dominus, quo illuminaret animas uniuersorum, studium accenderet, crimen exureret, 848, 15. Tripliciter ignitum eloquium Dei, uel quod mundat, uel quod accendit, uel quod illuminat, 1201, 21. Ignis diuinus mundat animum, consumit errorem, 1200, 20. Peccatum minuit, et suo culpam ardore depascit, 848, 15. Urit, ut corrigat conscientiam peccatoris: non exurit, ut perdat, 1200, 20.
    IGNIS deputatus diabolo et angelis eius quis? 998, 17. Neque est corporalium stridor aliquis dentium, neque ignis aliquis perpetuus flammarum corporalium, 1460, 204. Omnes oportet per ignem probari quicumque siue Ioannes siue Petrus ad paradisum redire desiderant, 1225, 12 et seq. Quomodo iusti et peccatores per ignem sint transituri, 789, 26 In retributionibus meritorum ignis illuminat iustos, exurit impios, 66, 10. Peccatores abyssum petunt, ubi caligo tenebrarum, 787, 21.
    IMPERATORES in statuendis legibus seueriores, in exigendis suppliciis misericordes esse debent, 823, 19. Tu imperator, eripe subscriptione indulgentie eum qui ducitur ad  mortem, et soluisti peccata tua, 1071, 42. Maiorem imperii gratiam, qui propiores imperatori sunt, consequuntur, 1370, 61. In ciuitatibus bonorum principum imagines perseuerant, delentur imagines tyrannorum, 670, 24. Qui coronat imaginem imperatoris, utique illum honorat; cuius imaginem coronauit: et qui statuam contempserit, imperatori uidetur fecisse iniuriam, 1095, 25.
    Imperatoris filia propter Grecorum exercitus transferendos ad sacrificium uocata, 1410, 108.
    IMPIETAS contra naturam est, 759, 47. Mater quedam est delictorum, 217, 25. Prima precepta prophete Dauid sunt, impietatem fugere, in peccato non stare, in lege meditari, 772, 17.
    IMPII etiamsi uideantur uiuere, miseriores sunt omnibus mortuis, 220, 31. Erroribus delectantur alienis, 273, 115. Quam miserabilis eorum portio sit? 660, 21. Membra sunt diaboli, 819, 9. Cur Deus auertat se ab eorum precibus, 220, 31. Illorum successus non mediocris tentatio est iustis, 1047, 10 et seq. Quam incredibilis extinctionis eorum celeritas, 669, 22. In bonis imago celestis perseuerat semper, in impiis deletur atque deiicitur, 669, 24. Quomodo seruata substantia eorum iter pereat, 765, 58. Ibi scribuntur eorum nomina, ubi uiuere maluerunt, 951, 19. Non mediocris pena impii est requiem mortis non habere, 660, 18.
    IMPROBITAS usu atque exercitatione augetur, 240, 34.
    IMPROBUS dicitur qui probitatem malitia sua destruere uelit, 956, 17. In seipso coarctatur, malitie sue laqueis strangulatus, 1042, 32. Eum plus presentia quam futura sollicitant, 220, 32.
    IMPUDICI cuiusdam descriptio, 320, 10. u. AuARITIA, LIBIDO, INCONTINENTIA.
    IMPUNITATE nutritur audacia, 240, 34.
    INCONTINENTIA hominum arguitur, 92, 30.
    INDICTIONUM usus, 253, 60.
    INDICUM mare superius est equore Aegyptio, 37, 10.
    INDIFFERENTIA non habent robur ualide uirtutis, sed eius augent et diffundunt gratiam, 229, 5. Plerisque nocuerunt, 276, 122.
    INFERNUS. u. IGNIS.
    INFIRMITAS officina uirtutis est, utilior quam gratia, 796, 42. Nemo tentet inualidum, aut precipitet infirmum et cur? 1486, 61.
    INGENIO naturali utere, ut superna aspicias, et terrena non queras, 1028, 31.
    INGRATUS est qui debitum gratie ut a se exigatur, exspectat, 260, 78. Cito beneficii irrepit obliuio, secundis rebus, 495, 33.
    INIMICOS diligere quo sensu Christus precipiat, 1100, 41; 1162, 15 et seq. Nihil est quo possit offendi, cui ignoscendi est consuetudo, 1476, 24. Iustus aduersus insolentes sibi tacet, et orat, 845, 9, 10. Quomodo iustus accusare se malit, quam alium, etiam a quo iniuriam patiatur, deformare, 1049, 18 et seq. Iusti propositum longe omnibus perfectius et potentius est, interuenire pro persequentibus, et excusare peccantes, 1051, 23. Bonum scutum triumphantis, ut inimicum suum quem possis ferire, defendas, 846, 11. u: CHARITAS, INIURIA.
    INIQUITAS inuerecunda usurpat indebita, nec reueretur auctorem, 259, 75. Plus est ut ipsa iniquitas deleatur, quam peccatum, 698, 62. Tales leges iniquitas habet, ut oderit innocentiam, scelus diligat, 1526, 102. Ubi iniquitas propendet, nulla bonorum operum commutatione reuocatur, 906, 46. Iniquitas per lauacrum remittitur, peccatum tegitur bonis factis, 692, 49. Iniquitatis pena acerbi fenoris accessione differtur, 820, 13.
    INIQUUS quis dicendus, 950, 17.
    INIURIAM equanimiter subeundam, 1525, 97. Insidiantibus non uicem iniurie reddendam, 1150, 28. uult Deus discipulos suos iniuriarum esse patientes, nec referire facile, nedum ferire, 1087, 3. Iniuriarum tempora, tentationum certamina, et examina probationum sunt, 685, 30. Aliud est dignum se premio dicere, aliud indignum iniuria, 1171, 10. u. CHARITAS, INIMICUS.
    INIUSTITIAM fuge que adhuc uiuentes mortuos facit, 1242, 13. Iniusti anima nec uiuentis clamat, quia Deo mortua est, 1211, 8. Iniustus aliis inutilis, et sibi noxius est, 768, 6. Quidquid loquitur, iniquitas est, que in suum refertur auctorem, 768, 6.
    INNOCENTIA tempore posterior est quam malitia, sed meritorum nobilitate antiquior, 188, 11 et 12. Seruile est omne peccatum, libera est innocentia, 490, 20. Ipsa Deum uidet, 814, 81. Non in clamore uocis, nec in forensis assertione patrocinii, sed in conscientie integritate esse innocentie defensionem, 1231, 35. Non amat multis innocentia se defendere, 617, 78. Quando fructus eius deferatur, 806, 63.
    INNOCENS nulli nocet, in neminem peccat, 881, 35.
    In Innocentibus expers licet sensus infantia; Deum tamen pro quo interimitur confitetur, 1298, 49.
     INOBEDIENTIA mortis causa fuit, 159, 35. Quicumque preuaricatur mandatum Dei spoliatur, atque nudatur, et fit ipse sibi uilis, 175, 65.
    INSIPIENS est, qui male sapit, 950, 17.
    INSTITUTIO tantum ualet, ut uincat naturam, 205, 3.
    INTELLECTUS, sapientia, et disciplina qui differant, 886, 7. Intellectus Dei donum est, 1093, 19; 1180, 34. Thesaurus noster pretiosus intellectus est, 1115, 4. Initium intellectus plenitudo est uirtutis, 1208, 45 et seq. Est intellectus ad mortem, sicut est prudentia ad interitum, 1249, 9.
    INTEMPERANTIA accendit libidinem, cruditatem generat, corruptelam creat, 238, 29.
    INTEMPERANTES proprio sibi uiles esse iudicio, 446, 6.
    INTESTINORUM cur circumplexi orbes, 140, 61; 237, 28. Geminus eorum amictus, 237, 29.
    INuIDIA cito prosperitatem sequitur, 303, 65. Illa lenitatem nature concretione malitie uitiat, 1085, 19. Quomodo placanda, 319, 15; 463, 14; 465, 21. Quantum Dominus aspernator inuidorum sit, 1346, 46 et seq.
    INuISIBILE quid sit, 42, 25.
    IRA quam grauis passio sit, 785, 18. Grauis est magistra peccati, ibid. Ubi iracundia, ubi tristitia grauis, non permanet ibi uerbum, 1119, 18 Potentibus ira sua grauis, improbis nequitia, iustis conditionis infirmitas, 632, 16. Quantum ab ea precauendum, 508, 78. Preclarum est motum temperare consilio: nec minoris uirtutis ducitur, cohibere iracundiam, quam omnino non irasci, 1368, 54. Nulla iracundia, ubi plenitudo est caritatis, 1417, 28.
    IRIS pluuiam futuram cur significet, 269, 103. Quem et cur Deus arcum in nubibus posuerit, ibid.
    ISAAC risus Latine significatur, 355, 1. Prophetat sermone non scientia, 306, 74. Quare ad genus suum magis quam ad populum appositus legatur, 185, 6. In eo figura generationis et passionis Christi, 186, 7; 288, 20; 305, 71, 72; 355, 1; 862, 12. u. CHRISTUS.
    ISSACHAR benedictio mystice de Christo exponitur, 522, 30, 31.
    ITALIAE populi estus serena pace temperantur, 1501, 32.




I
    IACOB cur pastor ouium inducitur, 195, 24. Figuram bonitatis gerebat, 184, 4. In summis periculis positus beatitudinem uite non amisit, sed potius acquisiuit, 459, 1 et seq. Continentia et fide humanarum supplantauit uestigia passionum, 194, 23. Quam perfectus fuerit? 459, 3 et seq. Christum preuidit in terris, 464, 15. Et in Christo refulgentem Ecclesiam, 472, 34. Quam beatus in ipso mortis supremo, 471, 35 et seq.
    IACOBUS primus solium sacerdotale conscendit, 1413, 9.
    IACTARE se nemo debet, 123, 91; 1418, 29. Iactantia etiam fortes decipit, 1341, 27. Insolens est etiam in integro et iusto, 832, 38. Inanis est, 1226, 15. Dum homines gloriam uirtutis sue iactare desiderant, de loco meritorum suorum decedunt, 1340, 21. Non de prelatione iactantia sit, sed de humilitate contentio, 1515, 51. Deflectentibus a uero amica iactantia est, 327, 33. Si iactantia declinanda est, quanto magis nemo debet falsa iactare pro ueris, 191, 16.
    IACULA sepe in ipsos qui ea iecerint refunduntur, 789, 25.
    IAPHETH latitudo dicitur, 276, 124.
    IECUR melle tenditur, esce amaritudine temperatur, 547, 39.
    IEIUNII origo et antiquitas, 537, 6 et seq. Sicut homo per appetentiam interdicti fructus amiserat gratiam, ita per ieiunium reparari eius uirtutem oportuit, 867, 1. Ieiunauit Christus, ne preceptum declinares, 1285, 10.
    IEIUNIUM quale debeat esse, 545, 34 et seq. Iactantia in ieiunio declinanda, 547, 40. Indictum ieiunii non ante finem diei frangendum, 1073, 46. Quanta uirtus ieiunii, 123, 28; 536, 2 et seq.; 540, 541; 544, 29 et seq.; 545, 35; 547, 40. Nulli graue est, 542, 23. Condimentum cibi est, 544, 32. Bonum operimentum est, 665, 10. Nos commendat, 1361, 23. Ieiuna, si uis uincere carnis illecebram, 1340, 24. Ieiunium culpe interfectorium est, 547, 37, 38. Quadraginta dierum numero ieiuniis et orationibus crebrioribus nostrorum leuemus supplicia peccatorum, 244, 44. Si quis fructum resurrectionis uult adipisci, mystici ieiunii preuaricator esse non debet, 1338, 15.
    IEPHTE suo uictus est sacramento, 681, 16.
    IERICHO, quid figuret, 1427, 73.
    IERUSALEM a Romano exercitu triumphata, iniecto flagrauit incendio, 1242, 14. In Ierusalem standum, de Babylone fugiendum, 749, 26.
    IESUS Naue figura Christi, 944, 21. Non in sua uirtute, sed Christi mysterio celestibus luminibus imperabat, 714, 24. Eum nominis sacri similitudo liberauit, 1203, 29. u. CHRISTUS.
     IETRO dicitur superfluus, 195, 24.
    IESABEL, id est, effusio uanitatis, 431, 34.
    IOACHIM in libris Regum qui dicitur, is Iechonias ab Ieremia est nominatus, 1328, 40. Duos Ioachim, hoc est, duos Iechonias fuisse, 1331, 46.
    IOANNI spiritus uite nondum erat, sed erat spiritus gratie, 1277, 33. Ungebatur quasi bonus athleta, et exercebatur in utero matris, 1291, 29. Infantie impedimenta nesciuit, ibid., 30. Natiuitas eius non solum a parentibus, sed etiam a maioribus nobilitatur, 1271, 15. Cur uocis nomen acceperit, 802, 57. Cum Christo comparatur, 1285, 10; 1406, 96. Omnibus prophetis maior, sed inter mulieris, non uirginis natos, 1382, 110. Illius cum Elia comparatio elegans, 1278, 36. An Christum quem uenturum crediderat non crediderit moriturum, 1378, 98. Qui Ioannem loquitur, Christum prophetat, 1292, 32. Dum ei creditur, creditur Christo, 1278, 37. uidebat cordis occulta, 1307, 78. Prenuntius natus, prenuntius mortuus est, 1279, 38. Typus Legis est, 725, 48; 1303, 68; 1377, 94. Personam accepit populi Iudeorum, 1308, 81. In prenuntio Christi nichil magis quam edificationem Ecclesie debeo surgentis agnoscere, 1305, 75.
    IOANNIS anima fusca per uitium, sed decora iam per lauacrum, 984, 8. Iuuenis fuit, qui uiam suam in iuuentute correxit, 983, 7. Maiora et altiora tetigit, 1541, 172. De morte eius quidam dubitauerunt, 1225, 12. Mortuus est, 1411, 4 et seq. Nec in morte corporis interruptus est ordo uiuendi, 1412, 4. u EuANGELISTAE.
    IOB sancti uirtutem et patientiam malitia diaboli fecit esse clariorem, 148, 9; 1145, 16. Fortior erat eger quam sanus, 654, 3. Quante simul coaceruate sunt afflictiones, ut periret, 1123, 29. Cur in tentatione positus mysteria loquebatur, 1345, 40. Manus Domini ei omnia abstulit, et omnia representauit, 855, 33. Eius laus condemnatio Angeli est, 824, 21.
    IOD Latina significatione confessio dicitur, uel desolatio, 1086, 1.
    IONAM emendauit aqua, quem terrena deflexerant, 94, 35; 922, 83; 1433, 97.
    IORDANIS nomen descensionem significat, 327, 34; 422, 12; 642, 14.
    IOSEPH figura Christi, 267, 25; 679, 12; 893 et seq.; 905, 43 et seq. Etiam in somniis suis typus Christi, 485, 7 et 8. Et missus ad fratres, 486, 9 et seq. Et uenditus, 487, 14; 490, 20. Et aliis uite sue actionibus, 498 et seq. In eo prefigurata Christi mysteria, 526, 47 et seq. Quam dura et aspera fortiter pertulerit? 1123, 31. Castitatis speculum fuit, 483, 1, 2; 1332, 47. Eius castitas commendatur, 491, 22 et seq. Subibat pro castitate martyrium, 493, 26. Illius castimonia numquam ad nostri memoriam peruenisset, nisi illius Domini mulier affectus eius tentasset, 148, 9. Eum culpa non cepit, non carcer inclusit, non Aegyptus decolorauit, 1003, 27. Eius tentatio uirtutis est consecratio, 1345, 42. Partes singule benedictionis eius explicantur, 526, 46 et seq. Ioseph coronam habuit castitatis, Paulus iustitie, Petrus fidei, 1161, 11.
    IOSEPH magis quam Marie generatio cur in Euangelio describatur, 1314, 3. Spiritus sancti templum, uterum mysterii, matrem Domini uiolare non potuit, 1284, 6. Dominus in cruce positus manifestauit eum cum Maria coniuge non conuenisse, 1283, 4.
    IUDAS typus Christi, 518, 16; 679, 11. Et passionis Dominice, 1332, 47. Tribus Iuda et Leui per admixtionem generis iuncte sunt, 518, 16.
    IUDAE preuaricaturo mandatum cur Christus dederit, uel elegerit proditurum, 161, 39. Qua ratione non per imprudentiam, sed per prouidentiam electus, 1366, 45. Iustus erat, cum apostolorum numero necteretur, 940, 9. Meditabatur Christum uendere, sed reuocabat eum tanta Domini gratia, et quedam paterne delinimenta pietatis, 844, 6. In illo conuiuio miser periit, in quo alii saluantur, 607, 47. Latro in cruce sua regnum Domini mente conspexit, quod in conuiuio Christi Iudas uidere non potuit, 864, 17. Egrediebatur de conuiuio Christi ad latrocinium diaboli: egrediebatur de gratia sanctificationis ad laqueum mortis, 873, 17. Patientiam Domini ferre non potuit, qui maiestatem prodidit, 863, 17. Seruus Dominum, discipulus prodit magistrum, electus auctorem, 1518, 63. Aliqui eum excusandum putant, sed male, 875, 21. Sanctificandi alios munus acceperat, 876, 22. Se ipse proprio ore egit in mortem, 769, 8. Quesiuit auaritiam, et inuenit sacrilegium, 771, 14. Figura erat infidelis populi Iudeorum, 880, 32.
    IUDAEORUM populus quibus temporibus reges habuerit, 1319, 16. Erat populi Iudaici gratia discernere spiritus, ut cognosceret quos referre deberet in numerum prophetarum, 1265, 1.
    Iudeorum decem Tribus ad Assyrios ducte sunt, duci autem Iuda et Beniamin tamquam grauioris ree flagitii in Babyloniam transierunt, 755, 37. In Babyloniam abducti  etsi propter peccata sua uidebantur esse subiecti, tamen, multo meliores gentibus habebantur, 908, 53.
    Cessauit aliquando torrens profluuii spiritalis in populo Iudeorum, 774, 20. Cur post Christi aduentum cessauerit eorum oblatio, et sacrificium, 861, 10. Deus ab eis abstulit prophetas, abstulit sacra, abstulit uocem, 1279, 40. Hostili odio Christum persequuntur, quibus si conuerterentur, remedium non negabat, 862, 14. Iam non sunt excusabiles, 630, 13. Eorum duritia increpatur, 257, 70; 1532, 128. Habent castimoniam, sedulitatem in lectione multam, sed sine fructu sunt, et cur, 757, 41. Latro Christum in suppliciis agnouit suis, quem Iudei in beneficiis non agnouerunt, 864, 17. Grauius quam gentiles punientur, et quare, 1486, 64. Ex patre diabolo sunt non carnis successione, sed criminis, 1349, 54. Peiores magistro diabolo, 1350, 61. Cur ad arguendam eorum perfidiam signum Ione accersitur, 946, 25.
    Iudaice res omnes quasi parabole sunt, hoc est, quasi figure egentes solutione, 909, 55, 56. Iudeus non in ueritatem sed in umbram credit, 1221, 43. Legem spiritalem ignorat, 1131, 4. Eius uerba corporaliter interpretatur, 175, 66; 1242, 12. In corde Legem non seruat, 1025, 24. Cur apud Iudeos non est lex Dei, 1206, 36. uidentur nec psalmis nec threnis propheticis credidisse, 1358, 5.
    Iudeorum populus diues, Christianorum pauper, 728, 57. Apostolus ostendit eum iure esse ab Ecclesie corpore separatum, 1065, 27. Deus uiliorem uendidit populum Iudeorum, potiorem emit populum Christanum: ille peccato uenditus, hic emptus sanguine, 904, 42. Illius delicto salus gentibus, 908, 53. Zelo fidei populus gentilium uitam sibi acquisiuit eternam, quam negligentia sua atque desidia populus Iudeorum amisit, 1198, 13. Culpa Isrel profuit gentibus: fides gentium Isrelitem populum liberauit, 966, 29. Iudei non debent desperare indulgentiam, si uelint agere penitentiam, 1433, 97 et seq. Deus illis etiamsi nolint sanari, reseruat gratiam regressionis, 666, 12. u. ECCLESIA.
    IUDEX bonus non uoluntati sue obtemperare debet, sed tenere quod legum est, 1231, 36 et seq. Nec inuidie cedere, nec timori, 1525, 99. Quomodo diuine sententie prouidentia magnanimitatem et patientiam eum doceat, 223, 38. Cui non licet in plurimis causis a gladio temperare, potest tamen lucrum donare penarum, 838, 51. Usus discipline secularis accepit, ut unus quisque iudicem suum laudet, 1083, 15.
    IUDICII finis iustitia est, in altero ueritatis custodia, in altero fructus est equitatis, 1173, 14. In iudicando caueatur ne maior pena quam culpa sit, 709, 5. Terribilia sunt peccatoribus etiam humana iudicia, quanto magis diuina formidini sunt! 1049, 17. Graue hoc iudicium, cum Dominus de se postulat contra hominem iudicari, 811, 72. Iudicia Dei sanctos, et peccatores adiuuant, sed diuerso modo, 1253, 26. u. DEUS.
    IUDICIUM Christi ultimum quale erit, 762, 52. Primus eius aduentus propter redimenda peccata, secundus propter reprimenda delicta, 1058, 17. Cur Dominus in igne uenturus sit, 1442, 132. Iudicium sanctis ac diaboli sociis non uult Deus esse commune, 1228, 22. Triplex ordo hominum qui ultimo Christi iudicio interesse debent, 764, 56. In Christi iudicio nemo innocens periclitabitur, nemo sceleratus eludet, 1172, 10. In iudicio Dei idem homo et saluatur ex parte, et condemnatur ex parte, 1238, 58. Cur sanctus ad iudicium ueniat, impius non ueniat, 1229, 24. Qui in iudicio resurgunt, habent spem uenie, 1032, 44. Impii in iudicium non resurgunt, sed tamquam habito iudicio, puniuntur, 1413, 9. Cur impii et perfidi qui in Christum non crediderunt, in iudicio ultimo non sint iudicandi, 761, 51. Anima post finem uite huius adhuc futuri iudicii ambiguo suspenditur, 209, 9. Adest iudicii dies: si uis non comprehendi, quotidie time, quotidie fuge, 1479, 39.
    Iudicare de altero graue est, 1230, 31. Sepe in iudicando maius peccatum iudicii est, quam peccatum ipsius de quo fuerit iudicatum, 709, 5. Necesse est eam formam in te redire iudicii, quam in alium ipse decernendam putaueris, 1229, 26.
    IUGUM Christi suaue, si ornamenta putes ceruicis tue esse non onera, 994, 6. Cur non solum tollere iugum uerbi, sed in iuuentute tollere debeamus, 982, 3. Quis portet iugum illud a iuuentute sua, 1080, 3; 1214, 19.
    IURARE indicium scientie, testimonium conscientie est, 1145, 14. Quam periculosum iusiurandum, 1521, 82. Quis iurare possit, 1145, 14. Mos tactis, euangeliis, iurandi, 964, 25.
    IUSTITIAM in tres partes philosophia diuisit, 1373, 76. Communis est uirtus, 1291, 30. Parens est ceterarum fecunda uirtutum, 153, 22. Sola uirtutes omnes complectitur, 344, 68. Ubi iustitia, ibi concordia est uirtutum ceterarum, 152, 18. Nulla uirtus abundantiores uidetur fructus habere, 151, 18. Nulla potest locupletior esse possessio, 825, 25.  Sola est que aliis potius nata est, quam sibi, 227, 2; 768, 7; 1174, 14. Iustitie opus est circa uniuscuiusque meritum seruare mensuram, 1385, 6. Illa uera iustitia est que ipsis quoque defertur inimicis, 1205, 35. Soli Deo suppetit in perpetuum per omnia possidere iustitiam, 1205, 35. Que sit fames iustitie, 1369, 56. Non possumus cognoscere que sit forma iustitie, nisi cognoscamus que sit iniquitatis effigies, 765, 1. Sicut iustitia Dei magna, ita seuera uindicta, 669, 22. u. DEUS.
    IUSTIFICATIO a iustitia deriuata est, 131, 46. Opus iustitie est, 1084, 16. Iustificationes Domini in hymnis, canticis et psalmis, 1052, 25.
    IUSTUM quod sit numquam est durum, 1147, 17. Potest iustum iniuste fieri, 1272, 18.
    IUSTUM uirum uidere pretiosum est, 1095, 25. Imago et gloria est Dei, et quare, 425, 17. Quis uere iustus? 1195, 5. Illa forma iusti est, ut nichil metuat, nichil reformidet, nisi uirtutis dispendia, 457, 38.
    Iustum esse ante Deum perfecta laus est, 1272, 18. Cur multi hominibus iusti uideantur, pauci Deo; aliter hominibus, aliter Deo, 241, 37; 1272, 18. Cur Deus nouerit iustos, et nesciat iniustos, 791, 31. Iustus solus in eternum manet, 240, 35. Perpetua uita iustorum, nulla improborum, 223, 37. Plenitudinem iusti uita habet, inanes autem dies sunt impiorum, 1291, 29. uita iusti quieta est, iniustus autem inquietudinis et perturbationis plenus est, 468, 28. Possessio iusti est gratum esse Deo: insipientium autem nullus gradus, 322, 22. Quomodo possideat terram, 797, 45. Illi omnia transeunt, 813, 79.
    Iusti que sint proposita et agendi rationes, 1048, 14 et 15. Sub oculis Domini tamquam miles sub conspectu imperatoris, et ueluti in ministerio positus stare debet, 749, 27. Ipse sibi claustrum est, ipse sibi peruigil custos, 844, 6. Hic sunt laquei, quibus etsi non implicatur, tamen impeditur, 640, 6. Aduertit magis fragilitatem suam quam iniustus, 633, 20. Si offendiculum incurrerit, et ceciderit, sobrietatem teneat, penitentiam gerat, sepe se reparet, 800, 51. Quod conditionis est, cadit: quod iustitie, resurgit, 799, 51. Eo cadente, fortes trepidabunt, 940, 9. Quando mens eius mundare se incipiat, 254, 62.
    Iusto Deus parcit, quasi conditionis fragilitate peccanti: iniustum punit, quasi detestetur ingratum, 811, 73. Eum non aliena absoluit sententia, sed sua uita, 964, 25. Deus illum non iudicat, 811, 73. Etiam mortuum audit, 220, 31. Sanat iustos cum tangit eos manus diuina, non uulnerat, 791, 30. Neque peccator penam sue improbitatis euadit, neque iustus equitatis sue premiis defraudatur, 1048, 15. Etsi in seculo derelinquitur, a Domino tamen non derelinquitur, 802, 58. Cur? 810, 70. Manet ante Deum, etiamsi condemnetur ab hominibus, 327, 36. In Domini potestate iustorum auxilium non ruina est, 629, 11.
    IUSTUS quomodo semper loquatur opera Dei, 1008, 46. Benedicit Dominum cum laborat, peccator cum luxuriat, 1146, 16. Iusti uita fructuosa aliis, et sibi dulcis, 768, 6. Quantus murus sit patrie, 299, 48. Quantum numerus iustorum prosit populorum saluti, 211, 12. Iusti uita redarguit peccatorem, quem tacita maiore auctoritate condemnat, quam si clara uoce loqueretur, 788, 23. Cur facilius homines peccatorum quam iustorum uiam sequantur, 748, 25. Iustorum reliquie uirtutes sunt, impiorum reliquie improbitas atque perfidie peccatum, 814, 82.
    IUuENTUS ad amorem liberior, ad lapsum incautior, ad infirmitatem fragilior, ad correctionem durior est, 1183, 45. Luxuria, et deliciis, et adulteriorum affectibus iuuenes se iactare consuerunt, 262, 81. Iuuenior scire se debet, ut corrigat uiam suam, 987, 15 et seq. Sunt quidam in iuuentute senes, et alii iuuenes in senectute, 803, 59.




K
    KOPH, id est, conclusio, uel aspice, 1209, 1.




L
    LABAN candidus Latine dicitur, 428, 26. Siue dealbatus, 466, 24.
    LABOR homini communis est cum omni creatura, et quare? 452, 24. Creati ad laborem sumus, redempti ad quietem, 1146, 19. Laborem anime maiorem esse, quam carnis, 829, 33. Laboris causa ignorantia est, 668, 19. Soli homini uite cursus in labore prescribitur, et quamobrem, 1264, 6. Laboris plene sunt uie Domini; ideo fugiuntur a perditis, 159, 16. Nulla sine labore uirtus, quia labor processus uirtutis est, 209, 8. Licet non suauis sit ad gratiam, tamen fructuosus ad premium est, 188, 12; 209, 8 et seq. Nobilis est illius fructus, 1264, 6. Eo proficit, ut que nobis tributa sunt resumamus, 156, 29; 1381, 108. In portione diuina gemitus et labores sunt, 1060, 13. Labor iugis auertit affectum, 100, 52.
    LACRYMARUM commendatio, 112, 89. Quam sint utiles,  1192, 31 et seq; 1523, 89 et seq. Qui peccator est, defleat se et arguat, ut fiat iustus, 1194, 1; 1369, 55. Lacryme solent legationem suscipere pro delictis, 819, 10; 831, 38. Non solum nostrum possunt lauare delictum, sed etiam uerbi celestis rigare uestigium, 1388, 18. Lauent lacryme delictum, quod uoce pudor est confiteri, 1523, 88. Nescit flere, qui flenda committit, 1054, 32. Lacryme non amare, sed amarus qui eas fundebat affectus, 831, 37.
    LACUS Larius, Benacus, Albanus non miscentur maris fluctibus, 39, 16.
    LAETITIA cito infundit errorem, 753, 32. Qui ex cognitione rationis induit letitiam, nonnisi in exsultatione perpetua constitutus est, 1098, 33.
    LAMED, id est, cor, uel seruo, 1114, 1. Cur amplius uindicatum in eum, quam in Cain, 224, 38.
    LARIUS. u. LACUS.
    LAUDARE Deum commendare est uotum et soluere, 199, 34. Non otiosus boni operis actus est in Dei laude requiescere, 1365, 39. Quomodo iustus omni tempore circa Dei laudes debeat esse intentus, 1053, 30. Dum in peccato sumus plene laudare Deum qui possumus? 1253, 25.
    LAUDES proprie fugiende, 1478, 32.
    LAURO coronantur uictorum capita, 54, 53.
    LECTIO quotidiana sit nobis pro exercitio, ut nulla tentationum nos possit perturbare congressio, 1124, 33. Lectio frequens doctrine munus operatur, 1100, 39. Diuine pabulo lectionis intentus, famem corporis negligit, 1339, 20.
    Legimus aliqua ne legantur; non ut teneamus, sed ut repudiemus, 1265, 2.
    LECTORIS officium non est aspernatus Christus, 1346, 45.
    LECTUS sanctorum Christus, 369, 45.
    LEONIS rugientis sonitu multa animalia icta deficiunt, 118, 14. Leo cibum fastidit hesternum, et ipsas sue esce reliquias auersatur. 118, 14. Gallum et maxime album ueretur, 123, 26. Exiguo scorpionis aculeo exagitatur, 126, 37. Ceditur canis, ut pauescat leo; et qui sua iniuria exasperatur, cercetur aliena, 206, 3. Leo eger simiam deuorat, ut sanetur, 123, 26.
    LEOPARDUS capree sanguine sibi medetur, 123, 28.
    LEPIDUS Sertoriusque rebelles Romano imperio, 934, 21.
    LEPORES hyeme albescunt, estate in suum colorem redeunt, 109, 77. Generant simul, et educant, et continuo parturiunt, 605, 43.
    LEPUSCULUS in mari formidabilis, 93, 31.
    LEuI benedictio explicatur, 516, 10 et seq. Christus ex Tribu Leui uidetur secundum corporis susceptionem genus ducere, 517, 14. Ex ea etiam principes sacerdotum qui Christum occiderunt, 517, 13.
    LEuITES significatur susceptus pro me, uel ipse mihi, 210, 11; 1056, 4. Leuite cur primogeniti dicantur, 208, 7. Quare Moyses eos primogenitos et ceterorum redemptores appellauerit, 212, 13. Sanctitate uite sue et oratione plebis peccata lauabant, 210, 11.
    LEX gemina est naturalis et scripta, 123, 15. Maior lex nature quam legum prescriptio est, 285, 8. In corde iusti lex est non scripta, sed naturalis, 810, 68. Non solum qui legem nescit, sed etiam ille qui non agit secundum legem, exsors legis est, 1164, 21. Iram legum incidere quis dicatur? 823, 19.
    Legi non obsequitur, qui dominus legis est, sed legem facit, 1356, 7. Quomodo lex Dei ueritas sit, 1205, 36. Lex primo diligenda, secundo in ea meditandum, 751, 30.
    Lex uetus non solum Hebreo lata est, uerum etiam aduenam uocauit, 424, 15. Num profuerit legem ueterem promulgari, 451, 20 et seq. Quo sensu antiqua lex bona et utilis esset, 1323, 26 et seq. Quomodo bonum Legis mandatum, etsi operetur mortem, 449, 13 et seq. Lex auctor boni, que mittit ad gratiam, 1392, 35. Lex non solum agendi munus informat: uerum etiam secrete emendat mentis affectum, 1048, 13. In Lege mandata sunt, iustificationes, testimonia iustitie, precepta, 1125, 34. Legis uia, stare in uiis Legis, 1024, 22.
    Fulgor Legis non in littera, sed in intellectu est spiritali, 1191, 26. Qui corporaliter Legem interpretati sunt, eam non custodiunt, sed preuaricantur, 1061, 15. Non inania Legis, sed solida utilitatis nobis sequenda produntur, 1364, 32. Qui a Lege se separat, separat se a uita eterna, et a Christo, 1219, 35. Quis per omnia Legem Dei custodiat, 1041, 30. Legis precepta ex uoluntate facit, qui diligit; inuitus, qui timet, 715, 30.
    Lex annuntiatrix Christi est, 1181, 39. Umbra est Christi, 1021, 10. Omnem legis ueteris seriem fuisse typum futuri, 1299, 56. Que mysteria uetus lex prenuntiauerit, 1377, 94. Lex et Ecclesie prenuntia, et gratie penitentia est, 1303, 68.
    In Lege etsi est iustitia, non est tamen per Legem, 1360, 21. Lex merita examinat, gratia fidem spectat, 892, 12. Secundum ueritatem nemo ad perfectionem iustificatur in Lege, 1125, 34. Cur lex uetus non satis plena, 346, 74;  644, 18. Infirmum fuisset Legis auxilium, nisi ipse iehsu uenisset in terras, 891, 11. Lex non habet remissionem peccatorum: sed quod in ea minus est, consummatur in Euangelio, 1389, 23. Seruit littera, libera est gratia, 463, 13.
    Quid intersit inter emulos Legis et gratie, 1359, 17. Moyses tabulas priores legis fregit Iudeis, ut posteriores manerent Christianis, 245, 45. uerbum in utero, Lex in silentio: uerbum editur, Lex absoluitur: sed Legis absolutio uerbi est explicatio, 1280, 42. Intellectus Legis euanuit, et factus est spiritalis, 629, 12. Mortua est Legis interpretatio corporalis, ubi Christus spiritalem eius gratiam monstrauit, 1061, 16. Caput Synagoge lex mortua est, sed spiritalis eius intellectus astruitur, 1159, 8. Non defectus, sed plenitudo Legis in Christo qui eius finis est, 910, 57; 1206, 37. Quid prodest Lex, si finem Legis ignores, si mysterium nescias, si sacramenta non noueris, 1132, 6; 1427, 70.
    LIA figura Synagoge, 1226, 24.
    LIBER is solus est qui omnia prudenter agit, et ita uiuit, ut uult, 463, 12. Non seruili ad obediendum constringimur necessitate, sed uoluntate arbitra, siue ad uirtutem propendemus, siue ad culpam inclinamur, 443, 1. uolentes Christus curat, non astringit inuitos, 663, 4; 1117, 13; 1349, 56. Libertas sub Christo gloriosa, et pretiosa seruitus, 448, 11.
    LIBERALITATIS gratia in auctorem redit, 575, 37. Quo diligentior liberalitas, eo inexcusabilior peruicacia, 1499, 23.
    LIBERTUM inter atque liberum que differentia? 448, 12.
    LIBIDINIS commotiones, in lumbis sunt, que plerumque excitantur a diabolo, 829, 33. Homo, sicut in nauigio constitutus, auertere debet oculos anime, ne uideant sentinam libidinum, 1028, 33. Arguitur epheborum aliquis lasciuus, et egregie libidinosus, 828, 30. Libidini quisquis subditus est, seruus est, 490, 20.
    LIEN cum iecore habet uiciniam fructuosam, et cur, 140, 71.
    LIGNUM scientie boni et mali uere in paradiso fuit, nec in hoc aliquid reprehendendum, 147, 8. Ligna terrena fructum non dare, sed ferre dicuntur: lignum uite ac sapientie dat fructum, hoc est, largitur et donat, 756, 40. An lignum uite plus operari uideatur ad uitam, quam insufflatio Dei, 155, 28, 29. Cur Deus lignum scientie boni et mali nec permiserit tangi, nec prohibuerit? 171, 57. An Deus tantummodo prohibuerit Adamo lignum scientie boni et mali solum comedere, non autem cum aliis fructibus coniunctum, 173, 59.
    LILII absconditur uiriditas, non amittitur, 1440, 127.
    LINGUAE utilitas, 138, 65; 139, 67. Quomodo ea que Dei sunt semper loqui possimus, et debeamus, 808, 66 et seq. Loquacitas innocentie uirtutisque naufragium, atque incentiuum prolapsionis et culpe, 791, 28. Laudandus qui prius uult loquenda cognoscere, quam proferre que sentiat, 982, 5.
    LITTERARUM apices delentur sine fraude librorum: atramentum deletur, sed lignum manet, 245, 45.
    LOCUSTAE foliis olee sanantur, 47, 37. Cibus sunt prophetarum, et populi gentilis figura, 1304, 71. Illam deuorat , 110, 83.
    in homine quid, 335, 54.
    LOLIUM et zizania non ex tritici semine, sed proprium quoddam genus habet, 49, 44.
    LOT Latina interpretatione declinatio dicitur, 287, 14; 315, 6; 323, 25; 327, 35. Quanta eius hospitalitas, 299, 51. Eius in generos suos pietas commendatur, 300, 54. Uritur flammis mulierum, quem sulphurea flamma non ussit, 1112, 25.
    LUCAS E angelista laudatur ab Apostolo, 1269, 11. Historice singula prosecutus est, 1543, 186. Satis se diuitem fore credidit, si Domini presepe sibi uindicasset, 1296, 43. u. EuANGELISTAE.
    LUCRINUM mare, 39, 15.
    LUCTATOR, si genu fixerit, uel pede lapsus fuerit, pro uicto habetur, 799, 51.
    LUMEN diei aliud est, aliud solis, et lune, et lumen stellarum, 65, 8. Unde uox Dei in Scriptura debuit inchoare, nisi a lumine? 19, 33.
    LUNA cur dicatur luminare magnum, et unde magnitudo eius probetur, 74, 25. Lune globus eque spectatur ab omnibus, ibid. Quomodo sit in potestate noctis, ibid. Imminutionem luminis habet non corporis, 65, 7. Ex sole et luna signa aliqua colliguntur, sed non natiuitatum, 67, 12 et seq. Lunam quartam si pura fuerit, dare reliquis diebus usque ad exactum mensem iudicium serenitatis existimant, 78, 34. Animantium cerebrum, maritimorum humida, et arborum interna exinaniuntur uel cumulantur iuxta lune processum, 76, 29. Ridiculum est quod plerumque homines credant lunam magicis carminibus posse deduci, 78, 33. Luna Christi mysterium atque Ecclesiam  representat, 77, 32. Lune mutatio rerum instabilitatem docet, 77, 31.
    LUPUS si prior hominem uiderit, uocem eripit; si se preuisum senserit, deponit ferociam, 123, 26; 1095, 24; 1421, 48. Folia squille fugit, 123, 9.
    LUSCINIA signare solet diei surgentis initium, 96, 30. Cur cum oua fouet, insomnem noctem cantilene suauitate solatur, 111, 83.
    LUX est que reliquos domus commendat ornatus, 19, 33. Est maligna lux dubia, 72, 22.
    LUXURIA hominum quanta, 91, 26. Nec fidem habet, nec obseruantiam discipline: seminarium est et origo uitiorum, 556, 69. Si caro luxurie moriatur atque incontinentie, tunc ueram uitam resumit, 652, 36. Luxurioso carere deliciis pena est, 1474, 18. Luxuriosis domus sepulcrum est, et qua de causa? 951, 18.
    LUXUS mulierum arguitur, 571, 25, 26.




M
    MACHABAEI septem fratres quam beati et constantes in suppliciis, 475, 42 et seq.
    MAGISTER uerus solus Deus est, 1078, 59; 1122, 27.
    MAGI a Balaam genus ducebant, et magicis artibus erant dediti, 1297, 47, 48. Cur incunabula Christi spoliis orientalibus referserint, 1334, 49. Aurum regi, thus Deo, myrrham defuncto obtulerunt, 1296, 44. Cur alia uenerunt uia, alia redeunt, 1297, 46.
    MALA granata plerumque cito florent, et fructum afferre non possunt, nisi excolantur, 55, 56. Cum iis Ecclesia comparatur, ibid.
    MALITIA nichil est, 428, 24. Quid est, nisi boni indigentia? 376, 60. Non substantialis, sed accidens est, 16, 28. Ex nobis orta, non a Deo condita, 17, 30 et seq. Fons peccati, 1165, 25. Et causa perfidie, 1435, 110. Diabolus ei presidet, uirtutibus Christus, 831, 35. Cur Deus eam reprimendam interim, quam abolendam putauerit, 434, 43. Malitiam simplicitas, culpam uirtus resoluit, 254, 64. Egressus malitie uirtutis operatur ingressum; eodemque studio quo crimen excluditur, innocentia copulatur, 213, 16. u. CULPA.
    MALA non sunt, nisi que crimine mentem implicant, et conscientiam ligant, 18, 31. Deus malum non creauit, sed nostra sibi merita repererunt, 1479, 36. Ex bonis mala orta sunt, 376, 60. Id quod malum est, naturaliter intelligimus esse uitandum, 161, 39. Cognitio mali sepe nobis prodesse potest, 172, 58. Prius irrepit quod malum est, postea agnoscitur quod bonum est, 187, 10. Incentiuum mali aut ira, aut cupiditas esse consueuit, 159, 34. Numquam malum malo corrigitur, nec uulnus curatur uulnere, sed exasperatur, 618, 82. Quod malum putamus, plerumque non per omnia malum est, sed in commune utile, 148, 8.
    MANDATUM Dei quam latum, 1129, 49 et seq. Sicut sunt sancta sanctorum, ita est preceptum preceptorum, 1025, 23. Cur Deus mandauerit mandata sua custodiri nimis, 978, 14. Cur Deus statuta sua, celo terraque testibus, sanxerit, 1213, 15. Nimium mandare prouidentie atque cautele est, 1197, 9. Deus infirmis dare non debuit perfecta precepta que sustinere non possent, 1175, 18. Iustus mandata accipit, seruus imperia, 246, 47.
    Homo licet ablutus a peccato, laborabit ut precepta uiuendi seruet, et a mandatis celestibus non recedat, 450, 15. Custodire mandatum necessitatis plerumque est et timoris; diligere caritatis, 1237, 55; 1246, 23. Quam pretiosum est custodire Domini preceptum, et precepti ipsius scire mysterium, 975, 7. Qui facit mandata Dei, iustificat Deum, 1009, 47. Obseruatio mandatorum Dei nature ipsius auget gratiam, 976, 9. Si quis unum mandatum custodiat, et aliud preuaricetur, nichil ei prodest, 979, 15.
    MANDRAGORAE mares et femine, 1216, 24. Per eas somnus accersitur, 48, 39.
    MANICHAEUS alium a Deo sibi adsciscit auctorem, 45, 32. Impugnantur Manichei dicentes alterum Deum esse ueteris, alterum noui Testamenti, 732, 70 et seq. Heresis Manichea prophetas non suscipit, 1255, 33. Manicheus et ualentinianus redarguuntur, qui aiunt Christum non esse filium Dauid, nec suscepisse carnem, 716, 27 et seq. Ille non ambulat in uia, 976, 8.
    MANNA erat panis Eucaristici umbra, 1203, 27.
    MANSUETUDO omnibus grata est, que uulnera interiorum curat animorum, 945, 1. Domina crudelitatis pietas est, et mansuetudo duris motibus prestat, 462, 11. Ante Domini passionem necessaria erat, 1424, 60.
    MANSUETUS quis sit, 787, 22.
    MANUUM utilitas, 140, 69. Manus conciliatrix diuine gratie sacris infertur altaribus, per quam offerimus, et sumimus sacramenta celestia, 140, 69.
    MARA, id est, amaritudo, 1019, 5.
     MARCIONISTA Legem non suscipit, 1131, 4. Unde Marcionis, ualentini, et Manicheorum pestes, 17, 30.
    MARE quare bonum? 41, 21 et 22. Terris prestare ostenditur, 94, 34 et 35. Plura in mari quam in terris. 80, 5. Cur non facile superfundatur terris, 27, 12. Cur salsum et amaram habeat aquam, 29, 14. Circumscripta imposito fine maria claudantur, 37, 10. Mare non ad nauigandum fecit Dominus, sed propter elementi pulchritudinem, 557, 70. Non potest mare quisquam nauigare intrepidus, nisi qui ante in fluminibus nauigauerit, 294, 30.
    Maria diuersa, eorumque nomina, 38, 12 et 13. Diuersi sinus maris, 38, 13. Adrias interius Thyrreno, Adrie cetera maria miscentur, ibid. Mare Britannicum, 39, 15. Caspium, Creticum, et Septemtrionale, 39, 12. Lucrinum et Auernum mare in Italia, 39, 15. Mare Tiberiadis in Palestina, 39, 15. Mare Rubrum in mari Indico, 37, 10. Sesostris Aegyptius mare Rubrum Aegyptio pelago connectere uoluit, 37, 11. Continua unda ab Indico mari usque ad Gaditanum littus, et inde in mare Rubrum orbem terrarum includit, 38, 13.
    MARIA de Tribu Dauid manauit, 1316, 5. Non minor, quam matrem Dei decebat, 1532, 132. uirgo per gratiam, ab omni integra labe peccati, 1255, 30. Eius humilitas, deuotio, fides, pudor, 1287, 17 et seq. uirgo erat moribus, uerecundia, oraculo, mysterio, 1284, 8. Non minus ore pudica, quam corpore, 1299, 54. Nubes erat secundum hereditatem Eue: leuis erat secundum uirginitatis integritatem, 1019, 3. Uberrimum testimonium eius uirginitatis, 1533, 133. Non uirilis coitus uulue uirginalis secreta reserauit, sed immaculatum semen inuiolabili utero Spiritus sanctus infudit, 1300, 56. Cum Scriptura frequenter Mariam coniugem dicit, non uirginitatis ereptio, sed coniugii testificatio, nuptiarum celebratio declaratur, 1283, 5. Cur ea potissimum electa est, ut Christum pareret, que erat desponsata uiro, 1281, 1. Seruatur ei sicut pudore integra, ita inuiolabilis opinione uirginitas, 1281, 1. Maluit Dominus aliquos de suo ortu, quam de matris pudore dubitare, 1281, 1.
    Marie presentia erudiuit Ioannem in utero constitutum, 373, 53. A Christo non  mater negatur, 1392, 38. Christum non parturiuit, sed peperit, 941, 11. Non facile ullam mulierem prophetasse uberius quam matrem Domini reperimus, 1293, 35. Ecclesie typus, 1533, 134. Sit in singulis Marie anima, ut magnificet Dominum: sit in singulis spiritus Marie, ut exsultet in Deo, 1290, 26.
    MARIAE plures et plures Magdalene apud Euangelistas, 1537, 154. An unica sit Maria mulier que unxit Iesum, 1386, 12. Maria soror Marthe unxit pedes Iesu, 1269, 9. Cur Maria prima uidit Dominice resurrectionis mysterium, 296, 39.
    MARIUS pugnauit aduersus Cinnam, et in utraque parte Romanus fusus est sanguis, 934, 21.
    MARTYR gratis persecutionem patitur, et qua ratione? 1240, 7. Martyres timorem penarum excluserunt amore martyrii, 1079, 2. Qualis uox martyris Christum non erubescentis, 1042, 33. Tolle persecutiones, et martyres desunt, 1146, 17. Tolle martyrum certamina, tulisti coronas: tolle cruciatus, tulisti beatitudines, 1345, 41.
    Mors martyrum ualida, que culpam abolet superiorem. 381, 76. Fides principium Christiani est, plenitudo autem Christiani iustitia in martyrum passione, 1238, 57. Trepidatio martyris fiducie uiri constantis equanda, 1240, 8. Martyres mortuis regibus in perpetuum regnum celestis gratie honore succedunt, 1507, 13. Martyres in celo nobis cicatricis sue corona monstrabit, 1540, 171. Martyrum rose ubi querende, 1441, 128. Arguuntur qui calices ad sepulcra martyrum deterunt, 554, 62.
    Martyres Christi in occulto multi sunt quotidie, et Iesum Dominum confitentur, 1234, 47 et seq. Tempus martyrii, quando ea que diuina sunt, omni caritati necessitudinum sunt preferenda, 1163, 20.
    MATER. Matres debent lactare filios suos, 303, 63. Quid maternus affectus, quid reuerentia filialis debeat, 1533, 132.
    MATERIA prima a Platonicis uocatur hyle, et increata, 1. 1. Non est eterna sed creata, 13, 25; 23, 2. Non, ut philosophi uolunt, reperta, sed facta, 1404, 85.
    MATHUSALAE ultra diluuium numerantur anni, 1332, 48.
    MATRIMONIO iungi gentilibus Christiani non debent, nec Iudeis aut hereticis, 309, 84. Christiane gentilibus Dei iudicio non copulantur, 1470, 2 et seq. Plerique gentiles uxoris ducende gratia, que a Christianis parentibus negabatur, fidem Christi ad tempus simulauerunt profiteri, 1235, 48.
    Non est uirginalis pudoris maritum eligere, sed iudicium parentum exspectare debet, 3011, 91. Iunior uidua si nubere uoluerit, electionem mariti parentibus deferre debet, 312, 91. Qui suauitatem querit coniugii, non superiorem censu ambiat, quam necessitates non teneant maritales,  284, 6. In uxore non aurum, non argentum, non possessiones, sed gratia bone indolis queratur, 309, 85.
    Coniugium Dei iussu copulatur, ut heresis destruatur, 1276, 30. Qui nuptias damnat, eiicitur ab Ecclesia, 1337, 10. Cur is qui uxorem acceperit, innectit sibi uincula mentis, 1004, 32. Tempora prescripta esse coniugio, et liberis procreandis, 1280, 43. Iustus qui probrum coniugis deprehenderit, incruentum ab homicidio, castum ab adulterio prestare se debet, 1283, 5. u. CONIUGIUM.
    Sponsus anime, uerbum Dei cui legitimo quodam connubii federe copulatur, 398, 20. Bone nuptie quando uerbo anima, spiritui caro nubit, 1386, 9.
    MATTILAEO Persia patuit, 934, 21.
    Super MATTHIAM sors cecidit, ne apostoli electio a mandato discrepare legis ueteris uideretur, 1274, 23.
    MAXIMUS imperator Pilato seuior, Gratiano sepulturam negauit, 965, 26.
    MEDICINA de uulnere sumpsit exordium, 815, 1. Ea antiquior est que herbis curare consueuit et succis, 56, 57. Principium medicine est causas languoris incidere, 252, 59. Feruentibus uulneribus molliora medicamenta consueuit adhibere, quibus dolorem mitiget, 834, 42. Contraria studiosis diuine cognitionis precepta sunt medicine, 1253, 23. Eam pauci profitentur, plurimi tamen remedia eius aliqua scire se dicunt, 778, 3.
    MEDICI unde sic dicti, 815, 1. Medicorum pueri qui dicantur, 778, 3.
    Medicus ac medicina Christus est, 816, 4; 884, 39; 1209, 2; 1428, 75. Non est medicus iste de terris, qui omnes curat infirmitates, et populos integros sanat, 1001, 23. uir sapiens ipse medicus est sibi, 848, 15.
    MEDITATIO Scripture maxime sacerdotibus necessaria, 1100, 39. Exerceamur indefesso illius usu, et cur? 1123, 28. Cur tota die in Lege meditandum, 1133, 7. Qui salutem Dei querit, die ac nocte meditatur in Lege, 1253, 23. Ei qui in Lege meditatur, semper dies est, et lumen sine defectu, 1133, 7. Meditatione mandatorum celestium operis boni usus inolescit, 1043, 35. Cui lex Dei meditatio est, huic presto sunt misericordie, ut uiuat in eternum, 1099, 39.
    MELLIS utilitates, 107, 70. Eo plerumque uiscera uitiosa leduntur, 1138, 25.
    MELCHISEDECH sancti gratiam precedens sacrificii figura monstrauit, 1321, 21.
    MEN significat uiscera, uel ex ipsis, 1130, 1.
    MENDACIUM omne sitim habet, ueritas ubertatem, 960, 14.
    MENS hominis in capite locata secundum plurimorum sententiam, 234, 17. Diuiditur in id quod est rationabile, et in id quod est irrationabile, 314, 2. Anime principale est, et uirtus anime, 407, 44.
    Mentis cibus quis, 537, 5. Alitur inuentis sapientie, 318, 11. Mens sobria passiones omnes cohibet, sensus gubernat, sermonem regit, 241, 38. Sobrietas mentis medicina est corporis, 242, 38. Cur mens bona auro comparetur, 320, 20. Quomodo exeat de terra, et de cognatione sua? 313, 2. Quandonam descendat in Aegyptum, uel inde ascendat, 318, 13. Quando sit hyems mentis, 723, 43.
    MENSEM significantes triginta dierum, significamus et noctes, 244, 43. Menses ab initio lune ueteres obseruare consueuerant, 895, 18. Primus mensis Martius, secundus Aprilis, 253, 60.
    MERCENARIO soluendam esse mercedem. 621, 91 et 92. Non insolentis arrogantie, sed innocentis est conscientie ab ipso cui seruieris, mercedem petere, 994, 3. Hoc est interficere hominem, uite sue ei debita subsidia denegare, 622, 92.
    MERCES facilius sequitur non exspectantem, 1263, 4. Serua futuris mercedem tuam, et istius seculi opprobria incrementa mercedis tue cogita, 1244, 18.
    Mergi unde sic dicti? 97, 43.
    MERITA ubi diuersa, premia diuersa, 508, 76. Releuantur solutione penarum, qui absoluuntur commendatione meritorum, 1194, 2. Non secundum merita nostra, sed secundum misericordiam Dei celestium decretorum in homines forma procedit, 1233, 42.
    MESOPOTAMIA dicitur, quod inter duo flumina Tigrim et Ephratem constituta sit, 150, 14.
    MILITIAE idcirco constituta stipendia, ne dum sumptus queritur predo grassetur, 1306, 76, 77. Quid militibus in uictoriis erogandum, 288, 17. u. REX.
    MILITEM Christianum qualem esse decet, 856, 35. Quenam eidem bella sustinenda, 1506, 11. Eis de cibo non curandum, qui militant de regno, 1441, 130.
    MIRACULUM in elementis, documentum in mysteriis, 1353, 69. Miracula ante Euangelium uel rara, uel nulla, 1379, 101.
    MISERIA que excusari non potest, nichil intolerabilius, 597, 20. Nemo miserum eum qui sit iustus appellet, 829,32.
     MISERICORDIA plenitudo uirtutum est, 1306, 77. Bona prudentia sed dulcis misericordia: illam pauci assequuntur, hec ad omnes peruenit, 339, 10. Misericordia iustitie portio est, 1064, 21. Est iusta misericordia et iniusta, 1065, 25 et seq. A domestico progredi debet pietatis officio, 1491, 79. Non cognatio facit proximum, sed misericordia, 429, 84. Ad misericordie opera manus extendenda est, 1365, 40.
    Misericordiam sequere, ut merearis gratiam, 1374, 78. Oleum misericordie sanat egrotos, 1141, 7. Pretium nostrum misericordia est, que nos redimit a morte, 963, 21. Esto misericors, ut inuulnerabilis maneas: uel curare te possis, si fueris uulneratus, 789, 24. Quod alteri contuleris, tibi soluis: quidquid a te procedit, in te recurrit: et quidquid profueris, tibi proficit, 1090, 10.
    Misericordia non de meritis iudicare consueuit, sed necessitatibus subuenire: iuuare pauperem, non examinare iustitiam, 576, 40. Omnibus inopibus debetur, sed maior, cum ex diuitibus atque nobilibus in ultimum statum aliquos erumna deiicit, 1185, 6. Sola nos sequitur misericordia, que celestium dux preuia mansionum, pecunie uilis usura tabernacula defunctis acquirit eterna, 1439, 122. In psalmo quadragesimo et in Euangelio misericordia coronatur, 745, 19. u. ELEEMOSYNA. Misericordia Dei. u. DEUS.
    MODERATIO naturalis est: supra mensuram quidquid est, superfluum habetur, 554, 61.
    MODULI dicuntur ornamenta pretiosa, que suspendi matronarum ceruicibus solent, 1189, 18.
    De MONASTERIIS qui exierant nonnulli arguuntur, 799, 50.
    MORALIA prima sunt, secunda mystica: in illis uita, in his cognitio, 973, 2. uerborum moralium etsi pungunt mella, non ledunt, 1138, 25. u. SCRIPTURA.
    MORBUS corporis sobrietas est mentis, 18, 31.
    Morum grandis assuefacienda maturitas, que uincat naturam, 1204, 31. Quis est tumulus tuus, nisi mali mores: sed ab eo te liberat Christus, 1371, 91.
    MORS a Grecis , in Scripturis somnus nuncupatur, 404, 34. Tria genera mortis, 390, 33; 1419, 35 et seq. Mors secessio quedam est anime et corporis, 186, 8; 222, 35; 392, 8; 404, 33. Cur Deus patiatur nos discedere ex hoc seculo, 341, 64.
    Mors an sit malum, 389 et 390; 402, 30. Nemini nocet, utinam uita non noceat, 1242, 13. Magis peccati fuga, quam morientis est detrimentum, 961, 17. Acerbitatem non mortis esse, sed culpe, 404, 33. Christus ascendit crucem, ut doceret mortem non esse metuendam, 1025, 25. Mortem non esse terribilem, que nature finis non pena est, 1436, 110. Non mors ipsa terribilis est, sed metus et opinio de morte, 403, 31. Si fortis es, contemne mortem: si imbecillis es fuge, et Christum qui uita est sequere, 1411, 1. Mors corporis non metuenda fortibus, desideranda sapientibus, miseris expetenda, 1419, 36. Mors omnifariam bonum est, 395, 15. Cur mortuus prefertur uiuenti, et mortuo is qui natus non est, 1195, 3. Mors honesta redemptio uite est etiam decoloris, aut innoxie firmamentum, 839, 52. uite est testimonium, 404, 35. Per eam non adimitur uita, sed ad meliora transfertur, 222, 35. Per uitam ad mortem est transitus, per mortem ad uitam reditus, 403, 32. Iusto non nature finis, sed culpe est, 962, 19. Iustis mors quietis est portus, nocentibus naufragium, 403, 31. Sola mors requies uiro, 395, 12. Ubi resurrectionis fides est, non mortis est species, sed quietis, 1398, 62. Dominus soporem mortis uertit in gratiam uoluptatis, 1358, 14. Mors aut sue quietis bono utitur, aut malo alieno laborat, 395, 13. Propior est saluti, qui moritur, ut resurgat, quam ille qui uiuit, ut moriatur, 839, 52. Mors stipendiorum plenitudo, summa mercedis, gratia missionis est, 404, 35.
    Mors tentat, et uita tentat, 1244, 18. Mors corporis libando gustetur, uita anime possessione teneatur, 1411, 2. In Christo mori arduum et gloriosum, 920, 79. Gloriosius est pro Christo mori, quam regnare in hoc seculo, 392, 8. Nonnulli philosophi disputauerunt obesse improbis absolutionem, prodesse mortem, 1195, 3. uetus erat sententia, ut qui se ligasset in terris uinctus migraret a corpore, 858, 37. Legiones sepe et magnos populos oblatis aliquorum mortibus liberatos, 1410, 108.
    MOTUS contra naturam corpus facit corruptioni obnoxium, 12, 23.
    MOYSES ab aquis nomen recepit, 3, 6. Cur Dei nomine donatus sit, 186, 7. uenturi Doctoris figura fuit, 186, 7. Et uirga eius, 1001, 24. Eruditus erat in omni sapientia Aegyptiorum, ac in omnibus secularis prudentie disciplinis, 3, 6. In secretum Aethiopie se contulit, et cur, ibid. Inanem et usurpatoriam Philosophie doctrinam ueritatis rationi post habuit et quare? 116, 8. Cur oues Getro pasceret, 195, 24. Gracili uoce loquebatur, et plus omnibus a Deo audiebatur, 1211, 8. Quotidie clamat in Ecclesia, et a solis Iudeis non auditur, 1211,8.
     Moyses precabatur, Christus operabatur, 1203, 29. Putauit Deo possibile esse, ut corporeis oculis faceret id quod est incorporeum, comprehendi, 1061, 17; 1192, 28. Totam diuinitatis plenitudinem non uidit, 924, 89. Cur terram repromissionis non introierit? 1245, 20. Cur semper preliatus est? ibid. An mortuus sit? 186, 8.
    MULIER domesticis ministeriis habilior estimatur, sicut uir publicis officiis, 167, 50. Quam mulieres pregnantibus cognatis sedulitatem exhibere debeant! 1288, 20. Mulier delet picturam Dei, si uultum suum materiali candore oblinat, et acquisito rubore perfundat, 131, 47. An puelle inaures habere debeant, 311, 89.
    Mulieribus periculosa est copula adolescentis, et species iuuentutis, 1533, 134. Omnibus modis lasciue mulieris cauendum occursum, 711, 14. uilis tibi uidetur mulier ad pretium, sed fortis ad uitium, 711, 12.
    Mulier etsi prior peccatura, tamen redemptionem sibi paritura non debuit ab usu diuine operationis excludi, 166, 47. Cur resurrectionis prima accepit mysterium, 1520, 74; 1537, 157. Sicut peccatum a mulieribus cepit, ita etiam bona a mulieribus inchoantur, 1290, 28.
    MULTILOQUIO quomodo intret peccatum, 200, 36. u. LINGUA, SILENTIUM.
    MUNDUM incorruptum, nec creatum, aut factum existimat Plato, 1, 1. Semper fuisse et fore Aristoteles usurpat dicere, 2, 3. Quid de eo alii Philosophi senserint? 1, 1 et seq. Licet figura spherica sit, eternum non est, 5, 10 et 11. Sua sponte subsistere asseritur a quibusdam, 9, 18. ueris initio celum et terra facta sunt, et cur? 7, 13. Deus absque ulla mora mundum creauit, 4, 8; 8, 16. Mundus diuine operationis specimen est, et insigne, 8, 17. Qui mundum condidit, tuetur accolas mundi, 1209, 2. Quomodo quatuor uirtutes cardinales uelut mundi istius incluserunt tempora? 152, 17 et seq. Cur orbis terrarum aliquando soluendos est? 560, 78.
    MUNDUM et seculum fugiendum, 417 et seq. Quid sit illud fugere, 425, 17; 433, 38; 816, 2. Quomodo bene fugiamus, 439, 55. Quomodo possumus animo fugere, etsi ibi retineamur corpore, 435, 45. Mundum cur fugere debeamus? 428, 25; 432, 37. Et quam uelociter, 430, 32. Quo fugiendum, 432, 36. Nihil iam debes mundo; cui semel renuntiasti, 340, 56. Fuge seculi mare, et naufragium non timebis, 1343, 32. Mundum fugisse magis est gratie, quam subiisse, 658, 15. Fugam seculi gloriosam esse, 426, 19. Quam beata sit? ibid., 20. Mundum quasi felidum uito, quasi luem caueo, quasi nociturum relinquo, 1410, 107. Mundum hunc si fugias, et ipse te effugiet, 813, 79. Proponuntur exempla eorum, qui bene seculum fugerunt, 438, 51 et seq.
    Supra mundum ascendat oportet, qui saluus esse uult, 418, 4. Anima nostra sicut aquila mundana transcendere, celo uolatus inferre debet, 396, 16. Supra mundum suos uoluit esse discipulos, 1161, 11. Disce esse sub Christo, ut sis supra mundum, 1497 11. Ultra mundum quies, ultra mundum fructus quietis, 1402, 80. Non possunt perpetua succedere, nisi terrena defecerint, 672, 29.
    De mundi uanitate quam frequenter Dauid disseruerit, 661, 1. In mundo inane est omne quod magnificum putatur, et ibi qui se putat quid esse, nichil est, et omnino non est, 428, 25. Nihil sunt omnia que in hoc mundo sunt, 661, 21. Hec terra captiuitatis est, alia terra libertatis: ista peccati, illa quietis eterne; uallestris ista, illa celestis, 796, 41. Quomodo qui temporalia sequuntur, similes sint uxori Lot, 900, 32, 33. Merito defecerat, cui substantia erat cibus seculi, 682, 20.
    Cum seculo nobis lucta est, 784, 17. Quam multa sint uincula in hoc seculo, 1004, 32. Quot quantique in hoc mundo laquei, 1336, 10. Lubricum est seculum, cito labimur, 791, 31. Qui delectatur hoc mundo, obnoxius est sensuum passionibus, 426, 20. Quanta in hoc mundo malitia, 433, 38, 39. Homines sine auxilio diuino non possunt terrenas illecebras et cupiditates fugere, 417, 1 et seq. Plenus est orbis terrarum remediis, quia plenus est laqueis, 977, 12. Que Deus remedia aduersus mundana uitia, et seculi naufragia prouiderit? 421, 9, 10.
    Mundus cui deficit, in eo Christus eternus est, 1506, 8. Qui domesticus est Dei, exsul est mundo: qui conuersatur in celis, peregrinus est in terris, 1053, 28. Qui contempserit secularia, ipse merebitur eterna, 1367, 50. Quicumque uicerit hoc seculum fit columna Dei, 1030, 38. Qui transit de hoc seculo, magnum uisum uidet, 798, 47. uictores seculi principibus anteferuntur, 1507, 12. Beatum esse qui se a perfidorum consortio temperauerit, 459, 2. Qui sint mortui seculi? 811, 72. Cui crucifixus sit mundus? 1392, 34. Qui Deo ligatus est, solutus est mundo, 1155, 39.
    MURENAE cum uipera commixtio quid nos doceat, 86, 18.
    MURICES qui insigne dant regium, sunt maritimi, 94, 33.
    MUTUUM qui accipiunt, ii reprehenduntur, 618, 80 et seq.
    In MYRICIS figura improbe calliditatis, 60, 69.
     MYSTERIUM omne latere debet, ne profanis temere diuulgetur auribus, 296, 38. Mysteriorum premendam esse doctrinam, 200, 35. Cauendum ne Symboli uel Dominice orationis diuulgentur mysteria, ibid., 37. Peccat Deo, qui commissa sibi secreta mysteria putauerit indignis esse uulganda, 990 et seq. Fidus mysteriorum interpres tacendo plus Christum predicat, 1014, 18. Solus Christus aurem aperuit humanam ad cognoscenda mysteria, 968, 35. Que in figura contingebant, hec Patriarchis crimini non erant, 293, 28. Mystica prestant moralibus, 757, 42. u. SCRIPTURA.




N
    NAAMAN salutem futuram gentibus declarabat, 1347, 50.
    NAASON, id est, serpentinus, 993, 33. Figura est Christi, ibid., 34.
    NABUTHE inter sanctos habetur, et qua de causa, 786, 19. Etsi nullum acceperimus propheticum eius uerbum, accepimus tamen propheticum factum, 1500, 25.
    NARIUM utilitas, 138, 63; 235, 20. Sime contra naturam uidentur, 235, 20.
    NATURA melior magistra ueritatis est, 121, 20. ualidius est eius testimonium, quam doctrine argumentum, 120, 21. Precepti imperialis interpres est, 88, 22. Semel preceptum uerbi diuini in perpetuum inoleuit nature, 116, 9.
    NECESSITAS que inuito imponit obsequium, affert plerumque fastidium, 100, 52. Ubi decreta necessitas, ibi inhonorata industria, 71, 19. Corrigit necessitas, quem pietas prouocare debuerat, 421, 10. Qui peccatum suum ad quamdam referunt decreti aut operis sui necessitatem, diuina arguere uidentur, 219, 27.
    NEMBROTH per interpretationem dicitur Aethiops, 278, 128. Principium regni Babylon fuit, 2778, 128.
    NEPHTHALIM benedictio explicatur, 525, 41.
    NERuI sunt uelut sensuum singulorum organum, 237, 61. Eorum initium est cerebrum, ibid.
    NILUS dictus est Aegyptus, et Geon, 344, 68. Ex altissimis montibus se in Catadupa precipitat, et magnitudine fragoris sui aures accolarum obstruit, 25, 7. Effuso Aegyptum stagnat flumine, 28, 12. Quo tempore, et cur exundet? 247, 48.
    NIX cum cadit, letior solito tritici prouentus exuberat, 1415, 16.
    NOBILITAS generis ubi periclitatur, deformior est uictus, 580, 54. uirtutis quam nobilitatis maior est gratia, 718, 33.
    NOCENS singulis, in commune prodest, 148, 9. u. HOMO.
    NOCTUA in tenebris tantum uidens, quos mundi sapientes figuret? 111, 86.
    Ne dicitur Latine iustus, uel requies, 227, 2. Merito domus eius in diluuio seruatur, 241, 36. Obedientia eius laudatur, 246, 47. Unde aquas defecisse cognouerit? 256, 68. Quomodo uideatur sicut Adam terram esse operatus? 271, 107. Quid dormiens et nudatus figurauerit? 860, 6. Typus Christi fuit, 1332, 48. u. uINUM.
    NOMEN est quo proprie unusquisque significatur, quod ei non sit commune cum ceteris, 896, 19. Habent hoc merita sanctorum, ut a Deo nomen accipiant, 1292, 31.
    Nosce te ipsum, 1088, 10. u. COGNITIO, HOMO.
    NOuATIANUS in lapsu, nos in remissione; ille in impenitentia, nos in gratia, 858, 37.
    NOCTEM facit umbra terrarum, 67, 11.
    NUBIS columna typus Christi, 1019, 3.
    NUDUS non est nisi quem culpa nudauerit, 493, 25. Hoc quod erubescis esse te nudum culpa docuit, non natura, 967, 32.
    NUMERUS cum adiicitur, qui prius erat, tollitur, 183, 3. Secundus numerus non est plenus, quia diuisus, 242, 39. Ternarius est mysticus, 1278, 36; 1291, 29. Salutaris est et conueniens sacrificaturis, 305, 69. Perfectio muneri quaternarii, 342, 65. Quam uanum sit eum cauere, 78, 34. Septimus mundus est, plenus, et sacer, 242, 39. uirgo dicitur, ibid. Hebdomadis numeri semper uirgines, 349, 80. In eis uniuersitas aliquoties comprehenditur, 1433, 95. Numerus est quietis, 1043, 1. Septem dodecades, et due quadragesime sacrum uidentur numerum designare, 1301, 62. Octaui numeri perfectio, 972, 2. In eo resurrectionis est plenitudo, 1452, 173. u. OCTAuA. Decimus septimus, quadragesimus et quinquagesimus mystici sunt, 1319, 16; 1338, 15. In quinquaginta Iubileus est numerus remissionis, quo Spiritus sanctus missus e celo est, 276, 123; 688, 42.
    NUN, id est, unicus, uel pascua eorum, 1140, 1.
    NUPTIAE inde dicte, quod pudoris gratia puelle se obnuberent, 312, 93. u. CONIUGIUM, MATRIMONIUM.
    NUTUS quid sit? 1279, 41.




O
    OBEDIENTIA omnium uirtutum fundamentum, 1375, 82. Ex  eo nascitur ex quo humilitas, et in eo desinit, 720, 39. In paradiso orta est inobedientia, ideo obedientia cum Saluatore descendit, 1204, 32. Christus obedientiam pre ceteris debuit reformare, et quamobrem? 955, 4. Christus obedientie magister ad precepta uirtutis suo nos informat exemplo, 1365, 42. Quomodo mandatum Dei exsequi debeamus, 311, 90. Si quid mandato addas uel detrahas, preuaricatio quedam uidetur esse, 171, 56. Precepta Dei contemuentes arguuntur, 33, 1; 91, 29. Obedientiam nature non defert, qui Deo non exhibet reuerentiam, 219, 28.
    OBLATIO nostra Deo ut possit non displicere, interiora nostra mundanda, 205, 46. Deus non muneribus oblatis placatur, sed offerentis affectu, 214, 18. Ea que incontaminata sunt debemus offerre, in quibus affectus reluceat offerentis, 261, 79. In quo te offerre debeas Christo? 1237, 55. Primitias anime precipue offerendas, 202, 41 et seq. Hoc est uere sacrificium primitiuum, quando unusquisque se offert hostiam, et a se incipit; ut postea munus suum possit offerre, 215, 19.
    OCEANI fluxus et refluxus, 76, 30.
    OCTAuA sicut spei nostre perfectio est, ita octaua summa uirtutum est, 1367, 49. Cur plerique psalmi in Octauam inscribuntur, 1412, 6. u. NUMERUS.
    OCULORUM utilitas, 136, 59. Et decus, 235, 18. Aptissimo in loco sunt constituti, 137, 60. uisus omnibus corporis sensibus prestabilior estimatur, 253, 61. Eius infirmitas, 75, 26. Dolor eius collyrio sanatur, 1000, 22. Cur eum auertimus, cum in aliquem mouemur, 1187, 77. Plus est quod probatur aspectu, quam quod sermone laudatur, 20, 34.
    Ex oculorum conspectu aut bona, aut aduersa generantur, 1170, 6. Hinc sepe tentamur, 1170, 3. Oculi est ut intuendi officio fungatur: tuum est cauere quod uideris, 1170, 2. Qui sint oculi mentis? 1105, 7 et seq. Ipsi totum hominis corpus illuminant, 919, 77.
    ODOR acceptus cur diutius flagrat, quam sermo resonat, aut uisus apparet, 138, 63. Fructuum nuntius est, 194, 23.
    OLEAE foliis sanantur locuste, 47, 37.
    OLEO materiale hoc lumen fouetur, et tenebrarum fugatur obscuritas, 256, 67.
    OPIUM quotidiano prope usu innotuit, et cur? 48, 39.
    OPPROBRIUM sustinere prodest magis quam refellere, 855, 31.
    OPERIS boni magistra natura ipsa est, 424, 15. Bonorum operum proprium est, ut externo commendatore non egeant, 20, 34. Sicut lilium fulget, ita splendent opera sanctorum, 1020, 7. Quomodo opera nostra cum mundo pretereunte non pretereant, 436, 46. Opus est ut opera tua ad Deum dirigas, et eius tibi aspiret fauor, 209, 9. Non facile nisi id quod diligentius pertractauerimus et probauerimus, ad opus aliquod est sumendum, 174, 62. Ab homine requiritur, ut et operibus noua querat, et parta custodiat, 154, 25. Miserabiliora sunt ieiunia bonorum operum atque uirtutum, 1463, 215. Relinquenda sunt opera que uerum fructum bonosque processus habere non possunt, 209, 9.
    ORANDUM quomodo, quando, quid? 201, 38; 1243, 15; 1365 et seq. Quam frequenter orare nobis preceptum sit. 1430, 87 et seq. Continua et iugis debet esse oratio, et qua ratione, 216, 22. Quomodo semper orandum, 1213, 18; 1218, 33. Nocte et mane imprimis orandum, 1213, 17; 1215, 22; 1217, 30 et seq. Non satis est dies ad deprecandum, surgendum est nocte, et media nocte, 1072, 45. Maximam eius partem lectioni et orationibus deputemus, 1053, 31. ue mihi est si non media nocte surrexero ad confitendum Deo, 1306, 76. Qui orat redimitur, si pie intendat orationibus, et in oratione assiduus sit, diem preueniat, noctem frequentet, 808, 65. An nescis quod primitias tui cordis ac uocis quotidie Deo debeas, 1215, 22. Ubi mens humana turbatur, et certaminum dura atque aspera nos fatigant, Domini auxilium postulandum est, 772, 18.
    In oratione que requirantur uirtutes? 215, 21. Qualis sit iusti oratio, 994, 4. Que sit preclara illa oratio et gemitus quem non despicit Deus? 831, 35. Est interioris clamor affectus, qui auditur e celo, 1186, 9. Apud Deum loquuntur non uerba, sed cogitationes, 200, 37. Humilitas commendat orationem, 194, 34 et seq. Ea diuinum sibi precando adsciscit auxilium, 1173, 11. Qui meditatur iustificationes Domini, semper humiliatur, 1166, 30. Flexis genibus mitigatur offensa Domini, et gratia prouocatur, 141, 74. Si oramus sermone, compatiamur et mente, 1026, 26. uolare facit orationem bona uita, et dat alas precibus spiritales, quibus sanctorum ad Deum euehatur oratio, 1247, 5 et seq. Oratio fidelium apostolico cibo pasta pinguescit, 216, 22. Non diuulganda oratio, 200, 35 et 36. Cum oras, magna ora, id est, que eterna sunt, que diuina, que celestia, 1212, 11. Non audit Deus, nisi quod dignum suis ducit esse beneficiis, 1212, 11. Semper Dominus plus tribuit quam rogatur, 1530, 121. Pro quibus orandum? 201, 39. Cur Deus frequenter non concedat oratus? 1431, 90. Quando uult  Dominus ignoscere, dat gratiam et fiduciam deprecandi, 821, 15.
    ORATIONIS dignitates sunt, 1250, 15. Cibus est mentis, 1445, 142. Bonum scutum infirmitatis est, 846, 11. Ii qui perfectiores sunt, appropinquant Deo: sequentis autem ordinis iusti uiri satis habent, si eorum appropinquet oratio, 1248, 7. Aduersarius etiam orantibus frequenter seculares offundit cogitationes, 1252, 20. Deprecatio in peccatore laudabilis, 832, 38.
    ORDINEM nescire faciendi, etsi noueris quid facias, non est perfecte cognitionis, 1012, 12.
    OREB significat exsiccationem, 431, 34.
    ORIGANO uenenum pellit testudo, 119, 19.
    ORIGENES multorum interpretationes Scripture diligenti discussit indagine, 1014, 16. uir Ecclesiastico deditus fuit officio, 336, 54. Plurimum indulsit philosophorum traditioni, ibid. Stellarum harmoniam asseruit, 336, 54.
    ORIGINIS macula non potest impedimento esse uirtuti, 1327, 36. u. ADAM, PECCATUM.
    ORIS utilitas, 138, 65; 140, 68; 236, 22.
    OSCULUM est pignus pietatis et amoris, 139, 68; 359, 8; 863, 17; 1388, 20; 1462, 212.
    OSTIUM quo egeruntur ciborum superflua cur in posteriori parte sit? 141, 72; 236, 24.
    OTIA periculosa secure esse uirtuti, 1112, 25.
    OuIS cur sub aduentum hyemis herbam insatiabiliter rapiat, 120, 20.
    , id est, celum, unde sic uocetur? 108, 73.




P
    PADUS maritimorum commeatuum Italicis subsidiis fidus inuector, 28, 12.
    PAEDAGOGI terribilia flagella proficiunt, 126, 38.
    Grecorum, lucta est Latinorum, 801, 56.
    PALMAE quomodo similes esse debeamus, 61, 71.
    PAMPINI folia, 57, 60.
    PANE angelorum, et aqua refectionis non indiget, cui Spiritus sanctus est requies et perfectio, 805, 61. Multiplicatio quinque panum designat auctorem, et totius nature materialis creatorem, 1404, 85.
    PARADISUS terrestris quis, qualis, ubi sit, et quem hominem in eo Deus posuerit? 145, 1 et seq. Cur secundum Orientem, et non contra Orientem dicatur, 153, 23. Que sint quatuor flumina ex eo orientia, et quid designent? 150, 14 et seq. Quomodo bestie, pecora et uolatilia in eo fuisse dicantur? 167, 51. Quomodo eum quidam mystice interpretentur? ibid.
    Paradisus est uera domus, que hominem prima suscepit, non iure amissa, sed fraude, 1358, 14. Paradisi gratia non uno die queritur, nec duobus aut paucis mensibus, sed queritur semper, et queritur per omnia, 1024, 21. Iusti in eum sepe rapiuntur, et quomodo, 168, 53. Qua ratione tertii celi ascensio necessaria sit homini, ut rapiatur in paradisum? 168, 53. u. BEATITUDO.
    PARDUS uarietate coloris motus uarios anime prodit, 118, 15.
    PARENTUM erga filios equalem esse debere affectum, 460, 5 et seq.; 484, 5, 6. Ad negligentiam patris refertur dissolutio filiorum, 404, 35. Parentum in filios impietas arguitur, 103, 58 et 61. Odia patrum in filios, filiorum in parentes arguuntur, 121, 22.
    Parentibus quantum debeamus, 1302, 66. Non diligere parentes, sed eos Deo preferre prohiberis, 1443, 136. Necessitudini parentum diuine religionis pietas anteferenda, 1420, 41; 1459, 21. Primus gradus pietatis est honorare parentes, 1489, 74. In necessitate pascendi sunt, ibid. et seq. Pietatis in parentes exemplar ciconia, 101, 55. Parentes honorabat Christus non nature debito, sed pietatis officio, 1490, 74. Non ridendus pater, sed uerendus, 275, 118. Docet nos Scriptura oportere parentes laudari, et cur? 1271, 15. Maiorum probra non possunt posteris esse dedecori, 718, 33. Et pater in filio, et filius in patre redarguuntur, 273, 114.
    PASCHA Domini cur dicatur, 198, 31. uerno tempore quotannis celebratur, 7, 14. Castos et sanctificatos oportet illud celebrare, 151, 16. A Paschate usque ad Pentecosten uacant ieiunia, laus dicitur Deo, Alleluia cantatur, 688, 42. u. PENTECOSTES.
    PASSIONUM immunem animam reperire difficile est, 209, 8. Affectus innoxii passiones bone sunt, 264, 88. Omnis affectus preter deformis delectationis illecebram, passio quidem est, sed bona passio, 264, 88. Cum uitiose passiones mentem mouent, corruptela generatur; cum excitant studia uirtutum, discipline profectus est, 249, 53. Intemperantia fons quidam passionum corporalium, 327, 34. Passionum uelut duces naturales sunt delectatio et dolor, quas sequuntur cetere, 445, 5. Caro nostra freti modo diuersis agitatur et fluctuat passionibus, 248, 51. Prius nobis uincende sunt proprii corporis passiones, 889, 9. Magna  naufragia quando mentis pariter et corporis sensuumque omnium turbo et procella miscentur, 247, 49. Quomodo securitas, ubi diuersarum pugna est passionum? 1188, 14. Seruilis est omnis passio, 463, 12. Claui sunt omnes passiones, 397, 16. Rara uirtus et difficilis passionum tolerantia, 1129, 49. Latibula passionum, ubi mersantur quicumque inciderint, non emergunt, 34, 4.
    Passionibus turbidis ac procellosis anima consummatur, deficientibus, uirtutem resumit, 254, 63. Presidet unusquisque sibi quadam potestate regali; si cerceat in se corporis luxus, et seruituti redigat carnem suam, 362, 16. Mens ualidior principalem uirtutem habet imperitantem corporis sensibus, non obedientem, 321, 19. Studia doctrine, et discipline attentio mitigare possunt quaslibet egritudines passionum, 55, 56. Iustus, amputatis corporalibus passionibus, quasi incorporeus manet in corpore, 250, 55. Grande est intra se aliquem tranquillum esse, et sibi conuenire, 468, 29. Id immortalis cuiusdam est uiri, 195, 24.
    PASTORES ouium cur Aegyptiis abominationi essent? 195, 24.
    PATRISFAMILIAS officia erga seruulos, 308, 83.
    PATIENTIA humilitatis indicium est, 1087, 3. Si spem auferas, non potest perpetua esse patientia, 1165, 27. u. INIURIA.
    PATRIARCHAE preuenientes Legem, prescriptorum uinculis absoluti, libera et consimili nobis Euangelii gratia refulserunt, 1321, 21. Instruunt te Patriarche non solum docentes, sed etiam errantes, 301, 58.
    PAULUM prefigurabat Beniamin, 500, 44 et seq.; 530, 57 et seq.; 1038, 17. Cecitas Pauli fletus est Christi, 504, 59. Cecidit persecutor, et surrexit Euangelii predicator, 855, 33. uide Paulum hesterno persequentem, hodie credentem, die crastina predicantem, 1511, 32. Paulus doctor gentium electus, 826, 28. Eius uocatio Ecclesie firmitudo est, 365, 31. Cauebat ut poterat, ne post suscepta baptismi sacramenta peccaret, 1031, 40. Non de scientia, sed de ignorantia gloriatur: quod scientie est, negat: quod caritatis est, confitetur: quod alienum est, attollit, quod suum est, negat, 795, 40. uidebat eterna, ubi cepit corporalia non uidere, 1105, 8. Quomodo illa audierit, que postea ipsi non licuerit loqui? 795, 41. Libera pro Christo predicatio eius nudauit populum Iudeorum, et omnem eorum rescidit gratiam, 505, 64. Quomodo in omni certamine est probatus? 801, 56. Naturalibus magis quam uulgatis aut secundum artem utitur uerbis, 424, 16. Quos arguebat, eos contristari uolebat usque ad penitentiam, non usque ad mestitiam profundiorem, 1049, 18. Quam recte Domini pecuniam fenerauerit, 796, 43. Pro eo tertia decima tribus sanctificata, 513, 2.
    PAUPERTAS media est: possunt et boni, et mali esse pauperes, 1368, 53. Non omnis sancta, nec criminose diuitie, 1473, 13. Non est pena peccati, 668, 17. Nemo de ea queri debet, 102, 57. Que paupertas bona sit, nec fugienda, 728, 57. Beata, si bona sua nouerit cum ueritate paupertas, 89, 23. Prodest homini, exercet corpus, non opprimit, 133, 51. Bona si a pietate procedit, et uirtutum exercitatione suscipitur, 925, 91. Facilius Deo quam thesaurus acceptior est, 1006, 37. Si beata paupertas cui patet celum, terrenas istas diuitias negligamus, corporalem redundantiam declinemus, 925, 91. Est pauperies gloriosa, et cur, 1423, 55. In paupertate et diuitiis tentamenta sunt? 134, 53; 1069, 37 et seq. Sepe frangit sanctos inopie deformitas, quos mortis formido non fregerat, 1153, 35.
    PAUPERES diuitibus quomodo prestantiores sint? 134, 52. Nemo irrideat pauperem, et cur? 1486, 61. Qui irridet pauperem, exacerbat eum qui fecit illum, 1095, 26. Pauper ille irridendus et exsecrandus uidetur, cui tamen portio in celo est? 1058, 8. Quam iniuste in ipsa Ecclesia plerumque iustus contemnatur, qui facultates suas pauperibus dispensauit, 1244, 18. Paupertas Christi. u. CHRISTUS.
    Pauper mysticus quis? 797, 44. Est in moribus paupertas bona, 869, 5. Esto pauper spiritu, et eris diues qualicumque censu, 194, 21.
    PAX una est que offendiculum habet, et altera que non habet, 664, 6. uirtutis totius finis est, et corporee ipsius fortitudinis; ut confecto bello, pacem reformet, 1244, 17. Christus dedit pacem, qui animorum bella sedauit, 788, 22. Ubi pax, et multa pax, ibi crux Christi non opprobrio, sed saluti est, 1245, 21. A te pacem incipe, ut pacem ahis feras, 1369, 59. Periculosa aliquando pacis otia, 1111, 22. Ramulum olee pacem petentes preferre consueuerunt, 256, 67.
    PECCARE est deuiare ab eo quod est secundum naturam, 759, 47. Peccatum est preuaricatio legis diuine, et celestium inobedientia preceptorum, 161, 39. Antequam nascamur, maculamur contagio; et ante usuram lucis, originis ipsius excipimus iniuriam, 694, 56. Nisi Dominus ignoscat, nemo saluus esse potest, quem ipsa noxie conditionis hereditas astrinxit ad culpam, 854, 28. Per nature successionem, culpe quoque ab uno in omnes transfusa successio est, 732,  71. Adamus uitii hereditatem ad nos usque transmisit, 918, 75. In illo nudata est omnis humana conditio per successionem nature, non solum culpe, sed etiam erumne obnoxia, 721, 41. Alia iniquitas nostra, alia calcanei nostri, in quo Adam dente serpentis est uulneratus, et obnoxiam hereditatem successionis humane suo uulnere dereliquit, 947, 8. Hinc peccatum manasse proditur, tamquam corpore animaque genitoribus, dum corporis natura tentatur, anima male sana compatitur, 1445, 143. Peccatum erat caro secundum illud quia hereditario erat damnata peccato, 1039, 21. uitium traxit conditio, infecit culpa naturam, 712, 19. Regnum peccati mortis est regnum, quod diu toto orbe preualuit, 932, 16. Maluit Deus plures esse quos saluos facere posset, et quibus donaret peccatum, quam unum solum Adam qui liber esset a culpa, 166, 57.
    Sine peccato an homo esse possit, 1271, 17. Nemo sine peccato, 681, 15; 683, 24. Negare hoc, sacrilegium est: confiteri Deo, impunitatis est remedium, 1254, 27. Quomodo manifestum sit nos omnes esse sub peccato, 693, 53. Homo potest uni alicui uulneri non petere, ut puta, iniustitie, intemperantie, impudicitie; aliis autem uulneribus patet, 839, 53. Plerumque peccata huiusmodi sunt, ut si alterum declines, incurras alterum, 1183, 45. A te non exigitur ut peccatum non facias, sed ut non maneas in peccato quadam statione diuturna, 746, 22. Non uirtutis est non posse peccare, sed nolle, 1485, 57. Culpam incidisse, nature est: diluisse, uirtutis, 681, 15. Nullum tempus uacuum debet esse tutele, quia nullum est uacuum culpe, 349, 81. Cur plerumque in illustribus et beatis uiris grauia peccata fuisse reperimus? 1327, 37. Quantum lapsus sanctorum utilis sit? 1523, 89. Alii sunt peccatores celi, alii peccatores terre, et quinam illi sint? 168, 34.
    Peccatorum tres species sunt, cogitationis, operationis, permansionis, 745, 20. Peccata uoluntaria et fortuita, 998, 17. Peccata mortalia, 701, 77; 1407, 99. Qui grauiora peccauerit, in cetera facile prolabitur, 217, 25. Peccata que grauia sunt et manifesta sine ulla dubitatione merguntur: que autem leuiora sunt, bonis operibus sepe releuantur, 906, 46. Si hinc peccata grauia portaueris, illic requiem non habebis, 816, 2. Peccasse conditionis humane est, et impie agere perfidie et nequissime mentis est uenenum, 632, 17. Inueniabilis qui laborauerit, ut malum quod quesierat, inueniret, 770, 12. Grauius est ad peccatum uiuere, quam in peccato mori, 402, 28. Nemo grauius moritur, quam qui peccato uiuit, 240, 34. Tu ipse tibi es causa improbitatis et criminum incentor, 18, 31. uel exigua scintilla peccati, si quo uitiorum fomite fuerit excitata, incendium graue excitat, 749, 26. Corporis lapsus in uitio esse non debet, nisi animus inclinetur in culpam, 274, 115. Peccati auctor non caro, sed affectus, 448, 11. uere miserabilis conditio, ut homo peccati sui quod uitare non possit rationem prestare cogatur, 634, 22. Is qui ad imaginem Dei est, sine peccato esse debet, 811, 73. u. CULPA.
    Peccantibus lex absens est: si adesset, non delinqueretur, 189, 14. Magis postquam peccauimus, delicta nostra cognoscimus, et cur? 177, 70. Dum sumus in peccandi libidine, oculi mentis fumo quodam iniquitatis caligant, ne uideat eorum que concupiscit, deformitatem, 319, 16. Multi propter nimias iniquitates non suscipiunt peccati conscientiam, 180, 75. Grauat conscientiam memoria delictorum, nisi medicina poscatur, 840, 57. Non est pax anime uirtutibus, quando ante oculos nobis nostra peccata concurrunt, 826, 28. Semper nobis peccatum nostrum tanquam malus exactor occurrit, uel tanquam improbus fenerator conueniens debitorem, 769, 8. Rei sumus sine accusatore, sine tortore cruciamur, sine uinculis astringimur, sine uenditore uendimur, 827, 28.
    Peccare cogitantem Deus uidet, 977, 12. Peccantem uident Deus, angeli, diabolus et ministri eius, 978, 13. Sicut Deus iustorum bona respicit, ita et peccatorum occulta deprehendit, 826, 26. Quam misera conditio hominis, qui putat peccata sua Dei cognitionem fallere posse, 627, 6. Metueres non dicam facere, sed loqui, aut etiam cogitare quod prauum est, si Deum tibi presentem adesse crederes, 976, 10 et seq. Iniquitas quo putatur occultior, eo frequentior esse consueuit, 1048, 13. Latro diem refugit quasi criminis testem, lucem adulter erubescit quasi adulterii consciam, parricida terrarum fecunditatem fugit, 218, 26.
    Peccata meritum obliuionis Deo infundunt, ut oblitteret eos quos indignos sua uisitatione cognouerit, 646, 22. Nemo longe est a Deo, nisi quem flagitia propria relegauerint, 586, 68. Non est Christi, nisi qui est alienus a crimine, 1127, 41. Cur Christus in animas peccantium non intret, 830, 35. Qui culpam sequitur, exit a Christo, 486, 10. Non repellitur a Domino, sed ipse se repellit, 898, 25. Non refugit peccatores salus, sed ipsi salutem, 1229, 27. Non possumus Deo uiuere, nisi peccato moriamur, 510, 83. Quasi patrio iure Deus filios degeneres abdicare solet, 645, 20.
    Plerique in suis lapsibus gloriantur, et putant ea laudi  esse que crimini sunt: sed mutis animantibus estimandi sunt deteriores, 690, 46. Eo sunt detestabiliores, quod cum tanta crimina committunt, non confundantur, 1100, 41. Quam mali sint quibus uirtutes probro sunt, peccata laudi! 751, 29. Apud plerosque innocentia pro ignauia, et culpa pro laude habetur, 262, 81. Iniustitiam plerique pro laude profitentur, 775, 25. Quomodo peccator sese excusare conetur, de Scripturis diuinis promens exempla, 175, 65. In peccatore illo adhuc remedium sanitatis est, qui audit uerbum Dei, et qui se abscondit, 177, 70.
    Nihil est quod maioris doloris sit, quam culpe reatus, 228, 2. Grauior aduersarius nobis, nostra culpa est, 827, 28. Cur omnis culpa uelut aduersario nisu de loco deiicere, et de proprio statu mentem mouere consueuit? 962, 19. Quot peccata, quot uitia, tot reges, 1236, 50. Tantam uim habet inueterata consuetudo peccandi, ut excludat naturam, et immedicabilis inueniatur, 749, 27. Quid aliud est peccatum nisi sarcina, que huius seculi onerat uiatorem, 628, 7. Quomodo potest ab humanis temperare, qui diuina uiolauit, et hominibus bonus esse qui Deum lesit? 217, 25. Quanta uilitas delictorum, 1437, 117. Sunt qui uiuentes sepulcro sunt circumdati, et repleti mortuis, 763, 55. Quante stultitie sit maiestatem irritare diuinam, 780, 8. Homo peccato nomen hominis amittit, et fit serpens, mulus et bestia, 1090, 11. Peccator Deum laudare non potest, 1253, 25. Peccatum equo comparatur, 330, 43. Et gelicidio, 1108, 15.
    Peccata quomodo puniantur, 213, 15. Iustos sequuntur peccata, non preeunt: iniustos precedunt, 683, 24. Propter scelus hominum et ipsa elementa damnantur, 218, 26. Imperfecta anima peccati tantummodo iudicium declinare desiderat, perfecta uero meritum regni celestis acquirere, 1176, 19. Iniusti sicut palee uentilantur, iusti sicut triticum, 659, 17. Cum peccamus, in opprobrium tradimur aduersario; ut ille nos quasi inimicus in die iudicii accuset et prodat, 854, 30. Omne peccatum semen inimici est, 943, 20. Nocentes uel inuiti finem non nature, sed culpe adipiscuntur, 222, 35. Cur Deus peccatum damnando, in auctorem eius uindictam distulerit? 433, 39.
    Peccata magna tollit magna medicina, 559, 75. Quomodo eorum funes et uincula soluantur? 1071, 40 et seq. Inflexi uitiis non uoluntariis, propitiemus nobis Deum, sequamur que iubet, uitemus que prohibet: sit propitiande diuinitatis ambitio, sequende preceptionis obeditio, interdicte preuaricationis cautio, 422, 12. Peccator culpam fateatur, impius ingemiscat, iustus non se extollat, 633, 19. ueniabilis culpa quam sequitur professio delictorum, 177, 71. Ille iustificatur qui peccatum proprium confitetur, 199, 34. Quomodo iustificat Dominum is, qui peccatum suum fatetur, 693, 53 et seq. Hoc bone mentis est, uulnus sentire peccati, 691, 47. Immedicabilis est egritudinis non sentire uulneris acerbitatem, 691, 47. Non cognitio improbitatis, sed societas criminosa est, 648, 27. Cum peccatoribus cur Christus manducarit, 1285, 10. Non absurdum quod facinorosi cohabitent piis, ac maculosi sacratis, 212, 14. u. CONFESSIO et PeNITENTIA.
    Peccata condonat Trinitas, 1369, 55. Hic solus potest sanare uulnera, qui sua nescit, 1362, 27. Quam bonus Deus et facilis indulgere peccatis, 1292, 33. Quanta clementia Domini supra modum, misericordis ad peccata relaxanda, 243, 42. Que semel peccata Deus donauit, ea resoluere ac renouare non solet, 848, 14. Quos Deus redemit a peccato, auget in premio, 713, 20. Peccatum donatur per gratiam, deletur per sanguinem crucis, tegitur per caritatem, 697, 62. Iustitia remittat iniquitates, fortitudo timorem, temperantia impuritates; ut perpetua fiat remissio peccatorum, 1016, 26. u. Ecclesie claues.
    Remissione peccatorum quis dulcior fructus esse potest? 1021, 12. Quibusnam criminum suorum absolutione letandum? 402, 29. Bonum est condemnari in peccato, et flagellari in delicto, 177, 71. Sepe uidemus aliquos qui ante negligentes fuerant Christiani, peccato aliquo commisso, fieri diligentiores, et ex illo per penitentiam euad re solere perfectos, 819, 11. Felix ruina que reparatur in melius, 865, 20. Qui sine peccato est subiectus est Christo, et quare? 784, 16. Qui se seruitio delictorum exuit, principatum habet non seruitutem, 321, 19. Reges ex semine Abrahe ii sunt, qui peccato non seruiunt, 347, 77. Qui ad Dominum regreditur, se sibi reddit: et qui recedit a Christo, se sibi abdicat, 1463, 220. Nisi remissum peccatum hic fuerit, non habebimus requiem; si requies non fuerit, non erit uita eterna; si uita eterna non fuerit, non erimus, 858, 38.
    PECTUS uelut quoddam sacrarium sapientie est, 236, 23.
    PECUNIA corpus animumque male quesita commaculat, 1348, 53. Pecuniariis in causis refuso pretio, ius soluitur. 1524, 94. u. AuARITIA.
    PEDUM utilitas, 141, 74. Cur duo tantum homini, ibid.  Etsi exsiliores uidentur eorum gressus, fiunt tamen latiores cum incedimus, 236, 23.
    PENTECOSTEN facit Octaue hebdomadis initium, 1476, 25. Maiores tradidere nobis Pentecostes omnes quinquaginta dies ut Pasche celebrandos: et sunt omnes dies tanquam Dominica, 1476, 25.
    Perdix aliena oua diripiens et fouens ludit operam, 117, 13.
    PERFECTIO et consummatio in quo sita sit, 375, 59. Ille perfectus est, cui nichil deest; iustus, cui nichil superest, 465, 21. Perfectus nescit incommoda huius corporis, aut aduersa mundi, 455, 32. Perfecte mentis est nichil de terrenis, nichil de corporalibus assumere, 331, 46. Perfectus est, qui malitiam nescit, nec dolum nouit, 814, 81. Perfectio ante Christi aduentum unde? 286, 12.
    In homine perfecto gemina uirtus est, intentio scilicet et actio, 1268, 8. Perfecti est non deflectere, prudentis non penitus declinare, 315, 6. Non est perfecti exspectare, sed exspectasse, 859, 1. Perfecta uirtus habet quietis tranquillitatem et stabilitatem, 468, 28. Manet semper inter aduersa et delectabilia perfecta uirtus; neque aduersa de perfectione eius quidquam minuunt, neque delectabilia adiungunt perfectioni, 456, 35 et seq. Non hic perfecta uita est, sed in umbra, 1029, 35. Christus dormit trepidis, perfectis uigilat, 1353, 68.
    PERFECTA non in principiis queruntur: sed de principiis ad ea que perfecta sunt, peruenitur, 1409, 105. Finis discipline nostre et studiorum perfectio est, 668, 20. Perfecta in fine unum sunt, 1416, 21.
    PERFIDIA confiteri potest, credere non potest, 1358, 12. Grauiora eius arma sunt quam pugne, 1200, 18. Gemina illius est causa, aut malitia aut metus, 1435, 110.
    PERSAE non obtemperantes legibus regis, in se proprie mortis exsequuntur sententiam, 107, 68.
    PERSECUTIO ideo fit, ut fides luceat, uirtus excellat, mens interna omnibus manifestetur, 824, 21. Multi in otio querunt Christum, et non inueniunt: sed inueniunt in persecutionibus, et cito inueniunt, 368, 41. Qui persecutorem refugit, reiicit etiam Christum defensorem, 1236, 51. Tolerantia iniuriarum et usu periculorum fundatus est populus Christianus, et Ecclesia incrementum est consecuta, 907, 37. Persecutores interiores multo plures sunt aliis, et grauiores, 1234, 45 et seq. u. ADuERSA, ECCLESIA et MARTYRES.
    PERSEuERANTIBUS eadem fornax aurea est, que ferrea est fragilibus, 1225, 11. Non est in hominis potestate, sed miserantis Dei, ut possis complere que ceperis, 1098, 35.
    PESTILENTIA prius ea que sunt irrationabilia et maxime canes, equos, boues et ea que cum hominibus conuersari uidentur, inficit, 239, 31. Lues boum atque hominum, ceterique pecoris, 1506, 10. Pestilentia regionum, unius alicuius morte resoluta, 1410, 108.
    PETRUS in mari titubat, sed non labitur, 94, 35. Quid nauis Petri figuret, 1352, 68. Non turbatur nauis que Petrum habet, turbatur illa que Iudam habet, 1353, 70. Ubi Petrus, ibi Ecclesia: ubi Ecclesia, ibi nulla mors, sed uita eterna, 879, 30. Petri hamus non occidit, sed consecrat, 85, 16.
    Petrus merito reprehensus a Christo, quod ausus sit usurpare constantiam nec obnoxiam considerare naturam, 940, 9. Sermo Petri titubantis fidelior est, quam doctrina multorum, 932, 15. Error eius doctrina iustorum est: et titubatio illius omnium petra est, 1522, 84. Male Eua induxit Adam, male Petrum introduxit femina, 1520, 75. Negatio Petri expenditur, 1520, 74 et seq. Quem uisus est uoce denegasse, lacrymis fatebatur, 932, 15. Lapsum suum confessione caritatis aboleuit, 684, 25. Ita nouum fuit Petrum potuisse peccare, ut peccatum eius nec ab Euangelistis potuerit comprehendi, 1520, 78. iehsu respexit Petrum, et statim error abscessit, 112, 88; 699, 68. Christus ubi primum intuitus Petrum uidit et illuminauit, 699, 68.
    Petro cur trina interrogatio dilectionis facta, 692, 50. Merito sacerdos eligitur, qui spiritu caritatis diuine triplici se ligauit, 894, 16, Cur Ecclesie preponitur, postquam tentatus a diabolo est? 904, 40. Christus eum nobis uelut amoris sui uicarium relinquebat, 1542, 176.
    Petro crux tantum glorie dedit, ut inuersis Christum honoraret uestigiis, 1245, 21. Cur inuerso suspendi poposcit uestigio, 626, 2.
    PHARAO quo sensu maluit diaboli esse quam Dei portio, 1061, 15. Deus Pharaonem puniendo, non sue laudis, sed nostre correctionis incrementa querebat, 1197, 7.
    PHARES interpretatur diuisio, 914, 65; 1322, 24.
    Phares et Zara geminam uitam et duplicem sub Lege et Euangelio militiam prefigurabant, 1321, 21 et seq.
    PHARISAEI unde sic dicti, 1322, 24. A ueritate diuisi, 1160, 9. Nec exiguo puncto atque momento transferunt se ad intelligentiam spiritalem Legis, 914, 65. Nihil ad interiorem  hominem referunt, totum ad exteriorem et terrenum, 914,66
    PHE Latine significat erraui, siue os aperui, 1184, 1.
    PHILOSOPHIAE duplex species? 335, 52. Aliena querit, cum sua nesciat, 1249, 9. Diuinitatem querit in statuis, 765, 1. Plures Deos fecit, 1274, 17. Quam multa ex libris sacris transtulerit? 407, 45; 410, 51. Non est cura sanctis axem celi, et elementorum spatia philosophico more describere, 1120, 30.
    PHILOSOPHORUM ratiocinandi methodus, 121, 23. Minus Latinis et receptis usi sermonibus sunt; ut propriis uterentur, 1296, 42. Plerique phaleratis sermonibus artem suam iactant, 1426, 66. In sermone diuites sunt, fidei inopes, ueritatis exsortes, 790, 27. Sententia eorum de summo bono unde sumpta? 412, 55. In sermone philosophico uanitas mundi, 1107, 12. Quid Philosophie summus, ut aiunt, magister, cum accusaretur, interrogatis responderit? 1172, 11.
    PHISON secundum Hebreos dicitur oris mutatio, et cur? 151, 153; 755, 36. Illius pulchritudo, et fecunditas, ibid.
    PHeNIX in Arabia quandiu uiuat, quomodo moriatur, et resurgat, 110, 79; 1212, 13.
    PHeNICE, Tyrus, Sidon uicine sunt ciuitates, 556, 70.
    PHOTINUS Christum Dauid filium non Dei dicit, 715, 26. Christus dicit uolo propter Photinum: imperat propter Arrium, tangit propter Manicheum, 1356, 4. Photinus tinea est, et cur? 1270, 13.
    PHOTINIANUS dicit in constitutione mundi nondum fuisse Christum, 45, 32.
    PICTOR umbras exprimere debet, 66, 11.
    PIETAS quanta uirtus sit, 1208, 45. Pietas prima in Deum, secunda in parentes, 746, 20. Pietati mensura ordinis non preponderat, 471, 33. Munda debent esse receptacula, in quibus sunt pietatis occulta mysteria, 927, 3. Sicut per unitatem et plenitudinem diuinitatis Pater Deus totus in Filio est, et Filius in Patre: ita per intentionem et pietatis affectum homo totus in Christo est, 794, 37. Aliquando diabolus hominem nimia pietate impium esse compellit, 1337, 10. u. DEUS et PARENTES.
    PIGNUS dicunt quod pro mutuo ere susceptum est, 614, 67. Quid sit pignus quod Lex reddi iubet? 611, 57; 614, 67 et seq. u. USURA.
    PILATUS typus fuit omnium iudicum, qui damnaturi essent eos quos innoxios existimarent, 1525, 101.
    PINUS lacrymula uulpis sibi medetur, 119, 19.
    In Pinea magna Dei uirtus, 60, 68.
    PISCIUM creatio, 79, 1 et seq. Diuersa eorum genera recensentur, 80, 5. Quomodo in eis fiat respiratio, 83, 10, 11. Quare dentes habeant densos et acutos, 84, 12. Lambunt terram, et ex ea sibi predam requirunt, 80, 3. Herbis pascuntur ac minutis uermibus, 84, 13. Quare sublati de aqua, uiuere non possint? 83, 10.
    In Piscibus multiplex generandi ratio, 82, 7, 8. Nesciunt adulterina contagia, 82, 9. Eorum in prolem suam singularis pietas, 82, 7. Necessitudo parentis et filiorum, 83, 10. Quidam iterum natos suos in uterum reuocant, ut eos tueantur, 82, 7. Quorumdam solemnis peregrinatio fouendi partus necessitate, 91, 29, 30. Prescripta sibi domicilia habent, 90, 26. Minor a maiore deuoratur, et rursus maior a ualidiore, 84, 13. u. TYMALLUS.
    PLANETAE unde sic dicte, 69, 15.
    PLANTAE omnes semen habent, aut aliquid quod habeat uirtutem seminis, 59, 66.
    PLATO pater Philosophie, 328, 37. Tria rerum omnium principia constituit, Deum, exemplar et materiam increatam, I, 1. Fictam et adumbratam proposuit, et cur? 281, 2. Eruditionis gratia in Aegyptum profectus est, ut prophetarum dicta cognosceret, 1195, 4. Inde dialogum transtulit, quem scripsit de uirtute, ibid. Potuit Moysis scripta legere, 236, 24. Ex notris in suos libros transtulit, 438, 50. Quid de siderum harmonia senserit, 336, 54. Platonis hortus qualis? 398, 19.
    PLUuIA ex mari in terras transfunditur, 41, 22. Ecclesie precibus conceditur, 41, 22.
    PeNA reorum quedam absolutio est delictorum, 1228, 22. Qui ueretur penam, custodiat gratiam, 1041, 28. Pena corrigit et emendat errantem, 1195, 3.
    PeNITENTIAE magister Christus, 827, 29. Emendare futura attentionis est humane, preterita damnare diuine est potestatis, 1247, 3. Opus hominis est gerere penitentiam delictorum: Dei munus est gratiam implere mysterii, 1307, 79.
    Penitentiam agere nichil prodest, nisi ita agatur, ut oportet, 815, 1. In orationibus et obsecrationibus, cum dolore et lacrymis exigenda penitentia est, 842, 59. Plena penitentie definitio, commemoratio delictorum, et quomodo? 815, 2. Peccator tardius semper culpam suam agnoscit, 176, 68. Qui agit penitentiam, excludit pudorem flagitii confitendi, 1080, 5. Ille qui errorem suum non agnoscit,  insanit, furit, desipit, 691, 47. Pudore culpa minuitur, defensione cumulatur: et silendo corrigimus, contentione prolabimur, 217, 24. Nec honores considerandi, nec amici erubescendi, ubi penitentia agenda est, 838, 51. Qui penitentiam agit, commoueri non debet, si quis ei peccati sui crimen obiiciat, 820, 13. Offerre se debet ad penam, et occurrere diuine indignationi, ibid. Non est grauis infirmitatis ruina, si non sit etiam uoluntatis studium ab ea non resurgendi, 837, 47.
    Penitentiam gerere uera medicina est, 816, 4. Aqua lacrymarum, aqua penitentie secundum est poculum, quo primum repares, 819, 11. Deus facile reconciliatur, quando impense rogatur, 1465, 224. Dulcia iudicia agenti penitentiam, 1032, 43. Laboriosa penitentia, suauis gratia, 851, 22. Penitentia patientiam querit, patientia mitigat delicta magna, 836, 46. Penitentia delictum abolet, sapientia cauet, 1433, 96. Quomodo quem peccati penitet, is pena supplicioque liberetur? 212, 13. Fugit uenturam iram, qui egerit penitentiam, 816, 2. Arguuntur qui eam in mortem differunt, 1464, 221.
    De penitentia libri duo ab Ambrosio scripti, 815, 1.
    POMORUM diuersitas, 56, 58 et 59.
    PONTUS reliquo sinu maris dulcior, 92, 29.
    POPULUS quid mystice declaret? 54, 53.
    POSSESSOR esse non potest, qui non capit fructum, 1370, 61. Quod possideas, eo quod adhuc speres, prestabilius est, 471, 32.
    POLYPI astutia, ad predam capiendam, 88, 21.
    POTESTATUM ordinatio a Deo: a malo ambitio potestatis, 1341, 29 et seq. Non potestas mala, sed is qui male utitur potestate, ibid. Lex nature est, ut leniores sint ad puniendum, qui maxima potestate potiuntur, 107, 68. Plerumque non cercere delinquentes maioris auctoritatis est, quam si ulciscaris, 1016, 24. Continua et diuturna potentia gignit insolentiam, 100, 52. Graue est potestate uti, ut sub potestatem recidas, 1455, 186. Mala potestas licere quod non liceat, 1232, 38. Omnis potentia seculi somnium, non ueritas est, 495, 30.
    POTUS homini quis necessarius? 272, 110.
    PRAECONUM clamore quis deducatur? 44, 30.
    PRAECIPITIUM est de altissimis cadere, in planis lapsus uocatur, 776, 26.
    PRAEMIUM quanto precellentius, tanto impensius officium, 1374, 78. u. MERCES.
    PRAESUMERE facile cur nemo debeat? 123, 24. Neminem uirtuti proprie debere confidere, 1327, 37.
    PRAEuARICATOR Grece a discedendo apostata uocatur, Latine autem transgressor, et cur, 1167, 32.
    PRESBYTERO dandum quod tibi abundat terrenum, ut ab illo accipias spiritale quod tibi deest, 1491, 79.
    PRIMITIAE non tempore, sed sanctitate estimantur, 207, 7. Que sint sensuum nostrorum primitie, quas Deo offerre debemus? 206, 5, 6.
    PTIMOGENITUM omne sanctum, 529, 55. Sancti uocantur primogeniti, 8, 15. Non omnia primogenita sancta: sed omnia que sancta sunt, sunt etiam primogenita, 208, 7.
    PRINCIPUM sola capita ere fusa, et ducti uultus de ere uel marmore ab hominibus adorantur, 136, 57. Facultatem imperandi, incentiuum est peccati, 710, 12. u. IMPERATOR et REX.
    PRINCIPIORUM uaria genera, 6, 12.
    PROCESSUS uite nostre quis debeat esse? 180, 76. Exordium processionis ad uirtutem est abstinere a peccato, 744, 18.
    PROPHETIA est annunciatio futuri, 515, 7. Non solum rerum completur miraculis, sed etiam proprietate uerborum, 1289, 24.
    PROPHETAE interioribus oculis dicebantur uidentes, 1105, 8. In eis Dominus locutus est, et ideo errare non potuerunt, 1509, 22. Non semper prophetabant, sed cum infunderet his gratiam spiritus prophetandi, 1119, 18. In excessu mentis positi prophetabant, repleti Dei spiritu, 860, 5. Et quomodo, 339, 61. Cur ut prophetarent, psallendi peritum iubebant psallere, 1052, 26. Eis futura pro presentibus erant, 807, 64; 1077, 57; 1122, 27. Que uentura sunt eis tamquam presentia spiritu reuelantur, 559, 77. Non potest esse propheta, nisi qui de Dei filio prophetarit, 1413, 10. ueritas Dei ex prophetarum oraculis colligenda, 772, 18. Cur interdum refugiamus uerba quibus utuntur prophete, 558, 73. Secundum Euangelium uita prophetarum est, 1322, 23. Cibus eorum, diuine uoluntatis effectus est, 1304, 72.
    PROPRIA dum uindicamus, communia amisimus; nec proprium quidquam est, ubi perpetuum nichil est, 1439, 124.
    PROSPERI peccatorum successus nutare nos faciunt, 776, 27. Prescientia ac prouidentia Dei hoc ipso amplius probatur, quod in peccato positus, successu affluit secularium prosperorum, 667, 14. Plurimos supplantarunt secunde  res, quos supplicia acerba non fregerant, 1124, 31. uoy. ADuERSITAS.
    PROuIDENTIAE diuine subsidia hominibus non deessent, si Dei iustitiam seruare uellemus, 1213, 14. u. DEUS.
    PRUDENTIAE effectus qui sint? 1371, 66. Prudentes et continentes, uirtutis atque anime possessores sunt, 316, 7.
    PSALLENDI geminum officium, 884, 41.
    PSALMORUM ordo non quadrat secundum gestorum ordinem, et quam ob causam? 688, 41 et seq. Psalmi qui titulantur in finem, aut de Christo sunt, aut ipsius Christi, 955, 1. Pro octaua multi scribuntur, 1367, 49. Et pro torcularibus, 1500, 24. Quanta uirtus prophetie in psalmis, 740, 8. Etsi omnium psalmorum corpus unum, in eo tamen uiget naturalis, mysticus, et moralis sensus, 777, 2. Psalmorum laudes et uirtutes, 740, 9 et seq. Quis psalmus non medicamentum est conscientie peccatricis, 815, 1. Homo sine psalmorum celebritate diem claudere non debet, 95, 36.
    Psalmus XXI de Passione Christi est, 1185, 3. Trigesimus tertius moralis, sed trigesimus sextus diffusior, et dulcior, 777, 2. Explicatur titulus psalmi trigesimi quinti, 765, 2. Trigesimus septimus maiorem uim habet excitande penitentie, 815, 1. In trigesimo et nono nouum Testamentum annuntiatur, 859, 1. Quadragesimus ex persona inscribitur Saluatoris, 745, 19. In quadragesimo adhortatio magis uirtutis fit, quam erroris depressio, 745, 19. Quinquagesimo docemur quemadmodum agenda penitentia sit, 689, 42. Qualis titulus septuagesimi secundi, 661, 2. Cur pro Assyrio septuagesimus quintus inscribitur, 1447, 153. In octogesimo quarto euidentius Domini Iesu prophetatur aduentus, 1033, 2 et 3. Centesimus decimus, et centesimus undecimus asseruntur per metra esse compositi, 973, 3. In CXuII descripta est Domini passio, 973, 3; 975, 7. Cur CXuIII per litteras Hebreorum digestus, 991, 1; 1140, 1. De Christi persona formatur, 994, 2; 1092, 17; 1140, 10. Quantum in eo ethica precellat, 971, 1. Perfectionem hominis totus informat, 1131, 3; 1246, 1.
    PSALTERIUM uidetur in quinque libros esse diuisum, et quomodo? 882, 37 et seq. Secundum Hebreos emendatus apud Grecos Psalmorum liber, 1056, 2. In eo profectus est omnium, et medicina quedam salutis humane, 739, 7. Bonum Psalterium, cum fidei uita consentit, et caro anime, uirtuti aspirat uoluntas, 947, 7.
    PUDICITIA corporalis et gratia spiritalis uerum est Christi sacrificium, 104, 62. u. CASTITAS.
    PUDOR plerumque corrector est nostri, 1100, 41. Quem commissi pudet, nescit postea aliquid tale committere, unde similiter erubescat, 691, 48. Infirmus custos diuturnitatis est timor, pudor autem bonus magister officii, 1475, 21. Magna sanctis cura est uerecundie, ut plerumque in ipsis pudor uotis sit, 1280, 43. uerecundia excusat reum, pudor suum accusat auctorem, 1012, 11. Quantus pudor esse debeat feminarum, 297, 42.
    PUELLA sacra pio consecratur uelamine, 1038, 20.
    PUERITIAM uirtutem esse nos docuit Christus, 800, 52. Et in pueritia est quedam uenerabilis morum senectus, et in senectute innocens pueritia, 1485, 58. Prouerbialiter dicitur: quasi puer macheram tractat, 1334, 50. Pueros dicimus, quando seruulos significamus, 308, 82.
    PUERPERIO uir interesse non potest, 68, 14.
    PULCHRITUDO uera que sit? 32, 21.
    PULMO cur mollior? 140, 70.
    PUPILLA oculi tutissimo quodam nature uallo munita, 137, 60.
    PURPURA ornat regum conuiuia, amictus imbuit, 81, 6. In regibus adoratur, ibid, Ex aquis fit, ibid. Fulgor purpure uariis uariorum succorum infusionibus conficitur, 690, 45.
    PUTEI quos fodit Isaac, quid significent, 363, 20 et seq.
    PYTHAGORAS inuentor nominis Philosophie, 328, 37. Unde sectam instituit, ut discipuli sui quinquennio non loquentes, tanto silentio loqui discerent, 982, 5. Unum mundum asserit, alii uero innumerabiles, 1, 2, 3. Confessio Pythagorica, 349, 80. Dauid et Esaias Pythagoricis antiquiores sunt, 983, 5.




Q
    QUADRAGESIMA totis preter Sabbatum et Dominicam ieiunatur diebus, 545, 34. u. IEIUNIUM.
    QUADRAGESIMUS dies per Domini resurrectionem iam non habetur primus sed nouissimus, 244, 44.




R
    RADICES qui non habent exterminantur, sicut olera uel fenum, 786, 19.
    RAPHIDIN, idest, latitudo iudicii, 1019, 5.
     RATIO ubi est, nichil superfluum, 316, 8. Quomodo concupiscentie resistat, 443, 1 et seq.; 445, 3. Hec recte rationis tractatio quam Greci nuncupant, qua mens sapientie intenta solidatur, 446, 6.
    REBECCA Ecclesie figura fuit, et quomodo, 310, 87, 88; 311, 90; 1013, 14.
    REDEMPTIO. u. CHRISTUS et DEUS.
    REGNUM non preripiendum, etiamsi debeatur; sed exspectandum, ut suo tempore deferatur, 684, 27.
    RELIGIO prestat pietatis officiis, 1446, 146. Contuitum regalis potentie non habendum, ubi religioni exhibetur obsequium, 685, 28. Ubi religio sanctior, ibi fides ueritatis est plenior, 1145, 14.
    RELIQUIAE dicuntur hominis de corpore mortui, de eius exuuiis, 814, 81.
    RENOuAMUR per lauacri regenerationem: renouamur per Spiritus sancti effusionem: renouabimur etiam per resurrectionem, 652, 35. Cum effunditur malitia, noua sumitur gratia qua unusquisque renouatur, 966, 30. Qui renouatur, semper in luce est, 921, 81.
    REPTILIA non modo serpentes uocitantur, sed etiam pisces, 80. 4.
    RES littera interpretatione Latina dicitur caput, uel primatus, 1221, 1.
    RESINA marmora confracta sociantur, 489, 17.
    RESPIRATIO in homine quomodo fiat? 83, 11.
    RESPONSORIA psalmorum, 42, 23.
    REIPUBLICAE antique status describitur, 100, 52. Usus et leges, 106, 66.
    RESURRECTIONIS duo genera, 763, 54. Resurrectionem mortuis imperare diuine solius est potestatis, 1350, 59. Multo diuinius illud est, quam peccata donare, 1358, 13. Naturale est omnibus animantibus nasci et mori, hanc Deus homini precipue contulit gratiam ut mortuus reuiuiscat, 874, 20. Resurrectio non facile nisi a perfectioribus et fundatioribus capi potest, 1540, 166. Exemplis docemur resurrectionem credere, 109, 78, 79.
    RESURRECTIO mortuorum cur data, 396, 15. Nos in simplicis creature gratiam illa reformabit, 1458, 194. Iusti post resurrectionem immutabuntur in incorruptionem, manente corporis ueritate, 762, 51. Resurrectio est qua inimici omnia uincula soluuntur, triumphus omnis aboletur, 881, 34.
    In Reuelationibus cur minime gloriandum sit, sed in infirmitatibus, 796, 42.
    REX etsi leges in potestate habeat, plus tamen Deo subditus est, 1179, 33. Non soluit potestas iustitiam, sed iustitia potestatem: nec legibus rex solutus est, sed leges suo soluit exemplo, 710, 8. Reges nullis ad penam uocantur legibus, 692, 51. Rex quamuis legibus absolutus, sue tamen reus est conscientie, 701, 77. Christiani sublimioribus potestatibus debent esse subiecti; ne quis constitutionem regis terreni putet esse soluendam, 1354, 73. Si habes diuitias, obnoxius es Cesari, 1502, 35. uirtutis officium est, ut etiam per pericula regali imperio uoluntarii milites obtemperent, 686, 34. Rei imperatoi et iudicibus offerre se prohibentur, 1063, 19. Regum lapsus pena populorum est, 727, 56. Regibus non temere facienda iniuria est, uel a prophetis Dei, uel a sacerdotibus, si nulla sint grauiora peccata in quibus debeant argui: ubi autem peccata grauiora sunt, ibi non uidetur a sacerdote parcendum, ut iustis increpationibus corrigantur, 835, 43.
    Rex est qui non erubescit, ne in actu reprehendatur, redarguatur in sermonibus, 1043, 34. uerus rex qui flagitiis esse nesciuit obnoxius, in quo culpe et erroris illecebra regnare non potuit, 939, 7. Et qui corpus suum bene regit, 939, 7.
    RHAAB typo meretrix, mysterio Ecclesia, 1322, 23; 1480, 40. Illa te docere debet quemadmodum Christus sit sequendus, 825, 24.
    RHENUS Romani memorandus aduersus feras gentes murus imperii, 228, 12.
    RHODANUS rapido concitus cursu, Tyrrheni equoris freta scindit, 28, 12.
    ROS tum largior, cum serenior nox est, luna et pernox, 75, 29.
    ROTA primum sine spinis orta, 51, 48. Tamquam humane speculum prefert uite, ibid.
    RUBEN benedictio que mysteria significauerit, 1515, 8, 9.
    RUBI folia serpentem interimunt, 47, 3.
    RUBRUM mare, 37, 10. u. MARE.
    RUTH cur in Christi generatione mentio facta sit, 1324, 30 et seq.




S
    SABBATI dies erat dierum ordine posterior, sanctificatione Legis anterior, 935, 1. Sabbatum est non solum dierum, sed etiam mensium, annorum, generationum, et  ipsius mundi, 1475, 23. Sabbatum quid sit, 936, 1. Secunda sabbati est Dominica dies, 935, 1. Sabbata perpetua ferie sunt resurrectionis eterne, 1363, 30. Cur sabbato medicine Dominice opera cepta, 1350, 58.
    SABELLIUS tinea est, et quamobrem, 1270, 13. Sabellianus arguitur, qui dicit eumdem esse filium Dei ac Patrem, 715, 26.
    SACERDOTIUM magnum in uerbo Dei est, 424, 16. Sacerdotes offerunt pro populo sacrificium, etsi infirmi merito, tamen honorabiles sacrificio, 853, 25. Postquam Christus aduenit, semetipsos ceperunt offerre pro hostiis, 715, 25. Sacerdote benedicente, populus respondet: Amen, 882, 36. Sacerdos summus, presbyter, minister sacri altaris quam strenue suscepto munere fungi debeant, 989, 23; 1441, 131. Qualem zelum habere debeant? 1198, 11. Tu sacerdos, eripe eum qui ducitur ad mortem, et soluisti peccata tua, 1071, 42. Fugitans est suorum sacri altaris minister, exsul est mundi, et abdicat se omnibus, 420, 7. Nunc sacerdotes magisteria docent castitatis, 517, 12. Angelorum more nuptias refutamus, 859, 3. Bonum in me per misericordiam et gratiam Christi, et per ministerium sacerdotii, 1225, 13. Sunt plerique simplices Domini sacerdotes, in sermone pauperes, abstinentia et uirtute sublimes, 790, 28. Homines cum a sacerdotibus corripiuntur, peccatum suum ingrauant, dum negare cupiunt aut defendere, 677, 6. Turres Ecclesie sunt sacerdotes, quibus abundat et de naturalibus uerbum, et de moralibus disciplina, 132, 49. Grex populus, nox seculum, pastores sunt sacerdotes, 1298, 50. u. ECCLESIAE CLAuES.
    SACERDOTES sunt omnes filii Ecclesie, et quam ob causam, 1364, 33; 1484, 53. uitam sacerdotalem imitari debemus, 1364, 33.
    IN SACRAMENTORUM figura si uirtus magna fuit, quanto magis in ueritate eorum magna misericordia est? 689, 43. Tunc plus dies lucet, quando sacramenta celebramus, 502, 52. Bona pascua sunt diuina sacramenta, 1140, 2. Alii in loco pascuorum, alii in priuilegio sacramentorum, 773, 19. Ecclesia duobus stipatur fluminibus, lauacro gratie, et fletu penitentie, 310, 87. Quis sacramentis non debeat interesse celestibus, 1466, 232.
    SACRIFICIUM acceptabile quodnam? 214, 17. Quandonam plenum et perfectum sit, 208, 8. Quatuor genera quibus sacrificia commendabantur, 214, 19. Sacrificium et celeritate commendatur et gratia, 195, 25; 197, 29 et seq. Is qui sacrificat in unam lucem debet credere Trinitatis, 197, 30. In sacrificiis odor suauis Ecclesie est, 1029, 34. Parata omnia ad sacrificium deferre debemus, et non delegare aliis, 305, 68.
    SADE littera Latina interpretatione dicitur consolatio, 1194, 1.
    SAECULARIS plures dominos habet, quorum uile mancipium est, 1126, 39.
    SAECULUM seculari subiacet malignitati, 812, 76. Si transeas secularia, pertransibis ad paradisum, 812, 77. u. MUNDUS.
    SALES Britannici salubres corporis cibo, et potui nimis grati, 93, 33.
    SALIM ipse ascendens dicitur, 816, 3.
    SALIX quid mystice declaret, 54, 53.
    SALOMON sapientiam postulauit, et in illa omnia etiam que non postulauit, inuenit? 926, 93. Templum Deo condidit, sed corporis sui templum ipse non seruauit, 712, 16. Cur in illo cantores fecerit? 1052, 26. Ille cuius sapientia totis celebratur seculis, factus est insipiens; quia nimium amauit uxorem, 1163, 18. Ideo fortasse errauit tam grauiter, ne errarent homines, et ad ipsum manasse futuri Messie promissum crederent, 1317, 9. uulgus Iudaicum existimat Salomonem uenisse pro Christo, 680, 13. Arguuntur Iudei qui eum filium Dei et Christum dicebant, 713, 22 et seq.
    SALTATIO in honorem Dei laudabilis habetur, 1052, 27. Non congruunt resurrectionis reuelata mysteria, et opprobria saltationis exacta, 1386, 8.
    SALUS nostra soli Deo committenda, et cur? 814, 83. Omne tempus opportunum saluti est, 1181, 38.
    SAMARITANI uocabulo custos significatur, 1428, 74. uoy. SCRIPTURA.
    SAMECH, id est, audi, uel firmamentum, 1157, 1.
    SAMSON leonem suffocauit, sed amorem suum suffocare non potuit, 711, 16.
    SANCTORUM uita ceteris norma uiuendi est, 483, 1. Eos non nature prestantioris, sed prestantioris obseruationis fuisse; nec uitia nescisse, sed emendasse, 484, 4. Prouidentia Domini sanctis obrepsere peccata, et cur? 677, 4, 7; 680, 13. Sancti membra sunt Christi, 819, 9. Montes aromatum sunt, ad quos confugit Christus, 1258, 44. Celum dicuntur, 1121, 25. Gratias agunt auctori suo, qui non habent unde eos peniteat in hoc mundo fuisse, 322, 22. Hec  est merces et uita sanctorum, quod alios redemerunt, 507, 71. Dominus aliorum merito ignoscit aliis, 1357, 11. Sancti omnes transibunt per ignem, 997, 14 et seq. u. IGNIS.
    SANGUIS calidus et ignitus est, 266, 93.
    SAPIENTIAE triplex disciplina , , , 992, 31. Philosophi triplicem distinguunt sapientiam, naturalem uidelicet, moralem, et rationabilem, 1261, 2. Sapientia, intellectus et disciplina qui differant, 886, 7. Omnibus pro possibilitate infunditur spiritus sapientie, sed omnibus qui fideles sunt, 808, 65. Sapientia mentis sublimis est, 847, 12. Mens inualida eius fulgorem non sustinet, 319, 16. Quo magis queritur sapientia, eo profundior iudicatur, 906, 48. In occulto cordis recondenda est, 925, 1. In altitudine cogitationis humane certum est eam esse, 1177, 24. Ibi querenda, ubi tranquillitas mentis, et pax que super omnem intellectum est, 662, 22. Sapientie summus finis est, ut simus mente tranquilla, 1244, 17. Quid est initium sapientie, nisi seculo renuntiare, 1029, 36. Non arguas eos, et otiosos iudices, quos uideas studere sapientie, 1430, 85. Non facultates discriminat, sed uoluntates: ille aptior qui propior affectu et proximus disciplina, 947, 6. Melior insipientia, que oculos habet ut uideat ubera sua, quam sapientia que non habet, 828, 31.
    SAPIENS definitur a Sophistis: uir bonus dicendi peritus, et unde id desumpserint? 347, 75. Cum sapientem uideris, cognosce quia descendit super eum gloria Domini, 1191, 26. In tribus census sapientis, in sensu, sermone, mente, 320, 20. uir sapiens subditus legi est uoluntate, non necessitate, 751, 30. Qualis debeat esse sapientis uiri uigilantio, 346, 76. Quomodo mens eius retrorsum ambulet, id est, preterita spectet, 274, 117 et seq. Mentem illius hospitalem esse decet, 352, 92. Quando minuit, addit, 436, 47. Quomodo delectetur sanitate corporis, aliisque rebus prosperis? 455, 33 et seq. Occultat iniuriam suam, 928, 4. Septem sapientum sententia: Sequere Deum, ex nostris desumpta, 315, 5.
    SARA dicitur Grece que regat: Sara , hoc est, potestas mea, uel principatus mei initium uel regis, 351, 85. Typus Ecclesie fuit, 294, 31; 296, 38.
    SATANAS de celo in terras, ubi tentationes solito asperiores, cecidit, 1117, 10. u. DIABOLUS.
    SAUL regis quam atrox inuidia, qui sermonis errorem in innocentis exitium deriuauit, 781, 9. Eius casus aliis est terrori, 940, 19.
    SCANDALA quos exagitant, non solum pusilli sed etiam minimi sunt, 1244, 19. Non debemus malignis emulandi aduersus nos aculeos ministrare, 780, 9 et seq. Cur diligentibus non est scandalum, 1245, 20.
    SCARUS solus inter pisces ruminat, 84, 12.
    SCENA hominis, 44, 30. Acroamata scenicorum mentem emolliunt, 34, 5.
    SCIENTIAM boni et mali cur Deus in homine esse uoluerit, 148, 8. Fuge querere quod non licet scire, 1415, 18. Grauat scire, quod uel exsequi uel uitare non possis, 160, 36 Quod legi, presumo: quod non legi, ueneratus scientibus relinquo, 1225, 14. Nullus cibus scientia et doctrina dulcior, 490, 19.
    SCIN littera, id est, super uulnus, 1238, 1.
    SCRIBAE de tribu Simeon descendebant, 517, 13.
    SCRIPTURAE sacre ueteris Testamenti primus liber Genesis est, 1177, 25. Samaritani quinque tantum libros Moysis Synagoga septem sequitur principaliter, 1503, 38. uetu, Testamentum est fidei firmamentum, 1474, 19. Sermo Christi Testamentum est uetus et nouum, 754, 33. Nouum Testamentum in ueteri Testamento erat, intra illud currebat, per quod annuntiabatur, 1017, 28. Quomodo arguendi sint, qui uetus non recipiunt Testamentum, 160, 38. Heretici qui legem ueteris Testamenti non accipiunt, Christum tenere non possunt, et quamobrem, 1024, 23.
    Multa non otiose a Septuaginta uiris Hebraice lectioni addita. Septuaginta uirorum sententias magis sequitur Ecclesia, 1082, 13. In describendo Scripture textu greco scriptor potuit errare, 1193, 35. Scriptor antiquarius psalmorum potuit falli, 1254, 27. Potuit interpres Scripture uel antiquarius scriptor falli, 1013, 15. Sensum scripture frequens translatio ex Hebreo in Grecum, ex Greco in Latinum attenuare consueuit, 837, 49.
    In ueteri Testamento triplex sapientia, naturalis, moralis, et rationabilis, 1261, 2. Omnis scriptura diuina uel naturalis, uel mystica, uel moralis est, 777, 1. Littera que occidit, mentitur: spiritus qui uiuificat, uerax est, 1206, 36. Illa maledictum habet, hic benedictionem affert, 914, 67. Iudeus dum sequitur litteram Scripturarum, mortuus est, 813, 80. Ecclesia duos oculos habet, unum qui mystica uideat, alterum qui moralia, 1176, 20. Mysticus sensus acutior est, moralis dulcior, 1105, 7. Mysticus sermo celestium Scripturarum uelut fortior cibus est: suasorius autem ethicus dulcis et mollior, 1138, 24. Salomon in libro de  Prouerbiis moralem locum uberius expressit, naturalem in Ecclesiaste, mysticum in Canticis canticorum, 364, 23; 974, 3; 1262, 2.
    In Scripturis propheticis multa obscuritas, et quomodo possint intelligi, 1078, 59. ueritas Dei ex iis colligenda, 772, 18. In eis non una tantum figura sed multiplex esse consueuit; ut unus sermo plures species comprehendat, 1483, 52. Non uerborum seriem, sed rerum pondus examinare debemus, 1486, 63. In eis non facile reprehendamus aliquid quod intelligere non possumus, 147, 7. Quomodo Christus nos cum aliquid de Scripturis difficile cogitamus, illuminet, 1035, 9. Preterita pro uenturis uel presentibus solent ponere, 304, 67.
    Scripturarum traditiones sunt corpus Christi, 1391, 33. Pecunia Domini scriptura diuina est, 1498, 18. Iter tibi sit illa, 1143, 11. Omnes edificat, 946, 4. Qui exercet mentem in Scripturis diuinis uel consiliis, diutius exercere debet, 1013, 13. Sit nobis tota die ac nocte exercitii usus in quadam celestium scripturarum palestra, 1123, 28. Cur earum alloquia diu terere ac polire debeamus, 216, 22. Est ignis qui celestium illarum meditationibus excitatur, 848, 15. Habet uerbum Dei epulas, alias fortiores ut Lex, et Euangelium, alias suauiores, ut sunt Psalmi et Cantica canticorum, 1251, 17. Bona pascua sunt libri Scripturarum celestium, 1140, 2. Ede quotidie earum cibos, ut non esurias sed replearis, 1251, 19. Mice sunt, 1474. Deus preceptis salutaribus eas repleuit, quibus infirmitas anime sanaretur, 818, 7. Remedium tediorum omnium, atque in tentationibus unum sunt perfugium, 644, 18. Alii sunt terrores prophetici, alie apostolice suasiones, in utroque tamen unius est uerbi disciplina, 1499, 21. Prius Propheta legitur, et Apostolus, et sic Euangelium, in quo uerba lucida, et ualidiora precepta, 1187, 10. Si quis illa que miranda philosophi putant, ibi querit, inueniet, 1261, 1. Diabolus de Scripturis ipsis sepe laqueum fidelibus parat, et hereticos facit, 1340, 26.
    SEBASTIANUS Mediolanensis oriundus, Rome passus est, 1234, 44.
    SEM, Cham, Iaphet significant bonum, malum, et indifferens, 228, 3.
    SEMINA numquam proprie degenerant, 49, 43.
    SEMINARIA uirtus inest nascentibus, 45. 33.
    SENECTUS in bonis moribus dulcior, in consiliis utilior, ad constantiam subeunde mortis paratior, ad reprimendas libidines fortior, 18, 31. Portus debet esse, non uite superioris naufragium, 475, 41. Bona iuuentus, sed melior senectus, et cur? 804, 60.
    SENSUS hominis etsi communes cum bestiis, ipsis tamen prestant, 139, 67. Eorum initium est cerebrum, 137, 61. uirtus in capite est, 1161, 12. Duplex sensuum nostrorum genus, aliud domitum et mansuetum, aliud indomitum quod proruit ad irrationabiles delectationes corporis, 206, 4. Sensus corporis uelut ostiorum similes habentur, 253, 61. Sicut mors intrat per sensus nostros, ita et uita, 1038, 20.
    SEPULCRA pretiosa cur homines frustra post mortem struant, 407, 44.
    SEPULTURA mortuorum nullum officium prestantius, 592, 5.
    SERAPHIM quando uoluit, apparuit, 1275, 26.
    SERICAE uestes, et auro intexta uelamina quibus diuitis mortui corpus ambitur, damna uiuentium, non subsidia defunctorum sunt, 566, 3.
    SERO quid proprie significet? 1537, 152.
    SERPENS unde sic dictus, 98, 46. Nihil reprehendendum quod creator serpentes aliaque uenenata creaturis suis miscuerit, 126, 38. Non debemus eorum condemnare creaturam, 147, 7. Deus non ad hoc serpentem fecit, ut noceat; sed quid futurus esset, ostendit, 179, 74. Caro serpentis exuritur, cuius puluere theriaca conficitur, 818, 8. Ieiuni hominis sputum si serpens gustauerit, moritur, 123, 28. Celebris sermo est serpentem aquis appropinquantem sibilo sibi femine anguis sponsare concubitus, in quibus serpentis caput abscinditur, 818, 8.
    Serpens in paradiso non sine Dei uoluntate generatus est, 148, 9. Quomodo in paradiso mysterium fidei expresserit? 818, 9. Figura fuit delectationis, 149, 11; 737, 1. Explicatur eius damnatio, 179, 74. u. ADAM et EuA.
    Serpens ereus figura Christi, 1037, 15.
    SERTORIUS ac Lepidus rebelles, 934, 21.
    SERuITUTIS obseruantiam ipso iure nature Auctori debemus eterno, 784. 16. Est consolabilis seruitus, seruire uel iustis, 1123. 31. Misera seruitus, cui uagum ius est, 1496, 6. Stipendium libertatis est, 768, 5. Nihil tam speciale illi est, quam semper timere, 491, 20.
    Seruitus gloriosa, qua pro nobis seruiuit et Christus: beata seruitus qua et tu seruis, 994, 6. Seruitus sub Christo pretiosa est, et gloriosa libertas, 448, 11. Quam utilis religiosa  seruitus Dei, 178, 72. Pretiosa est seruitus, que uirtutum constat expensis, 1174, 15. Ea que seruitutem anime inferunt, inutilia sunt omnia, etsi non desit effectus, 209, 9.
    SERuULI multi Dominis liberiores sunt, 490, 20. Non conditio fortuita seruum facit, sed probrosa insipientia, 463, 12. Declinanda non despicienda seruulorum iurgia, 286, 10. Seruulis grauius est per agellulos relegari, quam cedi uerberibus, 699, 67. Seruis pena decernitur, liberis confertur gratia, 679, 11. Seruus Domini non potest idem esse seruus peccati, 1180, 34.
    SEuERITAS Dei in paucos, bonitas in omnes, 1081, 7. u DEUS.
    SICERAE nomine Hebrei omnem potum qui inebriat, uocant, 552, 54.
    SICHEM dicitur interpretatione latina humerus, uel ceruix, 316, 8; 486, 9.
    SIGNA in celo nulla esse malefica et noxia, 70, 17.
    SIGNUM suum posuit Christus in frontibus singulorum: ibi quoque Antichristus signa sua ponet, ut proprios recognoscat, 648, 27.
    SILENTIUM ad omnia utile, et quomodo, 847, 13. Diuina oracula solent singulariter sedentibus reuelari, 982, 4. Silentium et tutum est et decorum, quod seruat cum grauitate cautelam, 844, 5. ualidum est scutum circumspecte munitionis: et firmissimum stabilitatis fundamentum, 842, 2, 3. Dauid tacendo uicit aduersarios suos: et quia sicut mutus factus est, uocem recepit, 837, 47. Etiamsi in te uerbum Dei sit, et tacebis in Dei uerbo, et tacitus clamabis, ut audiaris a Christo, 845, 8. Taciturnitas ipsa medicina est, et uelox in sermonibus magis uulnerat, 834, 42. Supra fundamentum uirtutis uox tuta est, sine fundamento, lubrica, 843, 4. Rarior tacendi uirtus est quam loquendi, 1497, 10 Quicumque est facilis in uerbis, interiora euacuat sua, et exterioribus passionibus inundatur, 1014, 17. Diabolus sonum querit, Christus silentium, 930, 11.
    SIMEON benedictio explicatur, 516, 10 et seq. In eo uindicte lesi pudoris exemplum, 1332, 47. Ex eius Tribu Scribe descendebant, 517, 13.
    SIMONIA. Obsequio gratuito usus ministerii sacerdotalis esse debet, 1498, 17. Non pretio taxatur Dei gratia, nec in sacramentis lucrum queritur, sed obsequium sacerdotis, 1348, 51. In Ecclesia Dei consortium ii habere non possunt, qui sancti Spiritus gratiam nundinentur, 1499, 19. Inexpiabilis est uenditi culpa mysterii, et gratie uindicta celestis transit ad posteros, 1348, 53.
    SIMPLICITAS queritur, non ambitio desideratur, 1299, 53. Simplicitate nichil pretiosius, nichil ditius, 963, 21. Non dulcior fructus, 769, 9. Ea concurrens ueritati in ipsa humilitate sublimis est, 1485, 60. Cauta debet esse, prouida et spiritalis, 781, 10. Tarde inter astutias istius mundi, et secularium fluctus cupiditatum portum solet inuenire, 255, 64.
    DE SIRENIS gentilis quid tradat historia? 918, 73.
    SOBRIETATEM elegimus, cuius gratia Iacob primatus quos non habebat, inuenit, 932, 14. Non solum sobrii, seb iuste sobrii esse debemus, 1101, 43. Nullum frugalitas occidit, nulli parcimonia nocuit, 192, 18. Luxuriando facimus membra peccati, sobrietate autem membra iustitie, 856, 34.
    SOCOTH significat tabernaculum, 1019, 5.
    SOCRATES scripta Moysis potuit legere, uel ab aliis percipere qui legerant, 236, 24.
    SOL creatura est, non Deus, 63, 1 et seq. A filio Dei creatus, 64, 5. Quantum Deus prestantior illo sit, 63, 2. An natura ignitus sit, 29, 14; 66, 9. Cur dicatur luminare magnum, 74, 25. Unde magnitudo eius probetur? 75, 27. Quomodo in potestate diei sit? 65, 7. Globus eius nulli propior, aut remotior, 74, 25. Ex eo signa aliqua colliguntur, 67, 12.
    SORTIS omne augmentum generaliter exclusit Dei sententia, 608, 52; 610, 57 et seq. u. USURA.
    SPADONEM qui ex homine efficiunt, arguuntur, 83, 9.
    SPERAT qui quod sperat, optat et diligit, 1080, 3. Quis supersperet? 1164, 22. Dat uires spes proxima, 1103, 3. Robur spei nostre, et quedam sperantis auctoritas confidentia est, 1165, 28. Semper sperandum, ibid. De Domini miseratione non diffidendum, et quare? 838, 51. Non uidetur homo esse, nisi qui in Deum sperat, 356, 1.
    Quantis ad sperandam ueniam nos Deus titulis indulgentiarum prouocauerit? 1185, 6. Iustus quo grauiora tolerauerit, magis sperat, 1214, 20. Spem semper adiicit spei, 1215, 21. Etsi conteraris, etsi affligaris, etsi egretudine deficias; tamen exspecta Dominum, et non te confundet spes, 811, 74. Quomodo potest turbari, cui spes regni celestis assurgit, 1245, 21. In tempore humilitatis nostre spes consolatoria est, 1045, 7. Quando anxii et solliciti sumus, spes nos futurorum exspectatione confirmet, 642, 12. De diuina miseratione tum sperandum amplius, cum presidia humana defecerint, 103, 57. Plus grauamus eum, in quo plurimum  spei uel fiducie habuisse dicimus, si postea nostram opinionem destituit, 875, 21. Spem periculis emere durum uidetur, 1411, 1. Desperare segnitiei est materia: sperare autem incentiuum est laboris, 994, 3.
    SPHAERAE inerrabilis solis portiunculas Greci uocant, 68, 14.
    SPIRITUS accepit et Filio, 1487, 66. Filius a Patre procedit, et Spiritus ab ipso procedit, 958, 9. Quis sit Spiritus principalis, 700, 72 et seq. Spiritus rectus quis sit, 698, 66. Cui Spiritus sanctus infunditur, magnarum plenitudo uirtutum est, 1277, 34. u. TRINITAS.
    SPIRITUS in homine, 83, 10, 11.
    SQUILLAE folia fugiunt lupi, 123, 9.
    STELLA Christi figura, 123, 9.
    STEPHANI martyrium gloriosum, 85, 16. Primus ille martyr habebat in ore thesaurum, cum Christum in passione loqueretur, 1354, 75. Cur Deus Ade ambulare uisus est, et Stephano stare, 931, 13. Martyrio coronatus est, quia stantem uidebat Iesum? 962, 18.
    STOICI unde dogmatis sui hauserint sententiam: Omnia sapientis esse, 328, 37.
    quid? 40, 18.
    STOLA spirituale indumentum, et uestimentum est nuptiale, 1466, 231. Est insigne coniugii, 1504, 39.
    STOMACHUS conscius secretorum capitis, compassionisque consors, 236, 23.
    STULTUS est qui nichil sapit. et stulta intellegit. 950, 17.
    Sturni cur conio uescantur, nec illis noceat? 48, 39.
    SUBIECTIO Deo bona, non abiecta, non uilis; sed gloriosa atque sublimis, 783, 16. Subiectio mentinm facit sedulam seruitutem, 1122, 27. Ante subiicitur, qui alios uult habere subiectos, 1126, 39. u. CHRISTUS.
    SUBSOLANUS locus, 831, 35.
    SUPERBIA quid et quantum uitii habeat, 1904, 34 et seq. Peccati diabolici causa fuit, 1040, 8. Maximum peccatum in homine superbia est, et cur? 1046, 8, 9. Hominem prima deiecit, 1147, 20. Cauenda est, que etiam in prosperis supplantat, 776, 26. Nescit stare; et si ceciderit, non nouit resugere, 777, 29. Testimonium dicere, ueritatis est: meritum elationis non refugere, gloriantis, 795, 40. Nihil tibi declarande uirtutis contemplatione faciendum, 1339, 18. Omnis qui se exaltat, etiamsi uera dicat, offendit, 1005, 36. Immitis et agrestis est omnis malitia, et Inflatur erio quodam tumore, 264, 87. Christus humiliauit se, ut tue lapsum aboleret superbie, 1226, 17. ueritas aduersaria su perbie est, 1485, 60. est, 1485, 60.
    SUPERBORUM descriptio, 250, 54. Cur omnis superbus immundus est in conspectu Domini? 1167, 31. Subtile cor sanctorum, coagulatum cor superborum, 1085, 19.
    SUPERCILIORUM decus et utilitas, 136, 58; 235, 18.
    SUPPLICIUM. Cur ea que ad usum tibi diuturna esse non possunt, ad supplicium diuturna deposcis, 1343, 33.
    SYLLA Mario uictori bella ciuilia commouit, 934, 21.
    SYNAGOGA nec initium nec finem habet, 1222, 3. Eius caput erat Christus, 912, 62. Prior facta congregatio Dei, 984, 9. Postea derelicta, et quare? ibid. Legi nupsit, eaque mortua, Euangelio debuit nubere, 911, 61. Quamdiu uiguit, laborauit Ecclesia: defectus illius, huius est uirtus, 1396, 57. Structura eius Ecclesia surgente, dissoluitur, 1505, 6. Dereliquit Dominus iudeos, et statim secuta est ruina Synagogam, 931, 13. Qui credit, non Synagoge iam fructus est, sed Ecclesie, nec ex Synagoga nascitur, qui renascitur in Ecclesia, 1452, 172. Nemo de Ecclesia ad Synagogam sine periculo transit salutis, 1395, 52. Quam apte arbori fici comparetur? 1449, 161 et seq. Eius mysteria uidentur plerisque in Canticis exprimi, 984, 9. Quomodo Dominus condemnauit meretricios Synagoge mores? 779, 6. Cain eius figura fuit, 185, 5. u. ECCLESIA et EuANGELIUM.
    SYNAPIS granum Christus, 1454, 182 et seq.




T
    TACTU plerumque probamus, que oculis probare non possumus, 138, 64.
    et humilitas uirtutis dicitur, et humilitas afflictionis, 1224, 10.
    TAU Latina interpretatione significat errauit, uel consummauit, 1246, 1.
    TAURINI haustus sanguinis lethalis est homini, 48, 41.
    TEMPERANTIA est correctionis preuia, discipline magistra, 446, 5. Resecat cupiditates, 446, 8.
    TEMPLUM quod edificauit Salomon typus Ecclesie fuit, 1311, 89.
    In Templis Dei conduntur fidelium Domino reliquie, 308, 80.
    TEMPUS ab hoc mundo, non ante mundum, 10, 20. Diuide saltem Deo, et seculo tempora tua, 1218, 32.
    TENEBRAE sunt uniuersa comparatione lucis eterne, 926,  2. Tenebras cordis prope ubique loco criminis legimus, 920, 79.
    TENTATIONEM inter et probationem discrimen, 304, 66. Quando mens probetur? 318, 13. Diabolus sic tentat, ut exploret: sic explorat, ut tentet, 1339, 19. Tentat ille ut subruat, Deus tentat, ut coronet, 304, 66. Adest inimicus, qui semper insidiatur: et si illum non uides, adest: et si illum non sentis, incursat, 844, 7. Non impugnaret aduersarius substantiam anime, nisi potestatem accepisset a Domino, 855, 32. Nemo sine tentatione potest ex hoc uite curriculo demigrare, et cur? 1393, 39. Nemo potest esse expers tentationis, 1073, 46. Quomodo omne iter istius uite plenum sit laqueorum? 400, 24. Quo magis iustus est quisque, eo magis illi insidiatur inimicus, 810, 70. Prior hominum tentatio, quam natura que alimenta dedit, non uitia prescripsit, 79, 2.
    Tentari sepe iustos cur Deus patiatur, 678, 9; 917, 71; 1196, 5. Homo nisi tentationibus fuerit uentilatus, fragilia queque ueluti paleas a se non potest separare, 903, 40. Propter peccatum tentationes sepe nascuntur, 1083, 13. Tunc aduersariis nostris potestas grauioris tentationis permittitur, cum culpa anime grauior reperitur, 835, 48. Quomodo principes mundi te in tuo pectore interdum gratis persequantur, interdum non gratis, 1239, 6.
    Tria precipue docemur esse tela diaboli, gule iactantie, ambitionis, 1339, 17; 1343, 35. Tentamenta diaboli plena esse mendacii, 174, 61. Tentationes uerborum maxime sunt, 655, 8. uides inopem iustum tentaris, uides diuitem iniquum tentaris, et hec infirmitas serpit in multos, 1245, 20. Grandis laqueus cum diuitie promittuntur, cum honores, cum amicitie tyrannorum, 1153, 35. Exiguis momentis mens inclinatur humana, et huc atque illuc per uersutias suadentis frequenter impellitur, 1337, 10. Diuersitas tentationum pro diuersitate certantium est, 1344, 39. Multa imprimis noctis tempore tentamenta proserpunt, 1072, 45 et seq. Cauendum ne quos in domo Dei manus diuina plantauit, manus aduersa supplantet, 776, 27. Tempus tentationum tempus humilitatis nostre, 1045, 7.
    Quomodo Christus nos docuerit tentationibus resistere? 191, 16. Iustorum est ut cum se tentari uiderint, adiumentum deposcant, 921, 82. Rogare debemus ut eas tentationes subeamus, quas ferre possimus, 1345, 42. Manus Domini ibi dicitur esse, ubi est hominis, diabolo infestante, tentatio, 824, 21. Qui statuit custodire iudicia Dei, non timet tentationes, 1146, 18. Cur tentationem neutiquam timere debeamus, 1344, 37 et seq. Quomodo diabolus dum sanctos Domini tentat, meliores reddit, 904, 40. Torrens uoluptatis est in tentationibus fortitudo, 775, 24. His qui tentationes omnes subeunt, debetur paradisi requies, 756, 38. u. DIABOLUS.
    TERRAE qualitas et positio que sit? 11, 22. Quomodo inuisibilis fuerit? 14, 26; 35, 7; 38, 14; 42, 25. Et incomposita, 15, 28. In tres species diuiditur, continentem, insulam, peninsulam, 336, 55. Terra in qua consistimus, in hemicyclo celi est, 1120, 20. Mensuram circuitus terre Geometre centum octoginta millibus stadiorum estimauerunt, 115, 7. Eam comprehendere impossibile esse Scriptura demonstrat, ibid. Plerasque partes terrarum sepe fuisse descriptas loquuntur historie, 1294, 38. Terra minima mundi portio est, 761, 49. Non habitatores, sed accole sumus terre huius, 330, 41.
    Terre fecunditas quanta? 46, 35. Ante et post hominis peccatum, 49, 45 et 46. Nihil inane germinat, 47, 39. Quomodo germinet ac fructificet, describitur, 46, 34. Decens ordo in terre fructificatione, 49, 42.
    Terra celestis que non preterit, que sit? 786, 20.
    TESTAMENTUM dicitur, quo defertur bonorum hereditas, 196, 28.
    TESTAMENTUM uetus in typo, nouum in ueritate, 197, 28. uenit Dominus iehsu, nouum detulit Testamentum, et illud quod erat uetus, factum est nouum: euertit intellectum secundum litteram, et statuit intelligentiam spiritalem, 629, 12. Testamento nouo diuine gratie pignus tenemus, 197, 28. Cur Testamentum Domini canticum dicitur, 1052, 26. u. EuANGELIUM et SCRIPTURA.
    THALES dixit quod omnia ex aqua constarent, 3, 6.
    THAMAR mulieris famose nomen in Dominica generatione cur Euangelista inseruerit? 1319, 17 et seq.
    THEOTIMUS sciens prudensque impetu libidinis oculos amissurus dixit: uale amicum lumen, 1351, 64.
    THERIACAM de corpore serpentis confici solere dicitur, 173, 59.
    THETH, id est, exclusio, 1079, 1.
    THOMAS non de resurrectione Domini, sed de resurrectionis uidetur qualitate dubitasse, 1540, 169. India illi patuit, 934, 21.
    THYMALLUS piscis a flore nomen habet, 81, 6. De eo dictum: Aut piscem olet aut florem, ibid.
     TIGRIDIS catuli qua arte eripiantur, 120, 21.
    TIGRIS fluuius dicitur esse uelocior omnibus, 151. 17. Assyrios preterfluit, ibid.; 755, 36.
    TIMOR ex corporalibus et materialibus nascitur, 1009, 1. Excludit timor timorem, 1241, 10. Si noxii nichil timerent, innocentes semper timerent, 1175, 18. Que pena maior, quam timere quod uitare non possis, nec quod timueris, euadere, 769, 8.
    Timere uirtutis est, 1076, 55. Est timor sanctorum, 1240, 8. Deum solum esse metuendum, 1436, 110. Timentes Deum et sapientes sunt et beati, 1056, 1. Christum timere, pietatis timor est, non infirmitatis, 1033, 3. Plenitudo sapientie timere Deum, 1151, 31. Nisi quis timuerit Deum non potest renuntiare peccato, 6, 12. Timor disciplina sapientie est, 791, 28. In eumdem concurrit effectum confidentia cupientis eterna, et diuina trepidantis, 1240, 8. Est timor qui configit carnes, 1169, 40. Contritio cordis et timor iudicii salubriter compungunt, stimulant non uulnerant, 1252, 20. A timore Domini processus quidam est ad gratiam caritatis, 1237, 56. Basis aurea timor plenus discipline, 1030, 38. Informatur per sapientiam, instruitur per intellectum, consilio dirigitur, uirtute formatur, cognitione regitur, pietate decoratur, ibid. Timor Domini nisi secundum scientiam sit, nichil prodest, immo obest plurimum, 1029, 36, 37.
    TOBIAE misericordia commendatur, 591, 2 et seq.
    TONITRUI filii quomodo homines esse possint? 412, 5.
    TOPAZII lapidis historia, et qualitates, 1182, 41.
    Trecentos T Greca littera significat, 287, 15. In trecentis crucem Christi significari certum est, 276, 123. Trecenta era crucis insigne declarant, 1391, 30.
    TRINITAS distinctionem significat personarum, unitas potestatem, 774, 22. Nihil materialis compositionis immune atque alienum putamus preter solam Trinitatis substantiam, 338, 58. Sola immutabilis est, 1119, 18. Nihil prescriptum, nichil circumscriptum, nichil emensum, nichil dimensum habet, 1286, 13. Euidens testimonium ad probandam Trinitatem ceternam atque perfectam, 1346, 45. Hec una sententia hereticorum omnium machinas destruit, ut unius potestatis, maiestatis atque uirtutis Trinitatem esse credamus, 734, 72. Una Trinitatis uoluntas est, 699, 71. Qui unius uoluntatis Trinitatem asserunt, unius utique asserunt potestatis, 1355, 3. Si unitas Trinitatis est, indiscreta utique magnitudo, sicut indiscreta operatio, 1438, 19. Unde colligatur unum esse regnum Patris et Filii et Spiritus sancti, 958, 8. Licet indiuidua diuinitas, distincta persona est, 1432, 92. Numquam potest a se Trinitas separari, 1312, 92. Ea specie uideri potest, quam uoluntas elegerit, non natura formauerit, 1274, 25. In constitutione mundi operatio Trinitatis elucet, 16, 29. In mysterio Trinitatis triplex sapientia, 1263, 5.
    Filium Dei unius nature esse cum Patre, 518, 18. In Patre et Filio non una persona, sed una substantia est, 128, 41. Filii cum Patre unitas maiestatis et diuinitatis, 155, 26. Eodem Pater et Filius maiestatis honorantur nomine, 31, 18. Pater et Filius per luminis et nominis unitatem ambo unum sunt, 774, 22. Fides equat Filium Patri, atque utriusque eamdem gloriam profitetur, 142, 74. Caue ne putes Filium Dei non primum esse, quia Filius est, 1285, 12. Non alia uoluntas Patris, alia Filii, 517, 60. Filius eiusdem cum Patre est Diuinitatis, qui eiusdem est uoluntatis, 862, 14; 864, 18. Sicut imago Dei Deus, sed unus Deus: ita et diuine imago bonitatis bona, sed una bonitas, 1488, 68. Claret unum Patris et Filii esse dominatum, 1470, 248. Patrem et Filium potestatis unius esse, 1341, 27. Eamdem esse Patris et Filii gloriam eamdemque uirtutem, 1309, 84. Una est operatio Patris, Filii et Spiritus sancti, et una operationis potestas, et maiestas una factorum est, 729, 6. Unitas operationis in Patre et Filio, 852, 24. Cur Patri et Filio una uirtus, et communis operatio, 875, 20. In operibus Patris iehsu uidetur, in operibus Filii et Pater cernitur, 1268, 7. In Filio totus est Pater, sicut in Patre totus est Filius, 943, 18. Solum diuinitas facit: generatio et Patrem testificatur et Filium; ut nusquam Filius sine Patre aut Pater uideatur esse sine Filio, 1286, 12. Qui Filium a Patre separat, maiorem Patri iniuriam facit, 1033, 3. Pater in Filio personarum definitione distinguitur, potestatis ueritate connectitur, 1505, 5. Cum solum dico Patrem, Filium non separo, 643, 15. Quomodo Pater complaceat in Filio, et Filius benedicat Patrem, 881, 35. Trinitatem confitentur qui ad baptismum ueniunt, et quare? 1488, 67.
    TRISTITIA que nobis sit utilis? 180, 75. Utilior sepe est, que comitem solet habere grauitatem, 1116, 9.
    TRIUMPHANTIUM pompa qualis olim fuerit, 1527, 109 et seq. Minuit fructum triumphi mercedis susceptio, 288, 17.
    TRIUMuIRI ex hostibus amici, ex amicis rursus in hostiles tumultus sunt progressi, 934, 21.
     quid? 335, 54.
    TURTUR, ne pullos suos incurset lupus, nido squille folia superiacit, 123, 29. Eius uiduitas laudatur, 104, 62. Compare amisso, concubitui indulgere non nouit, 1212, 13.
    Turtur marina post mortem amplius quam uiua nocere perhibetur, 93, 31.
    TYRANNI qui iam uictus interiit, imagines si quis habeat, iure damnatur, 853, 27.




U
    ULYSSEM post decem annorum exsilia festinantem ad patriam Lotophagi, et horti Alcinoi retardarunt, ac Sirenum cantus ad naufragium pene deduxerunt, 1334, 2.
    UMBRA sua corpori omni adheret, et quibus modis, 19, 3; 66, 11. Quare sol minores umbras faciat in meridiano, 72, 21. Cur maiores in hyeme, in estate minores, 73, 23.
    Umbra aliqua salutis est, 73, 22. Preterit umbra, non ueritas, 1159, 6.
    UNGUENTUM olere luxuriosi hominis, uel potuis non hominis est, 1390, 27.
    UNITAS preuaricari non potest, 155, 26. Cercet omnia, et regit, 972, 2.
    URIAS lux mea dicitur, 725, 49. Occisus est in typo Legis, ut Synagoga Legis laqueis solueretur, 725, 48.
    URSA fertur informes catulos lingua fingere, 119, 18. uerbasco uulneribus suis medetur, ibid., 19.
    URSUS eger formicas deuorat, 123, 26.
    USURA ab usu dicta, 605, 43. Cur greci appellauerunt usuras. Quodcumque sorti accidit, usura est, 607, 49. Sortem fenoris dicunt id quod debetur, 595, 14. Que bona et mala usura sit? 805, 62. Ubi ius belli, ibi etiam ius usure, 608, 51. Malum est fenus quo queruntur usure, 593 et seq. ueteris atque diuine prescripto legis inhibetur, 606, 46. Arguuntur qui cum pecuniam dederint negotiatoribus, de mercedibus eorum tamquam usurarum emolumenta percipiunt, 607, 49. Scriptura feneratorem cum idololatra copulauit, ut crimen equaret, 609, 52. Usuram petere, suffocare est: fenerare, est hominem occidere, 607, 46. Cauendum ne nos alieno obligemus debito, 620, 90. Dominus non nostre, sed sue pecunie, querit usuram, 1494, 93.
    UXORIS non tam pulchritudo, quam uirtus et grauitas delectat uirum, 284, 6. Nulli licet scire mulierem preter uxorem, 301, 59. Lex diuina eam dimitti prohibet, 1471, 4 et seq. uulgus mulierum nunc male audit, ut, relicto seniore marito, iuniorem sequantur, 1333, 134. u. CONIUGIUM et MATRIMONIUM.




u
    uALENTINUS hereticus uulneratus est, 1480, 41.
    uANITAS temporalium est, ueritas eternorum, 1016, 25. Sapiens qui cognoscit huius seculi uanitatem, non diuturnam uite huius precatur usuram, 857, 36. Auertamus oculos nostros a uanitatibus, ne quod oculos uiderit, animus concupiscat, 1026, 27 et seq. u. MUNDUS.
    uAU littera cuius interpretatio, ille est, et non alius: uel, et ille, 1033, 1.
    uENA plus habet sanguinis quam spiritus, 266, 92. uenarum pulsus infirmitatis uel salutis internuncius, 141, 73.
    uENERARIUM, locus ubi passus est Christus, 938, 5.
    De uENATORIBUS nullum in diuinarum serie scripturarum iustum inuenimus, 1071, 42.
    uENENATI alicuius animantis creaturam condemnare non d bemus, 147, 7. Quare cum utilibus alimentis lethalia et perniciosa generentur? 47, 38 et seq. Ad correptionem nostram nata sunt, non ad deformationem, 126, 38. u. SERPENS.
    uERBUM Dei substantiuum unum est, et non multa uerba, 529, 55. uerbum Dei est nomen Patris, 896, 19. Non opus est, sicut quidam ait, sed operans, 198, 32. uita est, et quamobrem? 793, 34. Regale est, iudiciale, et plenum iustitie sacerdotalis, 361, 14; 423, 14. Ubique est, 199, 32. uocem non habebant, qui uerbum negabant, 1159, 6. Qui uerbum uidet, qui particeps uerbi est, utique et ipse est: qui autem nescit uerbum, non est, 812, 78. uerbum cognoscere maius opus est, quam ministrare, 1106, 11.
    uerbi celestis uirtutes cognitione sunt placide, non sonitu ac fragore terribiles, 930, 10. In celo permanet uerbum, quia inde deiectus est Satanas, 1117, 10. Omnia nobis factum est uerbum Dei, 927, 4. Quale uerbi diuini cum carne coniugium? 726, 51. uerbum Dei sanitas est, 823, 19. Osculatur nos Dei uerbum quando sensum nustrum Spiritus cognitionis illuminat, 975 5. Osculum uerbi est lumen cognitionis sacre, 359, 8. uerbum diuinum nobis aliquando uere moritur, 422, 13. Unum uerbum multa sunt, et multa uerba unum est, 999, 20. u. FILIUS et TRINITAS.
     uERBUM prius intus operatur, sequitur uocis officium, 1303, 68. In hominibus uerbum consecratur uoce doctoris, 1305 73. Nihil apud me distat in uerbo, quod non distat in sensu, 1296, 42. Negligere uerba debemus, spectare mysteria, ibid. Otiosum uerbum est, loqui opera hominum, pro quo rationem sumus reddituri, 1251, 20. Si pro otioso uerbo periculum est, quanto magis pro criminoso, 844, 5.
    uerbo Dei semper possumus inherere et noctibus et diebus, si in lege Dei meditemur die ac nocte, 876, 23. Quomodo nunc uiuentes umbram sequimur uerborum Dei? 999, 19. Numquam negligamus uerbum Domini, ex quo nobis omnium origo uirtutum est, uniuersorumque operum quidam processus, 1144, 12. Non gladio diabolus sed uerbo Dei uincitur, 845, 7. Debitor est omnis qui audit uerbum regni, et non intelligit, 615, 71. Sed nulli est auferendum, ibid. et seq. Non multi sunt, qui uerbo Dei uiuunt, 114, 91. uerbum Dei aliis magna lux est, aliis lucerna, 1141, 6, 9. uerbum Dei gladius est Spiritus sancti, et gladius spiritus nequissimi est uerbum malum, 788, 24. Clauis tui oris est, 1367, 48. Repulsorium tediorum est, 1013, 15. u. MEDITATIO.
    uERITAS tota hic non potest comprehendi, 999, 19. Nunc de iis que non comprehendimus, loqui uera non possumus, 810, 68. Quomodo fiat processus a ueritatis confessione ad cognitionem iustitie diuine, 1238, 57. Anima solium ueritatis attingit, quando se ab isto secernit corpore, nec a sensibus illuditur, 394, 10, Periculum est non solum falsa dicere, sed etiam uera, 990, 25.
    uERMIS INDICI conuersiones, 109, 77.
    uERMES qui in uisceribus puerorum ex cibi indigestione nascuntur, potu extinguuntur amariore, 347, 38.
    uESPERTILIONIS descriptio, 111, 87.
    uESTIS mollioris cura plerosque effeminat, 1381, 107.
    uIAE Domini cur fugiantur? 659, 16.
    uIDENTES aliquid illius qualitatem assumunt, 95, 36.
    uIDUITATIS quanta gratia, 105, 62. Si cegisti uiduam prosilire in publicum, inuerecundius quam iniustius litigare, iniquissime egisti, 1171, 7. u, uIRGINITAS.
    uINCULA Domini que sint? 1071, 43. Que sint diaboli uincula, quibus nos ligat? 1071, 42.
    uINDICANDUM in quos arbitraris, eorum propius scrutanda commissa, 298, 47. Bonum est conuicium conuicio non referre, sed silentio redarguere conuiciantes, 655, 4, 5 et seq. Melius est dissimulare iniuriam, quam cum redarguis, uindicare, 836, 45. Perfectus uir non mouetur ulciscendi doloris iniuria, nec malorum rependit uicem, 484, 3. Beatus qui potest tantam habere uirtutem, ut lacessitus non irascatur, commotus se nolit ulcisci, 835, 45. u. CHARITAS et INIMICUS.
    uINEAM cur Ne prius plantauerit quam triticum aut hordeum, 271, 108. Quam recte ei populus Christianus comparetur? 1500, 29.
    uINUM cur Deus dederit? 62, 72. Ne per uinum patuit deformitati, qui per diluuium excreuit ad gloriam, 62, 72. Ebriosi est omne absorbere uinum, continenti autem utendum mensura legitima, 272, 111. u. EBRIETAS et Ne.
    uIPBRAE partus suam scindit parentem, 768, 6. Os eius calcatum grauius quam uenenum nocere perhibetur, 93, 31.
    uIRI persona in omnibus curiis generis asserit dignitatem, 1314, 3, 4.
    uIRGA preferende potestatis insigne est, et ulciscendi instrumentum doloris, 1424, 59.
    uIRGINITATIS et uiduitatis ante Christi aduentum nondum uernabat gratia, 1320, 18. Nunc plurima uirginalis integritatis exempla, 517, 12. Quid intersit inter mulieris et uirginis uerecundiam, 1285, 9. Quantam uirgines uerecundiam seruare debeant? 312, 93. Teneram esse uirginis uerecundiam, et lubricam famam pudoris, 1281, 1. Trepidare uirginum est, et ad omnes uiri ingressus pauere, omnes uiri affatus uereri, 1284, 8. Demorari non debent in publico, et in plateis, 1288, 21. Decet ut quanto castior uirgo, tanto humilior sit, 1289, 22. Impossibilem non esse uirginis partum, 105, 65. uirginum lilia ubi querantur? 1441, 128. u. PUELLA.
    uIRGULTORUM remedia, 47, 37.
    uIRTUTUM Cardinalium initia unde philosophi transtulerint, 150, 14. Quosdam in grauissimis criminibus confinia lusere uirtutum, 824, 20. uirtus et uoluptas sub typo quarum mulierum inimicitiis ac discordiis dissidentium, describuntur, 188, 13. Simplicitatem sine arrogantia, caritatem sine inuidia, deuotionem sine iracundia esse debere, 1416, 23. Quicumque studio fuerit uirtutis accensus, omnes delicias uentris excludit, 266, 93. Eadem uirtutis natura, que nemorum, 1336, 8. uirtus quasi materia quedam uirtutum est, 1371, 65. Quomodo iustus uirtute quasi speculatrice utatur, 255, 65. Apud ignauos nulla sunt insignia uirtutis, apud sapientes prima habentur, 188, 12. Quanto tolerabilius est amare uirtutes, etsi implere, non  possis, quam odisse uirtutes, quibus nocere non possis, 826, 25. In sermone sanctorum uirtus est, 1107, 12. Munimenta uirtutis eterna, 788, 23. Fuga malorum similitudo Dei est, et uirtutibus imago Dei acquiritur, 397, 17. uirtutes sibi sunt connexe et concrete, 133, 22. Una tamen in sanctis habet principatum, 1370, 63. Quando uirtutes perfecte sint? 208, 8. Soli Deo gloria uirtutum debetur, 799, 50. Magisterio diuino processus humane uirtutis excreuit, 655, 6. uireta uirtutum fontem habent Christum, et spiritalis ubertatem gratie, quo exuberent, 327, 34. Finis omnium uirtutum Christus, 1129, 48.
    uirtutes perfecte totum accipiunt glorie patrimonium, usitatis et mediocribus uile aliquid aspergitur, 194, 23. Singularum uirtutum corone sunt, 1161, 11. Sola uirtus comes est defunctorum, 1439, 122. Mors uilis, sed pretiosa uirtus 1437, 17. Mori non potest, quem humeris suis uirtus portauerit, 1255, 31. Qui deficit sibi, ut uirtuti adhereat, amittit quod suum est, accipit quod eternum est, 1105, 6. Deus ipse est merces perfecta uirtutum, 1059, 11.
    uirtutis signa ad fidem, opera uirtutis ad imitationem describunt Euangeliste, 1356, 4. Numquam sine uirtute spiritus, nec sine spiritus uirtus est, 1278, 36.
    uITA est spirandi munere frui, mors priuari, 389, 2. uita nostra cepit ex inspiratione diuina, que non soluitur, 1091, 15. Breuis huius laboris est meta, et corona perpetui fructus: tolerabilis passio, merces inestimabilis, 452, 23. Forte propter peccata hominum breuiores uite istius dies fecit Deus, que ante ad nongentos et septingentos annos extendebatur, 851, 21. uita in corpore umbra est uite atque imago, non ueritas, 998, 18.
    Que sit uera uita, 1032, 46; 1100, 40. Hoc est uita frui bonis, mors contra bonis exui, 389, 2. Bonum uita est, sed eterna, 432, 37. uite imago ex celo desumenda, 1116, 8 et seq. Quid sit uita uiuere, morte mori, uiuere morti, et mori uite, 264, 44, 45. uita uiuere plus est quam uiuere, 1004, 33. uita nostra aut uirtutis uia est, aut iniquitatis, quarum una est eligenda, 748, 25. Examinatur igne, ut uirtus certaminibus approbatur, 1097, 30. Dum in hac uita quisquam est, non potest definita predicatione laudari, 744, 16. Certamen debetur, non premium, 811, 73. Hec uita non est loco premii, que in loco mortis est, 996, 1. Quam multi uiuentes in inferno sint, 1253, 24.
    uITIS nobis ad imitationem proposita, 53, 52. Laudatur, 51, 49. Cum Ecclesia comparatur, 52, 50.
    uITIA prima cauenda, 750, 28.
    uolandi nobis gratiam natura dedit, uoluptas abstulit, 1436, 114.
    uOLUNTARIUS minister habet premium, coactus dispensat obsequium, 1148 24. Multum refert inter eum qui necessitate inuitus aliquid agit, et inter eum qui ex uoluntate quod bonum est, eligit, 1402, 80. Dominus operationes seruulorum suorum spontaneas probat potius quam coactas, 1131, 3. uoluntarium sibi militem elegit Christus, uoluntarium seruum sibi auctionatur diabolus, 447, 10. Nemo tenetur ad culpam, nisi uoluntate propria deflexerit, 447, 10.
    uOLUPTAS eiusque artes eleganter describuntur, 189, 14. Sollicitatio a uoluptate quomodo uirtus saniora consulat? 190, 15. Quomodo carnis uoluptas sapiens dicatur? 169, 54. Christus naturales amputat uoluptates, 1469, 1. Cur Epicureis uoluptas summum bonum uisa est? 351, 85. Confutatur eorum opinio, 314, 3. Resoluto mentis uigore, illa sese effundit, 357, 2. Nihil prodige satis est uoluptati, 1463, 215. Pro animi uoluptate corporis salus plerumque contemnitur, nec a periculis abstinetur, 1351, 64.
    uOTUM est postulatio bonorum a Deo cum soluendi muneris promissione, 195, 25. Prima eius gratia est celeritas solutionis, 197, 29 et seq.
    uOCIS utilitas, 139, 67. uox est operum, fideique clamor, 1280, 41.
    uULNERUM triumphalium bone cicatrices, quibus uictores huius terreni prelii gloriantur, 839, 55.
    uULNUS est mentis, et quomodo curari debeat? 1238, 2 et seq.
    uULTUR sine ullo masculorum concipit semine, 105, 64. Usque ad centum annos uitam producit, 105, 64. Signis quibusdam mortem hominum annuntiare consueueit, 110, 81.




X
    XENOCRATIS historia, 1182, 41.
    XENOPHON Socraticus fictis rebus personam uoluit informare sapientis in libro, quem inscripsit, 282, 2.




Z
    ZABULON significat liberationem a nocturnis, 521, 26. Benedictio eius explicatur, 521, 26.
    ZACHARIAS uidetur summus Sacerdos designari, et esse figura Christi, 1273, 22.
     ZACHAEUS cur Christum interioris domus recepit hospitio, 1492, 81.
    ZAIN significat latine, duc te, uel huc, 1043, 1.
    ZARA interpretatione significat Oriens, 1321, 22. Typus fuit Christi, 1324, 29.
    ZELUM aliud esse, aliud parazelum, 779, 5. Est zelus ad  uitam, et est zelus ad mortem, 1197, 10 et seq. Zelum qui habent omnes sibi inimicos putant, qui sunt hostes Dei, etiam patrem, fratres, sorores, 1198, 12.
    ZENON Stoicorum magister, atque auctor secte ipsius, 328, 37.







INDEX uERBORUM, SENTENTIARUM, DOGMATUM DIFFICILIORUM, ET RITUUM uETERUM QUAE IN NOTIS EXPLICANTUR.

    Abalienare quid sit? 355.
    Abrahe nomen unde Ambrosius deduxisse uideatur, 313. An Abrahamus proditi uxoris Sare pudoris iuste accusetur? 285.
    Absoluo, id est, concludo ac euinco, 824.
    Abstemius quid significet? 1223.
    Acerbo, uel melius aceruo, id est, exaggero, 267.
    Acroama, quid significet? 34.
    Acta, acte, quid? 93.
    Actor agri, id est, rusticus economus, 287.
    Adam. Salit Christus super Adam, 1034.
    Adipsal ab adipe dicitur, 665.
    Adolere libidines, 17, 1038.
    , id est, hallucinari, 1013.
    Aduocati seu annotati qui fuerint? 1063.
    Adulterium ante legem Moysis an prohibitum crediderit Ambrosius, 289.
    pro uernum tempus, 263. Hic er quantos alere populos potest? 568.
    Aethiopes mercatus, pro Aethiopici, 827.
    Agonothetes quis? 550.
    Albe uel albule, 53.
    Albugo quid? 592.
    Alexandrum nec ipsa terra capiebat, 953.
    Alienam fugere, 440.
    Allegat Paulum, 507.
    Alloquio carnis fungi, 975.
    Amalec per interpretationem rex accipitur iniquorum, 7.
    Ambrosius an memoria lapsus, 476. Per Epiphania festa apud catechumenos sermonem habebat, 1354. Quomodo populus Ambrosio sacerdotium detulisse censendus sit? 1490.
    Apologia Dauidis secunda an genuinus sit Ambrosii fetus, 703. u. Dauid.
    Amiantus quid sit? 541.
    Amystide bibere, 555.
    Ammaon et Cleophas discipuli, 723, 1542.
    Anaboladium quid? 520.
    Anaglypharii qui sint? 605.
    Ananias et Saphira an morte eterna damnati? 1197.
    Ancyle suffragines seu curuature cubiti uel cruris, 124.
    Andragathius priusquam necem inferret Gratiano Imp. dedit operam ut ad Maximum duceretur, 964.
    Angeli quando creati, 737. Num Deum uideant, 1274. De eorum lapsu quid senserit Ambrosius, 231, 677, 1011.
    Anima irrationabilis, 1460. Superiora anime, 338. Que sint illius post mortem habitacula? 385. Num post finem uite huius adhuc futuri ambiguo suspendatur, 409.
    Apollinariste castigantur, qui contendebant diuinitatem Christi passam esse, 1515.
    Apostoli simpliciter et sine addito dicentes nominantur, 755. Apostolicus cibus, 1165.
    Apostrophe quid sit? 964.
    Apothecas numerat, 750.
    Apsida quid? 849.
    Ariminensis concilii finis infaustus, 1372.
    Arbiter et preliator, 832.
    Argumenti ingenia, 794.
    Arrius. Propter eum Christus imperat, 1355.
    Aspendius citharista, 742.
    Athleta assignatus, 800. Athletice epule, 1124.
    Attactu nullo, id est, sensim sine sensu, 1037.
    Auerruncare quid significet? 939.
    Augusta definitio, id est, imperialis constitutio, 1232.
    Auis pia, id est, ciconia, 120.
    Aulicorum consentus sonorum, 1467.
    Austrigo, ustrigo, id est, uredo, 49.
    Auxentius arianus designatur, 1422. Crudelis lex ab eo scripta, gladius dicitur, 1423.
    Baculus nucinus ab Hieremia uisus, 856.
    Bethel quid? 318.
    Bethleem Ambrosio idem ac Bethel, 469.
     Baptismate abluendi non modo ieiuniis atque orationibus, sed etiam confessione peccatorum sese ad sacramentum preparabant, 383. In baptismo totius corporis immersio, 1177. Quo sensu, cum baptiza nur in Iordanem descendimus? 966. Baptizatus non offerebat, nisi octauum ingrederetur diem, 971. Baptismi et penitentie perniciosa dilatio, 1464. u. Sacramenta.
    Barbam ponere, crines promittere qui solerent? 1320.
    Baruch cur nomine Hieremie citatus? 199.
    Beatitudo. u. Anima.
    Benedictiones seu beatitudines, quid significent, et quando in Ecclesiis decantarentur, 1217.
    Brauium corona est seu uictorie premium e ramis uariarum arborum, 57.
    Branchie in piscibus, 83.
    Bruchus quid significet? 63.
    Bullis aureis zonam tegebant, 549.
    Cadauera apud Grecos et Romanos combusta, 981.
    Celorum concentus et harmonia, 377, 738.
    Celestis potentie substantia, 886.
    Cain an a Lameth interemptus? 1475.
    Calligonus eunuchus ab Ambrosio notatus, 496.
    Canere intus quid sit, 741.
    Cantus in Ecclesia. u. Euangelia. et Psalmi.
    Capere imprudentem, 283.
    Capitis pena, 1221. De Capite decernere, 596, 1065. Capite minutus, hoc est, nobilitatis deiectus gratu, 601.
    Castimonium, pro castimonia, 285.
    Catadupa que sint? 25.
    Catechumeni bis nomen dabant, 1354. Eorum gradus, 545. Sal cathecumenorum, 1513.
    Censio, id est, censura ac moderatio, 313.
    Censoria Romanorum disciplina, 1293.
    Census quid sit? 1171.
    Cernimus, decernimus, id est, militamus, 435.
    Centrum, id est, stimulus uel spiculum, 5.
    Centesima quid sit? 466.
    Ceruus more uulgi in principio anni allusit, 639.
    Chaldei in quibus numeris docti? 1297.
    Chele in cancris, quid? 88.
    Christianus priuilegio caret, 816.
    Christus de Tribu et semine Zare generatus, 1327. Cur Ambrosius tanto studio de illius genealogia disputet? 1329, Ipsum notas omnes affectuum humanorum, sed innoxiorum suscepisse, 899. Illius anima dispensationis temporarie arbitra, 957. Subiectio eius deposita cum ipsius corporis seruitute, 958. Eum Iudei ex muliere uenturum putabant, 1307. An in stabulo, uel saxea spelunca natus sit? 1294. Que eius patria? 1346. Corpus suum lapidari passus est, 828. Quo mundi loco crucifixus? 158. In uenerario passus est, 938. Et sabbato magno, 1476. Persecutores eius de qua tribu essent? 472. An in morte eius diuinitas a corpore uel anima separata sit? 1531. Triduum mortis eius quomodo explicetur? 915. Peccati pretio tenetur, 489. Quomodo mundi peccatum nullo alio modo quam eius sanguine potuerit aboleri? 942. Illi naturaliter suppetebat peccata donare, 1285. Ambrosius que proprie uerbo conueniunt, ea Christo attribuit, 1207. Christus dicitur fides, et quam ob causam? 412.
    Circenses ludi et theatralia spectacula, 1025.
    Clindie, seu clindia, 554.
    Coccus pro igne in Scriptura positus, 1201.
    Codrus ultimus Atheniensium rex, 1409.
    Cognoscere te ipsum: et quis auctor huius sententie? 985.
    Collatio, id est, pecunie collecte erogatio, 870.
    Colludium quid significet? 978.
    Collyrium quid, et quomodo fiebat? 1000.
    Commenta celestia, idem sonant ac liber uite, 250.
    Commune in Scripturis idem quod pollutum et unde uerbum communico, idem sonat ac polluo, etc., 163, 681.
    Communitas nature, 456.
     genus mensure est, 822.
    Confessio peccatorum exterior et uerbalis, 1465. Eius necessitas, 1523. u. Baptismus et Penitentia.
    Confessores qui dicantur, et cur eis uiole assignentur? 1441.
    Confugere crimen, 419.
    Conscientia, id est, cognitio, 923.
    Consortium sumitur aliquando pro uicinia et connexis edibus, 1077.
    Conspersio idem significat ac confusio, 207.
    Contagium maculate carnis, id est, lepra, 681.
    Conuenit, id est, iudicio persequitur, 977.
    Conuiuia super sepulcra Martyrum, 533, 553. Quanta olim reuerentia etiam apud barbaros culta esset mense atque conuiuiorum societas? 875. Pugnare inter epulas Thracibus mos erat, 548.
    Corona olympica, 41.
    Corona uiridis, 1026.
    Cornu uini plenum, 549.
    Crimen, id est, criminatio, 392.
    Cromata quid significent? 34.
    Curie que fuerint? 1314.
    Curule certamen quale fuerit? 689.
    Cygnea gratia senectutis, 804.
    Dalleus arguitur, 969, 973.
    Dauidis nomen quid significet? 720, 39. In Apologia Dauidis altera non destrui ueritatem historie adulterii eius, 721.
    Deiicere de muro, 399.
    Dependentes nostro iudicio, 857.
    Depositus, id est, desperatus, 101.
    Deriuare culpam quid sit? 219.
    Definitionum genera quomodo suppetisse Iacob dicatur? 437.
    Despicere idem aliquando ac dispicere et considerare, 361.
    Deuotio, id est, obedientia in exsequendis Dei mandatis, 280.
    Deus non per adiunctionem persone, sed per uniuersitatem nature Dominus, 1495.
    Diaboli iudicium dilatum, 1228.
    Diapsalma in psalmis quid sit? 851.
    Dictamnum herba, que et ubi nascatur? 123.
    Dictio interdum idem ac oracula, 886.
    Disputatio sepe idem significat ac tractatio seu predicatio euangelica, 1494. Ordo disputationis est ordo tractatus, 1408.
    Distrinximus, seu distinximus, 680.
    Diuortium an lege humana prohibitum? 1471.
    Doctrina idem est ac disciplina et institutio, 185.
    Dolus bonus, 461.
    Dorcadion uisus acutioris est, 1035.
    Diuitis epulonis pene, 1228.
    Dypticum quid sit? 88.
    Echidna uel echinna uipera est femina, 604.
    Ecclesia nescit publicare leges suas, 420.
    Ecclesiasticus liber an authenticus, et quis illius auctor? 807.
    Ecclesiastis liber Salomoni asseritur, 606. Per uocem In Canticis designatur, 831.
    Edictum meruit, 591.
    Elationis meritum, 496.
    Electio consecuta est, que uocantem audiuit, aduenientem suscepit, 905.
    Elie cibum celestia ministrabant, 792.
    Elimas de quo Act. Iu, alibi Bariesu, alibi Barieu dictus, an et Hymnus appelletur, 77.
    Ellychnia incombustibilia, 541.
    Emblemata figure sunt atque ornamenta uasi cuipiam superaddita, 594.
    Enchoria, aues indigene et nostrates, 99.
    Epilogus, id est, querela, 121.
    hymnus, 841.
    Episcoporum priuilegia erga incarceratos, 1071. Illis non solum admonendi, sed etiam cercendi ius fuisse, 1490. uetus consuetudo consecrationis antistitum quotannis celebrande, 1489.
    Eruditio quandoque idem sonat ac uerberum castigatio, 1145.
    Esaias an in duas partes sectus occubuerit? 1123.
    Esdre liber quartus an apocryphus? 387.
    Euangelia et lectiones in Ecclesia non cantatas, sed lectas fuisse, 763. Pseudo-euangelium Duodecim, 1265. Pseudo-euangelium Basilidis, 1265. Pseudo-euangelia complura sub uariorum apostolorum nomine, 1265. uarii heretici Euangelicos textus corruperunt, 1266. Heresis multa Euangelia composuit, 1473.
    Eucaristia per antonomasiam sacramentum appellatur,  696. Mysteriorum ac precipue Eucaristie cognitio catechumenos celabatur, 546. uerum est sacrificium, 1275. Sanguis Christi in Eucaristia rosa dicitur, 1139. Consuetudo eam non nisi ore ieiuno recipiendi, 1073. Mos in Ecclesia latina diebus ieiunii sacrificium offerre, et Eucaristiam sumere, 1074. Mos quotidie Eucaristiam sumendi, 1203. uiaticum est infirmorum, 1165. Effectus eius mirabiles, 1074. Christus in presepibus, ut tu in altaribus, 1295.
    Eugenii bellum designatur, 789.
    Exercitationis uir, 743.
    Non Exorata uenia discedere, 561.
    Ante Exspectatum Sara paritura, 436.
    Facies pro totius corporis compositione, atque exteriori conspectu, 675.
    Facilius acceptior, 1005.
    Facilitas pro iactantia, 1343.
    Fenerare in bonam ac malam partem usurpatur, 594. Fenus pro sorte aliquando ponitur, sepius pro usura , 594.
    Ferentarii milites, 549.
    Fibra peccati, 956.
    Fidei uirtutes due, 197. Operum bonorum necessitatem fides non excludit, 1480.
    Fidiculis exulcerati, 554.
    Fiducia quid sit? 604.
    Filiis qui carerent, mulctati, 1319.
    latine uerbascum herba, 119.
    Forensis species, 1010. Forensia uestigia pro motuum signis exterioribus sumuntur, 281. Sermo foris, 738.
    Fornicatio. Libidinis tentamenta moliri cum ancilla uel meretrice uulgari peccatum est, 975.
    Frigus urit, 49.
    Fucus quid proprie significet? 1527.
    Garnerii correctio expenditur, 1299.
    Gelasii decretum de libris prohibitis, an reuera ab ipso, uel ab Hormisda emanarit? 1266.
    Gentilitas quid significet? 1006.
    Genus pro specie, et species pro indiuiduo, 349.
    Geruasius, Prothasius, et Nazarius, 1453. Geruasii et Prothasii dies festus, 1036.
    Gignentia pro genitis, 331.
    Gratia pro merito, 1179.
    Gratianus imperator interficitur, 961. Calumniis appetitur, 963. Eius cedis circumstantie, ibid. Eius mors plangitur, 684. Ambrosius sepulturam eiusdem a Maximo petiit, 965.
    Gratianus castigatur, 358. Idem et magister sententiarum arguuntur, 211.
    Hebetare, id est, retundere uel minuere, 1120.
    Hesitanda proditio, 948.
    Hallucinari quid sit? 356.
    Hasta agitatur, 543.
    Hebdomas semper uirgo, 349. Non mala ouis rationabilis hebdomadis filia, 681.
    Heptamixo in spiritu, 725.
    Heptateuchus quid contineat? 1241. u. Scriptura.
    Herodis genealogia, 1329.
    Hierodulus quis fuerit? 1329.
    Hominem mundo magis quam sibi nasci, 1087.
    Horoscopium est instrumentum ad notandam horam natalem, 67.
    Hosanna an male Ambrosius interpretatus sit? 1497.
    Hunni, siue Chunni quomodo bellum omnibus rationibus inferant? 605.
    Hymui et oracula, 426.
    Hypotheca quid sit, 604.
    Icterico morbo medendi uirtutem auicule cuidam tribuit Plinius, 1094.
    Ictus sanguinis, 542.
    Idololatria in quo sita esset? 1095.
    Imaginum cultus, 1096. Mos uetus imperatorum imagines floribus coronandi, 1095.
    Immunda animalia per numerum, 1421.
    Impios inter et peccatores quomodo Ambrosius distinguat, 1031.
    Incarnationis mysterium antiquis Patribus fuisse cognitum, 419.
    Incentoria emulationis, 780.
    Indicare pro accusare, siue crimen deferre, 1051.
    Indici lapides, 53.
    Infernus locus terra est et cur? 369. An ignis inferni, et alie pene corporales sint? 1459.
    Iniuriis domari, id est, uerberibus, 333.
    Intelligibile idem est ac spirituale et mysticum, 378.
    Instar, id est, exemplum seu imago, 1156.
    Intentione ducimur, 474.
    Interpellatio, id est, expostulatio seu querela, 621.
    Inuolare unde dicatur? 495.
     Iphigenie sacrificium, 1408.
    Iacobus primus solium sacerdotale conscendit: et quis ille? 1413.
    Ieiunii preceptum atque obligatio, 1073, 1286. Consuetudo diebus sabbati et dominicis non ieiunandi in Ecclesia Mediolanensi, 1073. Diurna adornare ieiunia, 569.
    Ioseph tempore passionis Christi an superstes fuerit? 1284. Cuiusmodi faber fuerit? 1313.
    Ioseph alibi uiginti, alibi uiginti quinque, alibi tringinta aureis emptum legimus, 488.
    Iude epistola canonica, 1393.
    Iude proditio in psalmo LIu declaratur, 594.
    Iudaici populi gratia fuit, ut cognosceret quos referre deberet in numerum prophetarum, 1265.
    De Iudicio ultimo et resurrectione, 735.
    Iugum rectum anime quid sit? 966.
    Iurandi tactis Euangeliis consuetudo, 964.
    Iuris uinculum quid sit? 577.
    Iusti per ignem probandi, 790, 997.
    Iusta exequiarum, 687.
    Iustine imperatricis persecutio, et secuta pax designantur, 1502.
    Iuuencule Dauidem predicantes, 529.
    Laxare exsilio. 1065.
    quid? 80.
    Legitima necessitas ea est quam lex imponit, 1148.
    Lentandum, id est, lente moderandum, 1536.
    Lepidus quis fuerit? 933.
    Leporum frequens partus, 605.
    Lex primitiui, 500. Que Legis sunt ferens, 548.
    Libertate donatus patrono reuerentiam atque obsequium debebat, 447.
    Librorum prauorum prohibitiones, 1266.
    Libri consolationis et resurrectionis, 762.
    Lignum tenemus, id est, ligneas tabulas cera obductas, 598.
    Linea intueri extrema, 1040.
    Locuste an animalcula sint? 1304.
    Lot filieque eius ab Ambrosio excusantur, et quare? 300.
    Post Luctum ambulare, quid? 687.
    Lucas ad quem suum Euangelium scripserit? 1269.
    Lustrale certamen, 885.
    Lutum esse de corpore, quid? 551.
    Magdalena Ecclesie typus, 1540.
    Magi num orti ex Balaam, et magicis artibus imbuti? 1297.
    Malachie liber Ezechieli adscriptus, 789.
    quid? 80.
    quid? 80.
    Male assueti, 597.
    Maligna lux quid? 1136.
    Mandare occulta, id est, commendare, 927.
    Mandragore mares et femine, 1215.
    Matrimonium inter personas cultu dispares an ualidum? 1235, 1470. Cause nubendi que? 1282. Queue maritalis necessitas? 284.
    Manicheorum duplex error, 1337. Christus tangit propter Manicheum, 1355.
    Manipulus triumphalis, 1034.
    Manum tenet, id est, syngrapham debitoris manu subscriptam, 601.
    Maris pontus, 37.
    Mariam in peccato non conceptam, 1039. Christus redemptionem inchoauit a matre, 1287. An eius uulua aperta, et ipsa in partu uirgo dicenda sit? 1300. Quo sensu dicatur argui a Christo? 1301. Qui fuerint heretici qui matrem a Christo negatam adseruerunt? 1391.
    Maria soror Lazari, ac Maria Magdalene an plures persone fuerint? 1387.
    Mattheus e quo genere publicanorum? 1359.
    Matthias cur sorte electus sit apostolus? 1273.
    Mathusala quo tempore sit mortuus? 1332.
    Maximus Imp. a Theodosio uictus, et quo modo, 965.
    Medico eget, qui mouentur, 961.
    Medie respondit, 1339.
    Medie posuit filium, 1478.
    Mendacium fuisse aliquando licitum an putauerit Ambrosius, 305.
    Meritorium quid significet? 977.
    Micabant ora, 1035.
    Miles pacis, id est, Christianus, 1373. Quid sit militum donatiuum et promotiones? 742. Multa que ad ueterem spectant militiam, breuiter explicantur, 1017. Apud Romanos legionis signum erat aquila, draco cohortis, 330.
    Misse uespertine, 1074.
    Missionis gratia, 404.
    Monoceros et unicornu, 529.
    Mons perduellem angelum significat, 929.
    Moralitas quid significet? 811.
     Morale est, idem nonnumquam significat atque in more positum est, 503.
    Mors celebrata, et mors adumbrata, 425.
    Motus duri, 462.
    Moyses an secundum Ambrosii opinionem mortuus sit? 185.
    Mundi annorum supputatio, 1411.
    Muneribus uallata, 477.
    Muralis claritudo diuinitatis, 1020.
    Myde regis Phrygie fabula, 1405.
    Mysticum et morale quid significent? 1147. Mysticus sensus in Scripturis non excludit naturalem et litteralem, 1148. Nec ueritatem historie, 722. An prestantior morali, 757, 680.
    An ratio mysterii excuset a peccato, 487.
    Natalis dies principum et regum quotannis celebratus, 771.
    Natura uehementior, id est, mare, 1144.
    Naturalia uerba, 424.
    Nidum uiolare, id est, thorum, 349.
    Nilus an idem ac Geon? 343.
    Notatus, id est, culpatus aut reprehensus, 461.
    Nouatiani arguuntur, 1183, 1468.
    Nutritores serui, 598.
    Nuditatem hominis Ambrosius eodem modo ac Augustinus explicat, 967.
    Oblatio, id est, corporis Christi sacrificium, 1074.
    Occatio quid significet? 46.
    Pro Octaua multi scribuntur psalmi, et mandatum accipis octo illis partem fortasse dare benedictionibus, etc. 1367.
    Oeconomia quid? 302.
    Officia, id est, Officiales, et quinam isti fuerint? 1007.
    Olea cur pacis symbolum? 1312.
    Opobalsamum ubi gignatur? 995.
    Orantes Christiani in Ecclesia se in terram prosternebant, 1236.
    Oracula. u. Hymni.
    Origenistas occulte perstringit Ambosius, 1081.
    Orionis Beoti filie ultro sibi uiolentas manus intulerunt, ut pestem sedarent, 1408.
    Oziam trinominem fuisse, 1331.
    Palmate triumphales, 759.
    Parasiti qui sint? 954.
    Paradisus terrestris quis, et ubi sit? 1009. An que de paradiso, ac mulieris et serpentis colloquio leguntur, solo sensu allegorico interpretari liceat? 149.
    Partus legitimi tempora, 1162.
    Pastor quis dicatur? 543.
    Paulus proconsul, 530.
    Peccator, id est, diabolus, 789.
    Peccatum originale quid, 947.
    Peccata duplicia, 477. An homo possit esse sine peccato, 1271, 477.
    Pentateuchus, 1364. u. Samaritani.
    Pentecostes omnes quinquaginta dies ut Pasche celebrandos, 1476. Consuetudo non ieiunandi quinquaginta diebus a Paschate ad Pentecosten, et crebrius canticum Alleluia concinendi, 688.
    Perfunctio, id est fruitio, 66.
    Permolere, uox metaphorica, 87.
    Persa quid significet, 755.
    Pestilentia non solum homines, sed pecora ipsa deuastans, signo crucis depulsa, 1505. u. Orion.
    Petrus num Christum negando peccauerit? 1521. Lapsus est ob iactantiam, 1523. Cruci affixus inuerso uestigio, 626.
    Philosophie triplex diuisio, quam uulgo Platoni attribuunt, 1261.
    Photinus arguitur, 1355.
    Planus sermo quis sit? 739.
    Platonis in Aegyptum profectio, 1195. Ambrosius ad uerba Platonis in Gorgia respexisse credibile est, 1195.
    Plebs idem sepe sonat ac multitudo, grex et similia, 1007.
    Plebeia amore, 1322.
    Pena crimini respondere debet, 709.
    Penitentia publica, 1377. Potestas dimittendi peccata ministris Ecclesie a Christo data, 1357. u. Confessio et Sacerdotes.
    Polemonis conuersio, 548.
    Polenta quid sit? 536.
    Populus patrum, 586.
    Possessiones in portione non secunde, 287.
    Potantes que formula se in propinando, ad bene precandum imperatoribus hortabantur? 553.
    Potuit idem ac potuisset, 438. Adam uerba Domini seruare non potuit, 786. Non possibile pro difficili, 1323.
    In Procinctu ludere, 604.
    Professio census sub Augusto cur prima dicatur? 1294.
    Pretorium pro domo ruri ad delicias edificata, 598.
     Precator idem ac intercedens, 202.
    Preconis euocatio, 1294.
    Presbyteri pro spiritualibus que laicis conferunt, terrenam eleemosynam legitime possunt accipere, 1491.
    Pretium idem ac dignitas, et honor, 963.
    Principatus pro principio, 1373.
    Principale nostrum, quid? 1046.
    Priuilegio Christianus caret, 816.
    Prolatiuum idem sonat ac extensiuum, 313.
    Prophetia, id est, Scriptura sacra, 227. Per prophetas, totum uetus Testamentum intelligitur, 1256.
    Prytaneus locus, 1171.
    Psalmus, Canticum, Psalmus cantici et Canticum psalmi quomodo differant, 935. Psalmorum in quinque partes celebris diuisio, 881. Ratio numerandi psalmos, 521. Psalmi, et Cantica num constent uersibus? 739, 973. Titulus psalmi quinquagesimi, 713. Cur in titulo psalmi LXXII scriptum sit defecisse psalmos Dauid, 662. Eadem Ambrosii tempore diuisio psalmi CXuIII que nunc habetur, 1055. Mulieres tempore Ambrosii psalmos in sacris conuentibus cantasse, 741.
    Puella sacra dicitur que uoto publice emisso, castitatem profitebatur, 1038. Soluta puella, 1347.
    Pueri rusticorum, 55.
    Puluerem excitare, 560.
    Putiphar an spado euiratus fuerit, cum uxorem haberet? 493.
    Putris gleba, 46.
    Pythagorica confessio quid sit? 349. Precipuum Pythagorice discipline caput in silentio positum, quale fuerit? 981.
    Quadrantaria permutatio, 1447.
    Quadragesimale ieiunium Mediolanensis Ecclesie, 531, 545.
    Questiones, id est, cruciatus, seu tormenta, 301.
    Quoniam pro Grecorum sumitur, 699.
    Rationabile, id est, ratio, 1029.
    Reclinatio quid significet? 663.
    Reconciliationis suffragia, 1079.
    Recrudescere, quid? 611.
    Refutatio fastidium significare uidetur, 115.
    Remedium excedere, hoc est, preterire et omittere, 921.
    Remissio incurie, 492.
    Representare iudicium, 1179.
    Responsa, grece , 594. Responsa proferre, 233.
    Responsoria que dicantur, 934.
    Resurrectionis terra, 498. Quid Ambrosius de duplici resurrectione, et Chiliastarum opinione seuserit? 763.
    Retractare, id est, iterum tractare, 1395.
    Reuma quid sit? 91.
    Rogus late sumitur pro tumulo, 1320.
    Ruben cur dicatur humilitas? 500.
    Sabellianorum error, 1337.
    Sacerdotes ueteris legis quandonam ministrarent in templo? 1273.
    Sacerdotes in ordinatione et suorum peccatorum remissionem accipiunt, et potestatem aliena remittendi, 1091.
    Sacra gentilium, 869.
    Sacramentum, id est, mysterium, 527. Sacramentum Dominice passionis, id est, baptismus, uel forte signum crucis, 1132. Sacramenta cum suscipimus, renuntiamus mundo, 1502. Sacramenta motus diuini, 806.
    Salomonis an penitentia et salus dubia? 679.
    Saltare pignus regale, 772.
    Saltatio inter actus religionis habita, 1051.
    Samaritani cur solos quinque libros Moysis admiserint? 1503.
    Sanctimonium pro sanctimonia uel sanctimonialium professione, 285.
    Sapientis felicitas qualis? 453.
    Sapientie liber an canonicus, et quis illius auctor? 147.
    Sarmatio ac Barbatianus monachi apostaste, 799.
    Satisfactio pro defensione aliquando sumitur, 1523.
    Scamma quid sit? 550.
    Scena quid sit? 19, 469.
    Scripture sacre grecum ueteris Testamenti codicem, quo Ambrosius utebatur, ab iis quos nunc habemus in multis discrepasse, 1332. Diuersitas in lectione Euangelii secundum Ioannem, 793. Qui nouum non recipiant Testamentum?  1133. Omnis ueritas in nouo Testamento, 1205. Ambrosius optabat ut populus studiose Scripturarum etiam difficiliorum lectioni incumberet, 1078. u. Pentateuchus et Prophetia.
    Scutum in seculo corona est, 1345. Referri in scutis. 550.
    Scrupus saxum est, unde scrupulus, 936. Simulacra scrupea, 936.
    Sebastianus martyr Mediolanensis, 1233.
    Sermo eius qui est, 321. Sermo foris. 1120.
    Seruitutis stipendium libertas est, 767.
    Signaculum quid sit? 577.
    Seria, uas uinarium, oblongum, fictile, 71.
    Siccaret aqua a terra, 254.
    Siluerunt, hoc est, quieuerunt, 1536.
    Socrates magister Platonis quantum Dauidis etate posterior, 766. Ubi dixerit homines post mortem ad Deos suos festinare? 410. Celebre eius responsum, 1172.
    Solitudo materna, 1533.
    Sonum accusationis inuoluit, 633.
    Sors quid significet? 61. Sortium usus num licitus? 1273.
    Sparto triplici iaculum intorquens, 1507.
    Species quid significet? 375. u. Genus.
    Spiritus sanctus in ueteri Testamento num uisibiliter missus sit, aut apparuerit? 1274.
    Spiritus uite quid sit? 1277.
    Statuit peccatum, 517, 536.
    Sticarum domus, et stellarum cursus, 317.
    Stola insigne coniugii, 1503. Mystica et moralis stola, 508.
    Stratum magnum in superioribus, 1503.
    Studio, id est, de industria ac dedita opera, 288.
    Suasoria culpa, 679.
    Subreptum peccatum, quid? 709.
    Subiunctorium, id est, subiugale, 659.
    Tentari decus mulieris, quid? 397.
    Terra nostra in hemicyclo celi, 1119.
    Theoremata quid significent? 806.
    Thurificationis antiquitas, 1275.
    Tibicines ad excitandos luctus, 1398.
    Tipula, quid? 394.
    Tobie libri auctoritas defenditur, 589.
    Liber de Tobia Ambrosio uindicatur, 589.
    Tortitudo peccati, 862.
    Tractare, id est, sacram scripturam populo exponere, 1161, 1422.
    In S. Trinitate distingue unum, in potestatem discernas, 1341.
    Troglodyte qui fuerint? 1181.
    Tumuli sepulcrorum, 1394.
    Ulyssis et Nestoris facundia, 1414.
    Unguenti et diuersarum specierum uenditores, 596.
    Urere idem ac ledere, 1057.
    Usura ab usu dicta, lugubre cere prima eius littera sonat, 605. uetus usurarum distinctio, 607. Doctrina Ambrosii de usuris defenditur, 589.
    uenere nata conuiuium celebratum, 398.
    uerbum diuinum cur dicatur regale, 362.
    uerbo, id est, ratione et cogitatione, 1286.
    ueritas aliquando idem significat ac equitas et iustitia, 1477.
    ueri fide comperi, 570.
    uersus quid sit, 552. Quid significet, 1055.
    uie signum, 498. Caput uie, quid? 1399.
    uibrauit et sapientie plenitudo, 695.
    uidue quantum temporis in luctu perseuerare deberent? 1533.
    uinum absynthiatum, Picenum et Tyriacum, 607.
    uirginitas, et uiduitas ante Christi tempora an colerentur? 1320. u. Puella et Sanctimonium.
    uirie idem significant atque annuli, 311.
    uiscera interdum pro carnibus sumuntur, aut pro pelle, 141.
    uiuendi substantia quid significet? 1277.
    uita que per se redditur, 411.
    uocalis quis dicatur? 287.
    uoluntarii qui dicantur? 320.
    uulua porcina, et iecur anserinum antiquis in deliciis erant, 542, 608.
    Xenocrates uarii fuerunt, 1181.







INDEX MATERIARUM QUAE IN HAC PRIMI TOMI PARTE CONTINENTUR.


     In psalmi CXuIII expositionem admonitio.1193
     IN PSALMUM CXuIII EXPOSITIO. 1197
     Prologus. 1197
    Sermo primus, Aleph. 1199
     Sermo secundus, Beth. 1208
    Sermo tertius, Gimel. 1223
    Sermo quartus, Daleth. 1240
    Sermo quintus, He. 1250
    Sermo sextus, uan. 1267
    Sermo septimus, Zain. 1280
    Sermo octauus, Heth. 1294
    Sermo nonus, Theth. 1320
    Sermo decimus, Iod. 1329
    Sermo undecimus, Caph. 1348
    Sermo duodecimus, Lamed. 1360
    Sermo decimus tertius, Mem. 1379
    Sermo quartus decimus, Nun. 1390
    Sermo decimus quintus, Samech. 1410
    Sermo decimus sextus, Ain. 1424
    Sermo decimus septimus, Phe. 1440
    Sermo decimus octauus. Sade. 1452
    Sermo decimus nonus, Kaph. 1469
    Sermo uigesimus, Resch. 1483
    Sermo uigesimus primus, Schin. 1502
    Sermo uigesimus secundus, Tau. 1511
    In expositionem Euangelii secundum Lucam admonitio. 1525

EXPOSITIO EuANGELII SECUNDUM LUCAM.
    Prologus. 1527
    Liber primus. 1533
    Liber II. 1551
    Liber III. 1589
    Liber Iu. 1611
    Liber u. 1635
    Liber uI. 1667
    Liber uII. 1699
    Liber uIII. 1765
    Liber IX. 1793
    Liber X. 1803
    COMMENTARIUS IN CANTICA CANTICORUM e scriptis S. Ambrosii, a Guillelmo quondam abbate S. Theoderici collectus. 1851
    Monitum lectori. Ibid.
    PROLOGUS. Ibid.
    CAPUT PRIMUM. 1853
    CAP. II. 1871
    CAP. III. 1891
    CAP. Iu. 1901
    CAP. u. 1917
    CAP. uI. 1940
    CAP. uII. 1946
    CAP. uIII. 1951
    Monitum editoris. 1961
    DE EXCIDIO URBIS HIEROSOLYMITANAE LIBRI QUINQUE, Ibid.
    Prologus. Ibid.

LIBER PRIMUS.
    CAP. PRIMUM. 1963
    CAP. II. 1966
    CAP. III. Ibid.
    CAP. Iu. Ibid.
    CAP. u. Ibid.
    CAP. uI. 1967
    CAP. uII. 1968
    CAP. uIII. Ibid.
    CAP. IX et X. 1969
    CAP. XI. 1970
    CAP. XII. 1971
    CAP. XIII. 1972
    CAP. XIu. 1973
    CAP. Xu. 1974
    CAP. XuI. 1975
    CAP. XuII. 1977
    CAP. XuIII. 1978
    CAP. XIX. Ibid.
    CAP. XX. 1979
    CAP. XXI. 1980
    CAP. XXII. 1981
    CAP. XXIII. 1982
    CAP. XIu. Ibid.
    CAP. XXu. 1983
    CAP. XXuI. 1985
    CAP. XXuII. 1986
    CAP. XXuIII. Ibid.
    CAP. XXIX. 1988
    CAP. XXX. 1991
    CAP. XXXI. 1994
    CAP. XXXII. Ibid.
    CAP. XXXIII. 1997
    CAP. XXXIu. 1998
     CAP. XXXu. 1999
    CAP. XXXuI. 2001
    CAP. XXXuII. 2003
    CAP. XXXuIII. 2005
    CAP. XXXIX. 2007
    CAP. XL. 2009
    CAP. XLI. 2015
    CAP. XLII. 2019
    CAP. XLIII. 2022
    CAP. XLIu. 2025
    CAP. XLu. 2031
    CAP. XLuI. 2034

LIBER SECUNDUS.
    CAP. PRIMUM. 2035
    CAP. II. 2038
    CAP. III. 2039
    CAP. Iu. 2040
    CAP. u. 2041
    CAP. uI. 2043
    CAP. uII. 2044
    CAP. uIII. Ibid.
    CAP. IX. 2045
    CAP. X. 2053
    CAP. XI. 2055
    CAP. XII. 2056
    CAP. XIII. 2057
    CAP. XIu. 2060
    CAP. Xu. 2061
    CAP. XuI. 2064
    CAP. XuII. 2065
    CAP. XuIII. Ibid.

LIBER TERTIUS.
    CAPUT PRIMUM. Ibid.
    CAP. II. 2068
    CAP. III. 2070
    CAP. Iu. 2072
    CAP. u. 2073
    CAP. uI. 2074
    CAP. uII. 2076
    CAP. uIII. 2077
    CAP. IX. 2078
    CAP. X. 2079
    CAP. XI. Ibid.
    CAP. XII. 2080
    CAP. XIII. 2081
    CAP. XIu. 2082
    CAP. Xu. Ibid.
    CAP. XuI. 2083
    CAP. XuII. 2085
    CAP. XuIII. 2089
    CAP. XIX. 2090
    CAP. XX. Ibid.
    CAP. XXI. 2092
    CAP. XXII. 2093
    CAP. XXIII. Ibid.
    CAP. XXIu. 2094
    CAP. XXu. 2096
    CAP. XXuI. 2097

LIBER QUARTUS.
    CAPUT PRIMUM. 2099
    CAP. II. 2101
    CAP. III. 2102
    CAP. Iu. 2103
    CAP. u. 2105
    CAP. uI. Ibid.
    CAP. uII. 2107
    CAP. uIII. 2109
    CAP. IX. 2110
    CAP. X. 2111
    CAP. XI. 2112
    CAP. XII. 2113
    CAP. XIII. Ibid.
    CAP. XIu. Ibid.
    CAP. Xu. 2114
    CAP. XuI. 2115
    CAP. XuII. 2116
    CAP. XuIII. 2117
    CAP. XIX. 2119
    CAP. XX. Ibid.
    CAP. XXI 2120
    CAP. XXII. Ibid.
    CAP. XXIII. 2121
    CAP. XXIu. 2122
    CAP. XXu. Ibid.
    CAP. XXuI. 2124
    CAP. XXuII. 2125
    CAP. XXuIII. 2127
    CAP. XXIX. Ibid.
     CAP. XXX. 2128
    CAP. XXXI. 2129
    CAP. XXXII. Ibid.
    CAP. XXXIII. 2130

LIBER QUINTUS.
    CAPUT PRIMUM. 2131
    CAP. II. 2132
    CAP. III. 2135
    CAP. Iu. 2136
    CAP. u. 2138
    CAP. uI. Ibid.
    CAP. uII. 2139
    CAP. uIII. 2140
    CAP. IX. Ibid.
    CAP. X. 2141
    CAP. XI. 2142
    CAP. XII. 2143
    CAP. XIII. 2144
    CAP. XIu. Ibid.
    CAP. Xu. 2146
    CAP. XuI. 2148
    CAP. XuII. 2154
    CAP. XuIII. 2155
    CAP. XIX. 2158
    CAP. XX. 2159
    CAP. XXI. 2160
    CAP. XXII. 2162
    CAP. XXIII. 2167
    CAP. XXIu. 2168
    CAP. XXu. 2170
    CAP. XXuI. 2171
    CAP. XXuII. 2172
    CAP. XXuIII. 2174
    CAP. XXIX. 2175
    CAP. XXX. 2176
    CAP. XXXI. 2177
    CAP. XXXII. 2178
    CAP. XXXIII. 2179
    CAP. XXXIu. Ibid.
    CAP. XXXu. 2180
    CAP. XXXuI. 2181
    CAP. XXXuII. Ibid.
    CAP. XXXuIII. 2182
    CAP. XXXIX. 2183
    CAP. XL. Ibid.
    CAP. XLI. 2185
    CAP. XLII. 2187
    CAP. XLIII. 2189
    CAP. XLIu. Ibid.
    CAP. XLu. 2192
    CAP. XLuI. Ibid.
    CAP. XLuII. 2195
    CAP. XLuIII. 2196
    CAP. XLIX. Ibid.
    CAP. L. 2197
    CAP. LI. 2198
    CAP. LII. 2189
    CAP. LIII. Ibid.

ANACEPHALAEOSIS HISTORIAE DE EXCIDIO URBIS HIEROSOLYMITANAE.
    CAPUT PRIMUM. 2205
    CAP. II. Ibid.
    CAP. III. 2206
    CAP. Iu et u. 2207
    CAP. uI et uII. 2208
    CAP. uIII. 2209
    CAP. IX et X. 2210
    CAP. XI et XII. 2211
    CAP. XIII et XIu. 2212
    CAP. Xu. 2213
    CAP. XuI. 2214
    CAP. XuII. 2215
    CAP. XuIII. Ibid.
    CAP. XIX. Ibid.
    CAP. XX. 2216
    CAP. XXI. 2217
    CAP. XXII. Ibid.
    CAP. XXIII. 2218
    CONCORDANTIAE S. AMBROSII ET IOSEPHI DE EXCIDIO URBIS HIEROSOLYMITANAE. 2219
    ELENCHUS MANUSCRIPTORUM NECNON EDITORUM CODICUM, AD QUOS CASTIGATA SUNT OPERA QUAE IN HOC TOMO CONTINENTUR. Ibid.
    INDEX RERUM ET SENTENTIARUM. 2227



