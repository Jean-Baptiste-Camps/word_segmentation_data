
PATROLOGIAE TOMUS u.

SIXTI PAPAE / DIONYSII PAPAE / DIONYSII ALEXANDRINI / S. FELICIS / S. EUTHYCHIANI / CAII / COMMODIANI / ANTONII / S. uICTORINI / MAGNETIS / ARNOBII.

TOMUS UNICUS.


PARISIIS, EXCUDEBAT SIROU, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD USQUE INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA; IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS NON NISI POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS, DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LUCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE. Cursuum Completorum IN SINGULOS SCIENTIAE ECCLESIASTICAE RAMOS, EDITORE.

PATROLOGIAE TOMUS u.


SIXTI PAPAE,



DIONYSII PAPAE,



DIONYSII ALEXANDRINI,



S. FELICIS,



S. EUTHYCHIANI,



CAII,



COMMODIANI,



ANTONII,



S. uICTORINI,



MAGNETIS,



ARNOBII.



TOMUS UNICUS.


PARISIIS, EXCUDEBAT SIROU, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


uolume title page


SIXTI PAPAE,



DIONYSII PAPAE,



DIONYSII ALEXANDRINI,



S. FELICIS,



S. EUTYCHIANI,



CAII,



COMMODIANI,



ANTONII,



S. uICTORINI,



MAGNETIS,



ARNOBII AFRI,



OPERA OMNIA,

AD INTEGRAS D. COUTANTII, GALLANDII, ORELLII EDITIONES EXPRESSA, ET PRAECIPUIS RIGALTII, DAuISII, MURATORII, ORELLII AC uARIORUM LECTIONIBUS ET NOTIS INSTRUCTA, NECNON ET ACCEDUNT QUAEDAM DODWELLI CYPRIANICAE DISSERTATIONES.

TOMUS UNICUS.


PARISIIS EXCUDEBAT SIROU, IN uIA DICTA D'AMBOISE, PRÈS LA BARRIÈRE D'ENFER, OU PETIT-MONTROUGE. 1844.


ELENCHUS RERUM QUAE IN HOC uOLUMINE CONTINENTUR.

    DODWELLI Dissertationes Cyprianice tres.
    SIXTI pape II Epistole dubie cum Dionysii Alexandrini Fragmentis.
    Sancti DIONYSII romani pontificis aduersus Sabellianos Fragmentum.
    DIONYSII ALEXANDRINI episcopi ad Dionysium romanum Fragmenta.
    Concilium romanum in causa Dionysii Alexandrini de Sabellianismo accusati habitum anno CCLXIII, tempore Dionysii pape.
    Sancti FELICIS pape Epistole dubie quatuor.
    De sancto EUTYCHIANO pape decretis adscriptis.
    S. EUTYCHIANI pape Exhortatio ad presbyteros ex antiquo codice uaticano.
    S. EUTYCHIANI pape Epistola et decreta dubia.
    De decreto unico quod CAIO adscribitur, circa ordinandos.
    CAII pape Epistola ad Felicem episcopum.
    COMMODIANI Instructiones aduersus Gentium deos pro christiana disciplina: per litteras uersuum primas.
    ANTONII Carmen aduersus gentes.
    Sancti uICTORINI martyris, petauionensis episcopi, Fragmentum de Fabrica mundi.
    Sancti uICTORINI Scholia in Apocalypsin beati Ioannis.
    MAGNETIS Fragmentum.
    ARNOBII Afri Disputationum aduersus gentes libri septem.
    Appendices et indices ad Arnobii libros septem.






Main uolume text




[OPERA OMNIA S. CYPRIANI.]





[DISSERTATIONES CYPRIANICAE.]



DISSERTATIO PRIMA AD SANCTI CYPRIANI EPISTOLAM OCTAuAM, AUCTORE DODWELLO, DE uISIONIBUS, UTQUE uISIONUM SUARUM FIDEM COMPROBARINT uETERES, ETC.

 § 1. Permansisse uisiones et dona prophetica a temporibus Apostolorum usque ad Cyprianum ex auctore Apocalypseos, Hermete.---§ 2. Clemente Romano et auctore Esdre Apocryphi.---§ 3. Ignatio.---§ 4. Quadrato, Philippi filiabus, Ammia Philadelphiensi et Polycarpo.---§ 5. Iustino Matyre.---§ 6. Melitone Sardensi, Alexandro Phryge, Attalo, aliisque.---§ 7. Ireneo.---§ 8. Perpetua et Saturo. Non fuisse illos Montanistas.---§ 9. uerum non est, relictum Montanistis ab Ecclesia prophetiarum fuisse pretextum.---§ 10. Contra post imperium Commodi, eo ipso argumento refutarunt Montanistarum prophetias catholici, quod uere prophetie donum in Ecclesia Perpetuum futurum esset; cum tamen Montanistarum illud iam fuisset extinctum.---§ 11. Ita Asterius Urbanus, Epiphanius.---§ 12, 13. Auctor Actorum Perpetue  et Felicitatis.---§ 14. uisiones Natalis et Potamiene, deque Alexandro Hierosolymorum, Fabiano Rome constituendis Episcopis.---§ 15. Agnoscit prophetias Origenes.---§ 16. Declinatur testimonium Gregorii Nysseni de S. Gregorio Thaumaturgo.---§ 17. uisio Dionysii Alexandrini.---§ 18, 19, 20, 21. uisiones ipsius Cypriani.---§ 22. uisio alia Dionysii Alexandrini.---§ 23. uisiones palam enuntiari solite, idque ante euentum.---§ 24. Ut fraudi, in uisionum pretextu, subuentum sit.---§ 25, 26, 27. De argumentis quibus probaretur uisionum fides, presertim intrinsecis. Donum cogitationum patefaciendarum.---§ 28, 29, 30. Futurorum predicendorum. Futura, que uires alioqui creatas non excederent, ab alio tamen, preterquam Deo predici, ex illius eui principiis,  non poterant.---§ 31. Eodem redit, siue a Deo ipso immediate, si siue media aliqua creatura reuelata fuerint.---§ 32. Hypotheseos huius cum phenomenis consensio ueritatis argumentum est. ---§ 33. Ex aliarum prophetiarum fide ut aliarum fidem adstruxerint.---§ 34. uerorum prophetarum omnia non fuerunt prophetica.---§ 35, 36, 37. Aliqui prophetarum errores cum uera prophetia consistunt, et quinam illi.---§ 38. Prophetie ueritas ex communionis cui se adiunxerat propheta, unitate probata est.---§ 39. Quorum prophetie omnes fuissent obscure, eorum fides aliter nisi ex communionis unitate  commendari non poterat.---§ 40. uisiones iuuenum erant proprie.---§ 41, 42. Quid de illis sentiendum qui prophetias illas antiquorum ludibrio habuerint.

§ 1.---Non est quod hic rabbinorum, aliorumue, qui prophetia egerunt uisionibusque propheticis, compilationem lector expectet. Nos ea tantum seligemus que ab eruditis pretermissa, nondumue satis animaduersa sunt, quod sciam, que tamen ad illius de quo agimus seculi historiam aliquid uidebuntur habere momenti.

Male itaque faciunt eruditi qui que legunt in illius seculi auctoribus de uisionibus, ea ad Montanum trahunt atque montanistas, quasi uero ab ipsis usque apostolorum temporibus uisiones in Ecclesia defecerint, omnisque earum pretextus in ecclesia suspectus  fuerit atque improbatus, solisque montanistis relictus. Nihil est omnino cur ita sentiant. Potius in omni illo interuallo, ab apostolis ad Cyprianum usque, perpetuus erat uisionum usus, semperque ab Ecclesia probatus. Sub primi seculi finem scripta illa est, quam habemus Apocalypsis, siue ab apostolo, seu forte a Ioanne presbytero, que tamen omnis in uisionum argumento uersatur. Eodem circiter tempore Pastorem suum scripsit Hermes, sub Clemente enim scripsisse constat ex libro primo uision., n. 2. Nec est quod moremur recentiora illa Pontificalis, carminum aduersus Macionem aut que Pii nomen feruntur epistolarum ad Iustum uiennensem, fidei omnia suspecte, testimonia. Huius opus cum tribus constet libris, primus uisionum titulum pre se fert,  totusque est in eo argumento. In secundo etiam de prophetarum spirituumque uerorum falsorumque distinctione agit ex professo . Quorsum illud, nisi uerorum quoque prophetarum dona eousque in Ecclesia permansisse credidisset? Hunc Blondellus laruatum prophetam somniatoremque appellat, montanisticarum superstitionum gurgitem . Idem tamen ibidem patrum aliter sentientium elogia pro more suo coaceruauit admodum honorifica, et quidem a montanisticis superstitionibus alienissimorum. Ita nichil in eo montanisticum reperire potuerunt  montanistis ceui patres, quique illas superstitiones primi damnarunt. Iudicet lector cui sit potius fidendum.

§ 2.---Hermeti diximus ceuum esse Clementem Romanum eumdemque donorum propheticorum patronum. Istiusmodi enim dona fuisse quibus superbiebant schismatis auctores, ex illis eius uerbis facile colligitur. , ,  .  Non alio spectant hec nomina quam ad dona illorum temporum prophetica. illa de qua gloriari poterant, non alia erat quam miraculorum illa quam appellat Apostolus, quo loco dona Sp. S. apud illum  audiunt. non quelibet erat cognitio, sed uero mysteriorum illa quam in hereticis eo nomine superbientibus idem uocat Apostolus. Eadem , quam et nuncupat. eadem est que et , quo sensu dona Sp. S. appellatos esse diximus. Nisi forte pro intelligamus, quo etiam sensu de cogitationum reuelatione interpretabimur. His fortasse temporibus ceuus erat auctor librorum Esdre Apocryphorum, quorum partem longe maximam faciunt id genus uisione atque reuelationes.

§ 3.---Proximus est Ignatius; in quo id ipsum reprehendunt hi antiquitatis momi, quod est propheticis hisce donis magis, quam uolunt illi, propitius.  In § 7, Ep. ad Philadelph. suam ipsius prophetiam commemorat, quam sibi uere reuelatam fuisse Deum ipsum testem appellat.  , . , , . , , . .  , . , etc. Idem de suis id genus donis in § 4, Ep. ad Trallianos illa:  , , , , , . Nec uero singularem fuisse hac in causa Ignatium, ex aliis constabit illius eui monumentis.

§ 4.---Ignatium proxime excepit Quadratus, qui apologiam pro christianis Hadriano dicauit. Hunc una cum Philippi filiabus quas S. Lucas prophetissas appellat, prophetica ipsum quoque gratia illustrem fuisse scribit Eusebius . Et quidem hec usque tempora attigisse illas Philippi  filias, ex illis probabile est que scripsit ad uictorem Polycrates. Quadrati Ammia Philadelphiensis et ipsa quoque prophetissa ad Montani ortum continuauit . Polycarpo de suo martyrio omnium propheticum oblatum esse, testes sunt exceptione maiores ipsi Smyrnei in ea quam de eius martyrio dederunt ad Philomelienses epistola. Hunc Doctorem apostolicum iidem atque propheticum appellant, fatenturque nichil esse ab eo predictum quin esset euentu comprobatum.  , inquiunt, . Hunc An. CXLuII. passum esse uult, et quidem maxima uerisimilitudine, noster eruditissimus Cestriensis.

 § 5.---De Iustino Martyre idem habet Eusebius. , inquit, . Recte quidem ille. Iustini ad Tryphonem uerba sunt illa: , .  Eodem postea usus est aduersus Iudeos argumento, post Christi aduentum, nullos fuisse apud Iudeos, de quo ipsos eorum sensus testes appellat: . . .  Permansisse autem apud sui quoque temporis christianos eorumdem sensuum testimonio confirmat,  eadem uoce usus: , .  Tam ergo manifestum fuit christianis fuisse prophetas quam Iudeis defecisse. Utrumque ita manifestum, ut argumenti uicem sustinere posset aduersus aduersarium. Eademque argumentandi forma usus est Apostolus, Gal., III, 2, per spiritum enim extraordinaria Spiritus dona intelliguntur.

§ 6.---Sub finem Marci de Melitone Sardensi illud habemus Polycratis Encomium, quod Sp. S. afflatus, cuncta gesserit, . In eadem persecutione Alexander Phryx dicitur . In illa apostolica gratia hanc propheticam esse includendam iam uidimus ex simili Smyrneorum de Polycarpo loco, ubi hec duo coniunguntur . Reuelationem Attalo factam de Alcibiade commemorat Ecclesia gallicana. Frequentesque aliorum diuersis in Ecclesiis prophetias fidem montanisticis illis de prophetia pretextibus fecisse, auctor est Eusebius. Ita enim ille: , . Ita montanistarum nondum erat proprius hic pretextus, ut hactenus existimarunt eruditi.

 § 7.---Idem de illo, id est, suo, quoque seculo Ireneus , cuius uerba nobis greca seruauit Eusebius: , . Quod ille argumenti loco urget aduersus hereticos. Idem alibi: Ubi Ecclesia, ibi et Spiritus, et ubi Spiritus Dei, illic Ecclesia, et omnis gratia . Negat numerum iniri posse donorum que suo tempore operata esset Ecclesia. , , , . Ex quo id quoque intelligimus, ea quam fuerint uulgaria. Ne uero falli potuisse  hic suspicemur Ireneum, id quoque addit, non aliena duntaxat fide se ea retulisse, sed que propriis ipse auribus hausisset. , , , . His quid dici potuit manifestius?

§ 8.---Tertulliani testimonia propterea non refero quod illum montanismi suspectum facit Rigaltius, nec negat apud eum propheticarum uisionum exempla occurrere satis frequentia. Est et aliud ceuum Tertulliano testimonium neutiquam sane pretermittendum, actorum Perpetue et Felicitatis. Ibi uisiones habemus Perpetue et Saturi; et quidem ipsis Martyrum  manibus scriptas consignatas, Africanas etiam illas, planeque ad Cyprianicarum formam conceptas. Habemus etiam ceui auctoris prefationem, qua uisionum istiusmodi usum e Ielis prophetia probat commendatque. Mirum est quod hinc scriptorem ipsosque adeo martyres montanistis fauisse colligat doctissimus editor. Non est omnino uerisimile, id si fuisset uerum, fore illos in martyrum censu numerandos, colendamque etiam eorum in Ecclesia catholica memoriam. Nec enim a Cypriano inductam esse illam de negando schismaticorum martyrio sententiam, sed ab ipso usque Tertulliano Africa fuisse receptam, probauit ex eodem Tertulliano Cl. Cestriensis. Et uero contra montanistas, potius quam ex eorum sententia, esse concepta, que huc trahunt  uiri eruditi, statim ostendemus.

§ 9.---Quod enim illi prophetiarum pretextum relictum putant montanistis ab Ecclesia, uerum non est. Nec enim pro ueris prophetis montanum eiusue mulierculas habuerant catholici, nec defecturam unquam crediderunt in Ecclesia prophetarum successionem. Utrumque docuerant contra montanistas catholici, possuntque ex eorum alterutro à montanistarum scriptoribus facillime distingui. Non bono, sed malo spiritui tribuebant illas montanistarum prophetias, unde illa eius apud Eusebium querela , pro lupo se, qui tamen agnus esset, haberi. Proinde Zoticum, cum se prophetare primum simularet Maximilla,  Exorciste uices obire uelle, cum ea tamquam demoniaca agere, ni ab aliis cohibitus fuisset, ait Apollonius . De Sota hoc idem testatur Aelius Publius Iulius Deuelti Colonie Episcopus apud Serapionem, ex Euseb. Hist. eccl., lib. u, c. 19. De predicto Zotico Comanensi Episcopo et Iuliano Apameno Asterius Urbanus ap. Euseb., ib., u, 16 . Id catholici ex uariis, quibus ueri essent prophete ab Enthusiastis secernendi, colligebant: quod fuco oculorum supercilia capillosque illeuisset Montanus; quod salaria prophetis suis mercaturamque quamdam eo pretextu constituisset; quod uiros suos reliquissent eius muliercule cum prophetissarum munus in se suscepissent; quod ille quoque auaritie pecuniisque  quauis tandem arte corradendis tote incumberent; quod docuissent; presertim uero quod in insaniam illos profanus ille spiritus adegisset, quod ueris prophetis numquam crediderunt contigisse Catholici. Hoc maxime argumentum occasionem dedit Tertulliano scribendi de Ecstasi aduersus Apollonium.

§ 10.--- Sed et alio illo, quod diximus, argumento aduersus illos usi sunt catholici, hac arrepta ansa. Maximilla de se predixerat, post se prophetissam aliam non futuram, sed consummationem. uerba eius apud Epiphanium illa sunt: , . Que mihi sane suadent ut Blondelli sententie accedam,  non quidem omnia illa oracula Sibyllina que extant hodie, a montanistis esse conficta, sed eorum saltem aliqua. Ibi enim in Marci imperium mundi hec siue consummatio reiicitur. Sub illius autem imperii finem Marcellinam excessisse uerisimillimum est. Cum enim ab eius excessu ad suum quo scribebat annum, annos XIII, siue XIu, inchoatum numeret Asterius Urbanus , non alio illa quam ad Commodi imperium aptius referri posse existimant eruditi. Contra catholici uel hinc illos prophetie pretextus falsi conuincendos putant, quod sue prophetie, uel ex confesso, finis foret aliquando statuendus. uerum prophetiam perpetuam fore, et ad mundi usque consummationem reuera permansuram. Ita intelligebant  Apostolum illo, ni fallor, loco . Ita prophetas, Ielis, ut opinor, illum locum precipue quem diximus. Qua ratiocinatione ita abfuerunt a negandis suorum temporum prophetiis, ut in quacumque Ecclesia non fuissent prophete, ea ne esset quidem pro Eeclesia habenda.

§ 11.---Ita argumentatus est Asterius Urbanus. , , , , . Ita Epiphanius:  , , , , . . , ,  . Plane hec Epiphaniano seculo non conueniunt, quo iam in confesso erat hec eousque non permanasse. Existimo igitur ex antiquiore aliquo scriptore illum hec imperite descripsisse.

§ 12.---Ad eamdem formam argumentatur uetus ille auctor, quicumque fuit, martyrum contemporaneus, actorum Perpetue et Felicitatis. Is ubi, allato Ielis  loco, probasset, ita non deficere a u. T. illis N. Testamenti prophetias, ut sint potius ex aduerso sub N. T. potiores expectande; hec deinde subiungit in illam, quam dixi, sententiam: »Itaque et nos, qui sicut prophetias, ita et uisiones nouas pariter repromissas et agnoscimus et honoramus; ceterasque uirtutes Spiritus Sancti ad instrumentum Ecclesie reputamus, cui et missus est idem omnia donatiua administrans in omnibus, prout unicuique distribuit Dominus, necessario et digerimus, et ad gloriam Dei lectione celebramus. Ut ne qua aut imbecillitas, aut desperatio fidei, apud ueteres tantum estimet gratiam Diuinitatis conuersatam, siue martyrum, siue in reuelationum dignatione: cum semper Deus operetur que repromisit, non credentibus in testimonium,  credentibus in beneficium .« Eo omnino spectat tota ea disputatio ne fraudi esset secuturis uisionibus quod ultimis Ecclesie temporibus illas Deus reuelare dignatus sit. Id ne esset, hoc sibi probandum sumpsit, ultimis esse illas precipue temporibus, semperque ad consummationem usque expectandas. Poterant ea fortassis aduersus Ethnicos dicta uideri, poterant etiam aduersus montanistas. Contra montanistas potius dicta crediderim, quia que dixerat, ea Scripturarum testimonio confirmauit. Id sane manifestum est que hic protulerat esse apud suos in confesso, quod a montanista scribi omnino non poterat.

§ 13.---Notetur enim inprimis scripta esse ab auctore anno Domini CCII, id est, anno ab obitu Maximille  circiter XXIII; decessisse enim illam diximus anno Marci ultimo, id est, Dom. CLXXIX. Atqui ea si uera fuisset prophetissa, non iam alius erat propheta expectandus. Qui igitur alios adhuc expectauit, semper expectandos existimauit, fieri non potest ut illam pro uera prophetissa habuerit, nec proinde montanista esse potuit. Quamquam enim ea heresis postea in uarias deinde sectas distributa fuerit; in eo tamen omnes conueniebant, primas illas mulierculas, pro prophetissis fuisse agnoscendas. Notetur 2o ut sensu benignissimo Maximille uerba interpretemur, et de mulieribus prophetissis, non de uiris prophetis intelligamus: ne ita quidem hanc prefationem a montanista scribi potuisse. Perpetue enim prophetisse  uisiones erat complexurus; quanquam certum sit hanc interpretationem ad mentem Maximille accommodari non posse. Que enim post se fore dixerat, eam omnem prorsus prophetie usum exclusuram necesse erat. 3o Cum hac ipsa argumentatione, ante annos ad minimum decem, in secta illa refellenda usus fuerat Asterius Urbanus; quis credat eadem argumentatione usurum secte patronum? 4o Id etiam ex eodem Urbano constat de facto illos omnem suam prophetarum successionem in Maximilla terminasse, nec alium quemuis post illam admisisse successorem. Eadem argumentatione usus Epiphanius , post illius obitum neminem alium a montanistis ad sua usque tempora agnitum esse confirmat. Fieri igitur non potest ut  montanista Saturum Perpetuamque in prophetarum album retulerit. Id saltem ex illa aliorum argumentatione concedat lector necesse est, qui ita argumentetur non esse eo nomine pro montanista estimandum. Nec tamen aliud proferunt qui aliter sentiunt uiri sane eruditi. Scio equidem lubensque concedo, in tota hac de prophetiarum perpetuitate argumentatione hallucinatos esse ueteres, nec ad eorum auctoritatem minuendam facit, quod id genus erroris alios frequentesque agnoscamus. Nec enim aliud habuerunt sententie sue fundamentum quam textus illos quos diximus, unde rectene argumentati sunt, non de testimonio eorum, sed uero de iudicio est questio, in qua nullum habent a sua uetustate presidium. Quod uero inde infero, de facto illos agnouisse in  suo quoque seculo prophetias, id iam in facto uersabitur, de quo testimonium eorum erit pro suo seculo certissimum.

§ 14.---Sed ut eo, unde digressa est, redeat oratio, eadem qua passe sunt Perpetua et Felicitas, Seueri persecutione, occurrebant et alia uisionum exempla . Natalis inprimis confessoris illa sub romano pontifice Zephyrino, qua ab Artemonis heresi ad catholicam Ecclesiam reuocatus est . Tum Potamiene alie, quibus non Basilides modo, sed et alii Alexandrini plures ad fidem christianam conuersi sunt. Preterea reuelationes uisionesque alie, quarum prima iussus est Alexander e Cappadocia ut in Palestinam migraret  , secunda atque tertia cum uoce celesti quam [Figure: [Hebrew Text] 1Kb] appellant Iudei, quibus moniti sunt cum Episcopo suo Hierosolymitani, eumdem Alexandrum ut in Episcopatum admitterent. Sub Maximino uel Gordiano Fabianus reuelatione Diuina factus est Episcopus , Sp. S. in illum, columbe specie delapso, ad eamdem plane formam qua in Saluatorem delapsus fuerat.

§ 15.---Sub Gordiano, uel potius fortasse Philippo suos aduersus Celsum tomos scripsisse uidetur Origenes; nec enim illa cuius meminit p. 120, ad remp. referenda est , ut putauit interpres, sed ad sectas potius christianorum  Iam autem persecutionem passi non erant christiani, quam etiam fuisse dicit. Longam illam pacem omnino denotare uidetur cuius meminit Cyprianus ; interuallum nimirum a persecutione Seueri ad illam Decii. Hoc autem tempore prophetica dona apud christianos uiguisse, testis ipse est de suo tempore fide dignissimus, qui et rem omnem propheticorum donorum paucis absoluit. , . ,  Idem supra de Iudeis Iustinus martyr. Pergit  autem Origenes: , , . , . Quod suo tempore uestigia duntaxat superesse dicat, ad prima illa christiani cultus primordia in pentecoste proculdubio respexit, utque uoluit cum christianorum cuiusque ordinis communia olim fuerint sub apostolis dona hec, que diximus, prophetica, iam illustrium duntaxat primique meriti christianorum facta esse propria.

§ 16.---Benignum hic preberet argumentum uel una illa Gregorii Thaumaturgi, Origenis discipuli, uita a Nysseno conscripta: ni id metuerem ne certioris fidei  monumentis fidem detraherem, si incertiora etiam coaceruarem. Hausit illa Nyssenus non e ceuis monumentis, sed uero ex orali plerumque traditione, nec illa propius quam ex unius, ad minimum, etatis interuallo deducta. Ea si coram accepisset, nec rem gestam aliter quam gesta est, ratiociniis nimirum suis coniecturisque auctam, posteris representasset, non uiderem sane cur Nysseno, cur cuiuis probate fidei uiro assensus esset denegandus. Talia sunt autem que hactenus protulimus, queque deinceps proferemus.

§ 17.---Quare suppleat eius locum alius eius sub Origene condiscipulus, Dionysius Alexandrinus. Hic sub finem Philippi, ingruente Alexandrie, populi in christianos ferocientis impetu, persecutione, diuino monitu fugere iussus est, cui et fuge uiam preter  opinionem aperuit. Ita de se ipse in sua ad Germanum epistola: , , etc. . Hec uera esse, Deum ipsum testem appellat: , , , . Quid hic faciemus? uiro sanctissimo ne iurato quidem credemus?

§ 18.---Ad ipsa iam Cypriani tempora deuenimus, cuius si unius testimonia consulamus, nec erit sane quod dubitemus, fuisse uisiones aliasque prophetias, nec fuisse etiam illas ueracissimas. In hac ipsa quam tractamus epistola meminit uisionis prius longe ostense quam tempestas uastitatis illius oriretur, quam  iam antea futuram intellexerat. Et quidem illa de unanimitatis defectu talis erat qualem descripsit Apostolus, qua ipsa quoque cordium occulta manifesta redderentur. Erat et alia reuelatio quam ad minimum famulum  mandatam ait, dic illi, inquit, securus sit, quia pax uentura est. Iam longe aberant a pacis spe cum illa scriberet Cyprianus. Nec tamen dissimulandum propterea credidit, quin potius ipsam hanc epistolam fuisse fratribus legendam. Ita certum de euentu fuisse constat, fore nichilominus quod promissum erat.

Orta persecutione secessit. Id quoque ut Dionysium fecisse ostendimus, sic Deo pariter auctore constat fecisse Cyprianum. »Et audietis, inquit, omnia, quando ad uos reducem me Dominus fecerit, qui ut secederem  iussit .« Idem in ep. Xu, multisque in eiusdem uita Pontius. Lapsis pacem, eo inconsulto, temere concesserant presbyteri. De eo etiam, quid faceret, Deum habuit monitorem: »Castigare nos itaque diuina censura nec noctibus desinit, nec diebus. Preter nocturnas enim uisiones, per dies quoque impletur apud nos Spiritu sancto puerorum innocens etas, que in extasi uidet oculis, et audit, et loquitur quibus nos Dominus monere et instruere dignatur.« Quinque presbyteri lapsorum patroni, quas illi turbas dederint, ubique constat ex eiusdem epistolis. Id etiam ei a Domino celesti uisione antea reuelatum est. »Persecutio, inquit, est hec, alia, et alia tentatio; et quinque isti presbyteri nichil aliud sunt quam quinque primores illi, qui edicto nuper magistratibus  fuerant copulati .« Ita intellexit recteque, ut uidetur, Pamelius: »uidetur mihi alludere ad uisionem quampiam in qua apparuisse uidentur cum magistratibus quinque primores, qui edictum contra episcopos una publicarent.«

§ 19.---Secundam illam sui temporis sub Gallo et uolusiano persecutionem iam antea ex reuelatione diuina didicerant, deque ea populum litteris etiamnum extantibus monendum existimarunt. Ita ad plebem Thibaritanam Cyprianus: »Nam cum Domini instruentis dignatione instigemur sepius, amplius et admoneamur, ad uestram quoque conscientiam admonitionis nostre sollicitudinem perferre debemus. Scire enim debetis et pro certo credere ac tenere, pressure diem super caput esse cepisse , etc.« Deinde, paucis interpositis: »Nec putemus talia esse que ueniunt, qualia fuerunt illa que transierunt. Grauior nunc et ferocior pugna imminet,« etc. Rursus idem cum synodo Cyprianus ad Cornelium: »Sed enim cum uideamus diem rursus alterius infestationis appropinquare cepisse, et crebris atque assiduis ostensionibus admoneamur, ut ad certamen quod nobis hostis indicit, armati et parati simus, plebem etiam nobis de diuina dignatione commissam, exhortationibus nostris paremus, etc. .« Postea: »Obtemperandum est namque ostensionibus atque admonitionibus iustis, ut a pastoribus oues in periculo non deserantur, etc.« Rursus: »Placuit nobis, Spiritu sancto suggerente et Domino per uisiones  multas et manifestas admonente quia hostis nobis imminere prenuntiatur et ostenditur, colligere intra castra milites Christi, etc.« Non credent hec fortasse athei. Sed quid habent quo minus fide digna esse censeant? uisiones hic habemus, non multas modo, sed et manifestas; nec illas post euentum confictas, sed uero antea prenuntiatas, euentuque comprobatas; nec id obscura priuati cuiuspiam fide, sed synodi totius consentiente suffragio, mansurisque, si false fuissent, in rei memoriam eternis monumentis, scriptisque consignatas sole, ut Hieronymus ait, clarioribus; non uideo quid preterea uelle possent ad rem facti comprobandam, si modo ex equo iudicare uellent, nec fidem prorsus omnem hominibus derogare.

 § 20.---Adeo familiares Cypriano erant huiusmodi uisiones, ut in discipline etiam ecclesiastice exercitio illas acceperit, aliasque deinceps expectaret. Ita ille de Florentio Pupiano, fore »si plenissime satisfecisset ut communicationis eius possent habere rationem manente tamen, inquit , apud nos diuine censure respectu et metu; ut prius Dominum meum consulam an tibi pacem dari, et te ad communicationem Ecclesie sue admitti sua ostensione et admonitione permittat. Memini enim quid iam mihi sit ostensum, immo quid seruo obsequenti et timenti de diuina et dominica auctoritate preceptum; qui inter cetera que ostendere et reuelare dignatus est et hec addidit  itaque qui Christo non credit  sacerdotem facienti, postea credere incipit sacerdotem uindicanti.« Ita erant frequentes ea etate diuine reuelationes, ut ne de resipiscente quidem Pupiano polliceri auderet quid esset statuturus, ne aliud fortasse a Deo iuberetur, ut Deum proinde primum innueret esse consulendum, ut tandem Dei in rebellem penam expectaret, talem plane qualem apostolicarum censurarum comitem fuisse apud doctos in confesso est. Iterum de presbyteris qui, se inconsulto, lapsis communicauerant, »utar, inquit, ea admonitione, qua me Dominus iubet, ut interim prohibeantur offerre, etc. .«

§ 21.---Ita constat grauioris momenti omnia, que quidem publicum Ecclesie statum attinerent, esse istiusmodi uisionibus predicta. Designatus est a  Cypriano lector Celerinus confessor . Is contra pro humilitate sua cum consentire dubitaret Ecclesie, Dei ipsius admonitu et hortatu in uisione per noctem compulsus est ne negaret. Nec deerat quo de martyrio suo monitus est uir sanctissimus, somnium quidem illud, sed propheticum, et sane manifestissimum. Quo primum die in exilii Curubitani loco mansit, mors eius et quidem ipsum martyrii genus prophetico symbolo representata sunt. Ille dilationem unius diei petiit accepitque, donec res suas legitima ordinatione disponeret, Ecclesie fortassis illas. Dies ille pro idiomate Danielis atque Apocalypseos prophetico annum designabat. Responditque euentus accuratissime. Eo enim ipso die  post exactum annum coronatum esse tradit Pontius, quo hoc illi ante annum fuerat ostensum . Quid hic dubitamus? De somnio? At a Cypriano ipso habuit Pontius domesticus atque exilii comes. De Pontio? At iam ante martyrii diem omnibus innotuerat, ut ne quid Pontius comminisci posset si uel maxime uoluisset. »Medio enim, inquit, tempore imminens passio pro certo ab omnibus sciebatur .« Quid quod illa ediderit Pontius quo tempore iam recens erat Cypriani memoria; quo multi adhuc superessent Cypriani hostes qui nomini eius essent infensi, gentiles, lapsi, emuli, ipsi etiam heretici. Hosne igitur indormiisse, factique historiam, si falsa esset, tam refutatu facilem, pretermissuros, putant esse uerisimile? De somnii itaque  fide? Atqui illam manifestissimus omnique exceptione maior comprobauit euentus. Quamquam ergo defuissent illa, que uidimus de uisionum usu alia tam diserta testimonia, ipse tamen sibi comprobandis uel sole suffecissent cyprianice, totique adeo cultus christiani cause commendande.

§ 22.---Ultimis Cypriani temporibus, pontificatu nimirum Xysti, ille cuius supra meminimus Dionysius Alexandrinus, uisionis meminit qua factum dicit ut in hereticorum librorum lectione confirmaretur. Ita enim scribit in epistola ad Philemonem Ecclesie romane presbyterum: , , , ,  . Ab horum Dionysii temporum fine suorum temporum initium arcessit Eusebius . Qui cum hoc in sua historia notatu dignum duxerit, quousque donorum propheticorum successio permanauit; id sane innuit suo iam tempore illam defecisse. Atque adeo post Constantini tempora primum a doctoribus quesita est illius defectus ratio quamquam ne ita quidem omnimodam eorum defectionem agnouerint. At Constantino antiquiorem neminem fuisse puto qui illa defecisse crediderit; nedum ut de defectionis ratione laborandum esse censeret.

§ 23.---Est et illud animaduertendum, quod sane ad uisionem illius seculi commendationem plurimum  facit, quamquam noctu essent dormientibusque, ut plurimum oblate, non tamen intra priuatorum duntaxat hominum arcana esse reseruatas, sed uero palam et in facie Ecclesie, prima quaque occasione enuntiatas. Id ab ipsis usque apostolorum temporibus obseruatum esse constat. Prophetie ille quarum meminit epistola ad Corinthios, ecclesiasticorum erant omnino cetuum. Inde tanta cetuum illorum confusio, quod simul plures loquerentur, nec expectarent prophetandi uices; quod dona illa exercerent quibus Ecclesia edificari non posset, ut qui dono linguarum uterentur sine dono interpretandi; quod mulieres etiam, prophetisse nimirum, in cetibus uirorum preter sexus decorum, quodque sine  uelis, passis fortasse capillis, ad modum Sibyllarum, prophetarent. Nec aliter Agabus famem illam ecumenicam predixit, que imperante Claudio contigit; qua tamen predictione moniti statim antequam fames ipsa euenisset, subsidiis pecuniariis subueniebant, ad eamdem plane formam qua Cyprianum iam uidimus persecutioni similiter predicte etiamnum future occurentem . Erant enim publice ut plurimum calamitates prophetiarum istiusmodi argumentum, uel personarum saltem publicarum. Ista S. Pauli uincula predixit Agabus, Act. XXI, 10, 11. Predixerunt et alii discipuli, u. 4; predixit , cap. XX, 23, id est, ut ego arbitror, singularum ecclesiarum, que ea etiam etate secundum ciuitates distribute  sunt. Ita denique postremorum temporum predicti sunt errores : etiam in eo loco de conuentuum prophetis intelligo, quos cum dicit hec predixisse, id nempe innuit, disertis hec uerbis esse predicta, preter usitatum prophetiarum morem que symbolis ut plurimum intellectu difficillimis erant inuolute. Id saltem uerisimillimum est priuatorum nullas receptas esse prophetias qui se publico examini non probassent. Ita certe in publico munus suum exercuisse uidimus Ignatium. Publicum in usum prophetias suas scribere iussi sunt eiusdem seculi prophete. S. Ioannes, pseudo-Esdras, qui ueri prophete personam induere uoluit, et Hermas. Cypriani etiam tempore palam et in facie Ecclesie communicabant suas uisiones. uisionem illam ipsius  in exilio omnibus innotuisse iam ostendimus, uti etiam et illas de instante persecutione. Idque ex ipsa uisionum mentione sane abruptissima, colligitur, tum in hac epistola, tum in ep. XL de quinque presbyteris, tum in ep. LXIX de Florentio Pupiano. Ita certe perstrinxit, nec ullam umquam exponit, quasi rem commemoraret iam omnibus notissimam, queque adeo narratione non indigeret.

§ 24.---Quod cum ita se haberet, iam optime cautum uidebatur ne qui falsariorum doli fidelibus imponerent. Imprimis enim nulli ad hoc munus admitti potuerunt nisi quorum optima esset existimatio, uitaque ab omni fraudis astutieque suspicione alienissima. Ita factum ut prophete, omni suspicione remota, de eius duntaxat esse prophetia iudicandum.  Hoc autem iudicandi munus, ut quam accuratissime prestaretur, optima etiam erant in publico presidia. Aderant enim et alii prophete, aderant et prophetarum iudices, qui dono essent discernendi Spiritus instructi, ipsi etiam fame proculdubio integerrime. Horum si cum aliquo pugnaret cum id in confesso esset, eumdem Dei Spiritum sibi esse non posse contrarium; plane sequebatur iam locum esse suspicioni. Quamquam enim certum erat omnia diuini Spiritus dona esse pariter infallibilia; id tamen etiam certum, quoad credibilitatis, que uocant, motiua, certiora esse argumenta cur unus crederetur afflatus quam cur alii; iustumque esse ut qui minus esset credibilis, is a credibiliori iudicetur. Quod etiam ad fraudum  suspicionem attinet, alienissima erat etas puerorum, quos Cypriani seculo prophetasse iam uidimus.

§ 25.---Fraude itaque remota, alia tamen suppetebant argumenta quibus a Deo auctore profluxisse probaretur ea prophetia, uel enim alio edito miraculo se a Deo missum propheta confirmabat, quod signum prophete ueteris testamenti scriptores appellant; uel intrinsecis prophetie argumentis a Deo illam emanasse probabat. Si miraculo se commendare uellet, aliud donum haberet necesse erit, quod tamen non est, ex Euangelii economia, necessarium. Intrinsecorum autem argumentorum, que eo precipue spectabant ut reuelationem illam probarent, nature uires superare, natureque proinde auctori soli tribuendam, duo erant genera. uel enim occultas  hominum cogitationes proferebant, uel futura contingentia. Horum utrumque, ex illius presertim seculi principiis, soli Deo proprium, omnesque creaturarum uires superabat. Prius equidem; quia is solus , rerum atque cordium scrutator, cui omnia sunt nuda atque . Proinde arcana Dei nemo inuestigare poterat nisi Spiritus Dei . Spiritum etiam discretorem cogitationum et intentionum cordis appellat Apostolus . Qui ergo alienas cogitationes aperuerat, is ubi fraudis omnis suspicio remota erat, non alio quam diuino Spiritu afflatus credebatur.

§ 26.---Fuisse autem inter Ecclesie qui eo etiam essent dono prediti, constat ex Apostolo I Cor., XIu, 24, 25: »Si autem, inquit, omnes  prophetent, intret autem quis infidelis uel idiota: conuincitur ab omnibus, diiudicatur ab omnibus. Occulta enim cordis eius manifesta fiunt: et ita cadens in faciem adorabit Deum, pronuntians quod uere Deus in uobis sit.« In hoc Infidelis exemplo certum erat nichil agi potuisse ex condicto, ut proinde certissimum esset, qui ita cogitationes eius manifestaret, non alio illas, quam diuino Spiritu afflante didicisse. Huius gratie frequens fit in Saluatoris historia mentio , a quo accepit Ecclesia. Eadem usus est in Ananie et Sapphire ut in Simonis etiam Magi causa S. Petrus. De Simone ita: . Rursus:  . In causa Elime magis S. Paulus . Is enim plenus Sp. Sancto, non illud modo Elyme factum, sed dolosam etiam indolem reprehendit, quamquam antea ignoti. Usum etiam uidimus Ignatium, cum schismaticorum occulta consilia primus in lucem protulit. Et quidem nescio annon hoc fortasse fuerit donum cuius meminit Apostolus. Affinibus certe uerbis usi sunt scriptores sacri in hoc ipso Spiritus negotio. Dicitur , etc. Heb., Iu, 12, , I Cor., XIu, 24, et uero Spiritus pro corde cogitationibusque usus frequentior est quam ut de eo monendus sit lector.

 § 27.---Duo autem erant hominum genera quorum cogitationes ita patefierent. uel enim aliorum prophetarum cogitationes patefecerunt cum quibus nullum ipsi commercium habebant, ex quo magna accessit rei predicte confirmatio. Ita de Timotheo non una erat sed multe interque se consentientes prophetie de S. Paulo , ut supra uidimus. His autem maior erat adhibenda fides quod non humanorum duntaxat, sed diuinorum quoque arcanorum conscii uiderentur. Humanarum autem cogitationum duo erant genera que hoc dono essent manifestanda. uel enim fidelium erant ille, uel infidelium. Infidelium equidem si quis malo animo in ecclesiasticos conuentus irrepsisset, uel prodendi causa, uel ludibrio exponendi, uel ut mundano affectui  gratificaretur, id ipsum Spiritu reuelante prodebatur; unde fiebat ut si ex eorum numero fuisset, quos Greci appellant, non tam succenseret prodentibus, quam in eorum potius admirationem raperetur, ut in predicto loco innuitur Epistole ad Corinthios. Fidelium autem cogitationes prodebantur, si qui essent in clerum adscribendi, ut in exemplo Timothei; uel si qua fraude usi essent, ut in Anania et Sapphira; uel etiam insidiis, ut Iudam prodidit insidiantem ipse Dominus; uel alio denique fortasse quouis occulto flagitio. Id enim ipsum reprehendit in Anania et Sapphira  S. Petrus quod ausi essent non hominibus mentiri, sed Deo; quod Spiritum Domini tentarent. Quasi id exprobrasset, quod cum iis se  cetibus adiunxissent, in quibus Spiritus dona ipsi agnouerant; interque alia illud quoque quo arcana reuelarentur; ipsi tamen occulta sua flagitia latere posse sperarint, seque ea impune laturos. Idque ipsum magnum proculdubio incussit occultorum etiam flagitiorum metum, cum nullas deinde latebras securas fore intellexissent, u. 5. Nec est quod in hac ipsa ratiocinandi forma uel ipsi athei poterunt merito reprehendere.

§ 28.---Erat tamen et aliud argumentum, et quidem ipsi prophetie dono intrinsecum, quo prophetiarum suarum fidem ueteres confirmabant, futurorum nempe contingentium predictio. Que quidem certa esse, et a Deo auctore fuisse intellecta est, cum ipsam confirmasset euentus. Eratque hec argumentatio  ex christianorum principiis certissima. Ipse Deus eo prouocat apud Isaiam . Nec uero alteri quam Deo tribui de facto potuit hec futurorum contingentium prescientia ex principiis christianorum. Ut enim demus multos esse euentus qui uires creaturarum non excederent; concessa tamen illa, quam christiani tuebantur, prouidentia, erant nichilominus certi quidam euentus qui nullam habebant causam a natura determinatam, ex qua poterant antea cognosci; et uero qui non ex una aliqua causa, sed ex omnium consensu complexuque orirentur , illos uel unius cause defectus, uel etiam unius interpositio, incertos fecit, ut proinde non  possent nisi ex illa causa intelligi futuri cui aliarum omnium causarum complexio de facto esset obnoxia. Eam autem non aliam crediderunt christiani, quam primum, optimum maximumque Deum.

§ 29.---Crediderunt imprimis non casu factum esse mundum, ut uolebant epicurei, sed certa quadam prouidentia, factumque etiamnum eadem regi prouidentia qua factus est. Crediderunt deinde liberum arbitrium nulli esse cause alteri nisi Deo soli obnoxium. Proinde fati omnes illos sensus qui essent a supremi Dei decreto distincti, penitus reiiciebant, siue epicureorum illum a materialium causarum influentia petitum, siue astrologorum illum a celestium siderum siue motu deductum, siue etiam causalitate. Si ergo soli Deo liberum arbitrium obnoxium fecerint,  plane sequitur euentuum eorum certitudinem qui uel ab ipso libero arbitrio, uel a conditione aliqua per liberum arbitrium ponenda penderent, a Deo solo esse de facto deducendam. Quod uero ad materialium causarum euentus attinet, poterant illi motus uniuersalis uim aliquam mechanicam agnoscere. Sed nec ita talem illam agnouerunt, ut creatura aliqua, cum qua nobis est commercium, uel ipsa possit ex uniuersali illo motus consensu, futura contingentia cognoscere, uel nobis indicare. Indicare certe nulla potuit nisi intellectualis, quam christiani angelum appellamus. At qui cum nobis uersantur angelos, eos certis creaturarum prouinciis assignabant, uniuersorum prouinciarum , presidem existimabant, ut proinde angelorum, quos dixi, cum  nobis uersantium, nullus motui uniuersali fuerit admotus, ut possit ex causalitate sua de futurorum contingentium euentu iudicare. Sed nec eos ita incorporeos agnouerunt ut possent omnia creata in speculo creatoris intueri. Nec omnia creata illis innotescere crediderunt, nisi que Deus illis reuelare dignatus esset, nec etiam omnia illis reuelare de facto esse dignatum. Mysterium de incarnatione ab Ecclesia didicisse angelos testis est Apostolus . Tria etiam, ante incarnationem demonem latuisse, auctorem habemus Ignatium . Sed non uacat hisce ut singulis immoremur.

§ 30.---Liquet interim, data hac hypothesi, futura contingentia, siue a libero arbitrio, siue ab uniuersali  motu, pendentia, neminem posse, nisi summo illo Deo reuelante cognoscere. Sed nec si motum illum uniuersalem cognouissent, uel ita possent de euentuum istius modi certitudine iudicare. Nec enim ita mundum uniuersum mechanice a Deo regi credebant, ut non aliquando contra motum illum uniuersalem, sepius tamen preter illum, Deus interponere et uellet et soleret; contra equidem, in miraculis: preter illum, quoties uellet ordinarias etiam electorum preces exaudire. Frustra enim essent piorum preces ut plurimum, pro bonis presertim temporalibus; si nichil posset Deus preter uniuersalis nature cursum, sine miraculo, prestare. Toties enim edenda essent istiusmodi miracula, quoties  bonorum essent preces audiende. Quod si preter uniuersalem illum motum multa Deus et uelit prestare soleretque; sequitur ex illo, si uel maxime innotuisset, nichil esse de futuris contingentibus certo pronuntiandum.

§ 31.---Quod si hec, ut creatas uires ex natura sua non superarent, non tamen possent a creatura, nisi Deo reuelante, cognosci; id unum abunde sufficit, ut quoties hominibus innotuissent, Deo tamen summo essent merito tribuenda. Nec enim id querendum, Deusne ipse, an eius iussu permissuque creatura aliqua, ei tamen subdita hominibus ea reuelaret? sed, an, eo nolente, uis aliqua contraria? In eo enim uersatur erroris periculum. Atqui, data hac, quam representauimus, hypothesi; id certum  erat huiusmodi reuelationes a ui aliqua contraria esse non posse. Nec enim erat creatura que, Deo nolente, ea posset cognoscere; nec uerisimile erat, angelis contrariis et suis suorumque hostibus infensissimis, Deum ea reuelaturum, que non essent illorum nature debita, nec possent, nisi eo reuelante, cognoscere. Sequitur ergo, ut angelorum ministerio in reuelatione hominibus patefacienda uteretur, nisi bonis tamen minime usurum. Nec metuendum quin illi munere sibi commisso diligentissime fidelissimeque fungerentur. Ita constabat ueras hasce de futuris contingentibus reuelationes nisi a Deo auctore esse non posse.

§ 32.---Quamquam autem hypotheseos ueritas, cuius iustas hasce diximus esse atque legitimas consequentias,  ex docentium auctoritate probata est, que et ipsa aliis erat miraculis commendata; facit tamen nonnichil ad premissarum quoque ueritatem, consequentiarum quoque ipsa probabilitas, tamque apta inter se et cum phenomenis connexio. Nam in huiusmodi causis quas ipsas nulla nostra a priori ratiocinatio attingit, id unum student homines, ut sibi quamdam fingant hypothesin que cum phenomenis apte conueniat, nec aliam querunt eius probationem, quam aptam illam cum phenomenis conuenientiam, eamque ueriorem iudicant que phenomenis pluribus aptiusque respondet. Ita iudicant de motibus orbium celestium, marium, uentorumque: de magnetis natura aliorumque id genus omnium. Nec tamen minus est a nobis occulta ratio prouidentie,  quam orbium celestium. Nec minus apte conuenit cum phenomenis hec christianorum de prouidentia hypothesis, quam Ptolemei illa, siue etiam Copernici, siue alterius cuiusuis Astronomi cum motuum illorum phenomenis. Contra potius longe certiores erant christianorum etiam nature imperitissimorum, de futuris contingentibus prophetie, quam peritissimorum etiam astrologorum iudicia. Ex quo id etiam sequebatur longe esse uerisimilius, a Deo esse hec, quam a quouis naturalium causarum consensu repetenda.

§ 33.---Probata ergo prophetiarum preteritarum ex euentu ueritate, ita deinde prophete auctoritas accessit ad aliarum prophetiarum successum similiter  expectandum. Quoque sepius prophetiis eius euentus respondissent, eo certius constabat non casui hec, sed uero certis causis esse tribuenda. Cum uero duorum essent generum prophetie, alie clare facilesque intellectu, in quibus nulla esse posset de uero prophete sensu dubitatio; alie rursus pro usitato prophetiarum idiomate, symbolis enigmatibusque inuolute, ut egre intelligi posset quenam prophete esset aut numinis sententia: ex priorum ueritate de posterioribus erat solidissime iudicandum. Si omnes obscure essent, ut in oraculis Apollinis Loxie, nostrorumque hodiernorum enthusiastarum deliriis; nulla iam erant intrinseca credibilitatis argumenta, ut nisi forte eum locum extrinseca supplessent, quantumuis uere essent:  at nullum certe habebant ueritatis, quo a falsis internoscerentur, characterem, nec alios proinde, ut uera crederentur, obligabant. Sin alique perspicue; iam facile iudicium erat, de reliquis quid esset statuendum. Si euentus uel unius perspicue prophetie non respondisset; plane sequebatur nec reliquis esse fidendum, quin potius illas uel naturali enthusiasmo, uel alteri, potius diabolico spiritui quam diuino esse tribuendas. Ita Maximille prophetias re ellit Asterius Urbanus . Predixerat illa imminere et , cum tamen post annum tertium decimum iam elapsum, nec particulare bellum aut uniuersale in terris fuisset, christianis etiam pax firma stabilisque permansisset. Inde concludit fidem  ei omnem esse derogandam. Quod si euenissent que predicta sunt, pro talium euentuum frequentia prophete fides magis erat minusue stabilita. Omnino solidissima erat huiusmodi argumentatio, nec uideo quid in ea reprehendere possint, nedum ridere, scurre athei; nec quid simile obtendere possint pro suis, quas hodie uenditant prophetiis, heri nudiustertiusque nati fanatici, siue eorum qui communi protestantium uocabulo censentur, siue etiam eorum quos mysticos appellant theologos pontificii. Neutri argumentis extrinsecis utuntur, siue miraculis, coram et in propatulo, inque infidelium facie editis, siue aliorum, a nobis etiam agnitorum prophetarum testimoniis. Neutri testimoniis intrinsecis, siue cordium infidelium patefactis occultis, siue futurorum  contingentium predictione, iam diu ante euentum manifesta, publicamque in lucem edita.

§ 34.---Monendi sunt interim lectores non esse tamen quod prophetarum omnia prophetico sint spiritui tribuenda. Ne hoc quidem Iudei de suis, nec de Pythiis Greci, nec de prophetis suis gentiles alii, Phenices atque Aegyptii, nec qui prophetas agnouerunt, ullos docuisse arbitror. Eliseum latuit Sunamitidis infortunium. Humano etiam spiritu edidit nonnulla sanctissimus Apostolus. Non est igitur prophete fides in dubium uocanda, si qua illi humanitus dicta exciderint, hoc est, in iis que nec ipse Spiritui Dei, sed suo potius, tribuit. Ut si Apostolus in iis que se, non Dominum  hortari monuit, errasset; non debuit id in fraudem cedere aliarum eius prophetiarum. Neque uero ita incerta est, ut uoluit profanus Theologico-Politici auctor, horum utriusque distinctio. Quo loco cautionem interposuerant sacri scriptores, ea ipsa cautio signum erat, excipienda esse sola de quibus fuerat cautum, reliqua de alio esse spiritu intelligenda. Ita quia in scriptis epistolis, si qua suo spiritu protulisset Apostolus, id ipsum duxerat esse monendum, plane sequitur reliquorum auctorem diuinum Spiritum esse habendum. Contra quia Ignatius, que diuino Spiritu auctore edidit, eorum disertis uerbis Spiritum auctorem preferebat, id quoque sequitur, iis exceptis, reliqua priuato esse Ignatii spiritui tribuenda.

 § 35.---Sed et id existimant nonnulli, ueros afflatosque Dei Spiritu prophetas, in reuelatorum manifestatione suo esse spiritui permissos, ut pro suo captu ea aliis ennuntiarent, qui alius erat in alio excultior atque exornatior. Si itaque in rebus obiter notandis, nec ad precipuum prophetie scopum, quicquam facientibus, siue sue memorie lapsu, siue dum se auditorum erroneis quidem illis, sed receptis tamen preiudiciis accommodant, que tamen erant argumentationibus, quam ipsa reuelata, magis idonea, quia hec probanda erant, illis uti poterant ut concessis: si in his inquam hallucinati essent, ne is quidem error esset spiritui prophetico imputandus. Quod itaque pro Zacaria Ieremiam laudat Euangelista; quod 450 annos Iudicibus,  40 Sauli tribuat Apostolus, quod incertum stadiorum numerum memorat S. Lucas, incertum Baptizatorum S. Paulus; plane innuunt relictas esse scriptorum humanis captibus huiusmodi minutias, nec esse propterea quod in Spiritum diuinum referantur.

§ 36.---Est et aliud exemplum in quo non illorum modo qui prophetias audissent, sed et ipsorum quoque prophetarum irrepere possint errores, in prophetiarum scilicet obscurarum interpretatione. Erant enim nonnulle prophetie certo quodam Spiritus consilio, ita obscure, ut non possent sine alia reuelatione intelligi; ut prime non alium in finem date uiderentur, quam ut sanctorum prophetarum curiositatem diligentiamque pro secundis  impetrandis excitarent. Id uidemus in Daniele precipue, in quo frequens est secundarum uisionum pro primarum interpretatione mentio. Si itaque ante secundas uisiones ipse primas ausus fuisset interpretari, humano omnino, non diuino, spiritui tribuenda fuisset istiusmodi interpretatio, ut proinde eius error, si quis fuisset, iniquissime esset in Spiritum sanctum referendus.

§ 37.---Idem statuebant ueteres christiani de scriptis quoque prophetiis, sicubi fuissent obscure, nisi eodem quo dictate fuissent spiritu de nouo reuelante neutiquam esse certo intelligendas. Non est itaque quod miremur ueterum de propinquo mundi fine hallucinationes. Nec enim illum disertis uerbis  reuelauerat Spiritus. Colligebant potius ex tam frequenti extremorum temporum mentione in ueteris Testamenti prophetiis, quoties de rebus euangelicis occurrit mentio, que tamen de iudaice economie ultimis temporibus satis commode poterant intelligi. Omnino equum non est ut illos hominum errores Spiritui imputemus quos nec ipse Spiritus susceperat corrigendos; nec id ipsum asserebant qui ab illo spiritu afflati erant, esse id a spiritu susceptum. Suppetebat interim satis certa illa, quam diximus, iudicandi ratio. Si enim uel illorum que perspicua erant, nec ullum habebant obscuritatis effugium, queque spiritus nomine essent a uenditata, perpetuo constabat fides, nec a se ullibi dissentiens, id ipsum argumento erat satis  manifesto et spiritu afflatos esse qui ea predixerant, et quidem ueracissimo illo atque adeo diuino, ut proinde essent, in aliis quoque manifestis, spiritusque nomine manifesto uenditatis, similiter credendi. Si contra perspicuorum fidem euentus fefellisset, id satis erat ad similium reliquorum fidem abrogandam.

§ 38.---Recte quidem hucusque, ni fallor, obscurarum prophetiarum fidem ex manifestis confirmauimus, cum eiusdem prophete fuissent obscure ille cuius manifeste. Queret autem fortasse, nec immerito, lector, cum ad diuersos ille prophetie pertinerent, ut alterius manifeste essent, alterius obscure omnes, nulle manifeste, quo pacto essent, in eo casu, obscure a manifestis comprobande?  Poterat quidem ex indubii prophete testimonio dubius commendari. Erat tamen et alia probandi ratio a communi spiritus unitate petita. Ita enim ex illius eui principiis licuit argumentari, qui ad unam eamdemque communionem pertinerent, eorum unum esse spiritum, ex iisdem sacramentis, iisdem scilicet gratie canalibus, eiusdemque instituti uirtute deriuatum. Nec ea dumtaxat generali ratione concludebant unum esse unius communionis spiritum, quod pari ratione fuisset iisdem sacramentis collatus, que cum symbola essent certorum quorumdam legaliumque pactorum, de ipso illo nimirum spiritu conferendo, non poterant sane alios obligare quam quorum illa essent symbola, ut non possit malus spiritus in homines irrepere nisi qui uicissim cum  eo pacti essent; nec uero cum illo pacisci homines per symbola a bono spiritu constituta; sed quod etiam spiritus ipsum esset unitatis in eadem communione uinculum. Ut igitur ex illa exteriori communione erat de interna etiam communione presumendum, ita etiam sequebatur qui eorumdem fuissent sacramentorum participes, fuisse etiam pariter unius eiusdemque spiritus participes. Data ergo preternaturali aliqua motione, que nec a corporeo aliquo affectu, nec a naturali enthusiasmo proficisci poterat, sed esset plane in spiritum aliquem conferenda; id inprimis supponendum erat, non alium esse illum spiritum quam qui in reliquis eiusdem communionis membris operaretur. Ita recte quis ex  reliquorum membrorum operationibus siue de huius quoque membri spiritu iudicare poterat. Si bonus fuisset in aliis, malus utique in hoc esse non potuit. Que forte deerant in hoc membro argumenta quibus distingui posset utrumne ad bonorum esset, an potius malorum censum referendus; ea tamen in aliis eiusdem corporis mystici membris non deerant. Ita tandem eo deueniendum erat ut omnia quecumque aliorum membrorum dona, nec dona modo, sed et argumenta, quibus hoc ipsum donum in aliis comprobatum fuerat; ea quoque ad huius etiam fidem referenda essent, utcumque propriis fuisset argumentis destitutum.

§ 39.---Id tamen etiam sequebatur, nullum esse talium obscurarum prophetiarum nisi in Ecclesie unitate  presidium. Ut enim ille suo nomine nichil habent, quo commendarentur; ita, uiolata unitate, nichil ad earum fidem faciebant extrinseca hec, que dixi, argumenta. Si quem alium prophetam testem adhibuisset, ne ipse quidem testis, extra unitatem habebatur idoneus. Quod uero aliorum dona manifestationesque attinet, nichil illa ad prophetam extra unitatem attinebant. Quin potius, ea ipsa ratione suspecta erat, ex his principiis, quelibet extra Ecclesiam prophetia, a bono spiritu esse propterea non posse quod esset extra unitatem. Cum enim Deus media conferendi spiritus instituisset sacramenta, id illum uoluisse necesse erat, qui media a se instituta adhibere nolit, eum nec beneficia, per illa media obtinenda, consecuturum. Id ni uoluisset,  nulla fuisset mediorum adhibendorum obligatio. Et cum illa media a Deo instituta, non alia sint quam unitatis symbola  id innuisse uidetur nolle se aliis spiritum suum conferre nisi in unitate constitutis. Utcumque id certum, de facto illam obtinuisse apud ueteres sententiam, non aliorum esse Dei Spiritum quam unitorum. Ita in hoc ipso donorum spiritualium argumento inferunt, eum qui in non unitis uersatur spiritum non esse illum Dei Spiritum qui unitatis est uinculum. Illa ipsa ratione Apostolum usum obseruauimus in secunda nostra de schismate parte nondum edita. Baptismum, quo Spiritus confertur, regenerationis lauacrum appellant. Ecquis  dubitet nullum esse in non renatis spiritualis uite principium? Quin exorcismos baptizandis adhibebant paulo recentiores, id plane rursus innuentes in non unitis spiritum esse plane diabolicum. Hec utinam secum serio perpendant qui hodie ita sentiunt magnifice de suo extra unitatem spiritu. Id saltem uiderent non esse illam cum primeuis christianis affinitatem quam tantopere iactant uenditantque, in suis illis de spiritu pretextibus. Qui aliis utuntur quam a Deo institutis Spiritus conferendi mediis, alium illis esse quam diuinum Spiritum iusta est suspicio, deficientibus presertim illis, que dixi, argumentis ipsi prophetie intrinsecis. Atque hec de ueterum prophetiarum fide; in quibus nichil  uideo quod athei hodierni iure possint reprehendere.

§ 40.---De uisionibus tamen id obiter animaduertendum, nescio an ab aliis animaduersum, iuuenum illas fuisse proprias. Id e celeberrimo illo Ielis loco colligo: Prophetabunt filii et filie uestre; senes uestri somnia somniabunt, et iuuenes uestri uisiones uidebunt . Plane senibus ita somnia aptantur, ut iuuenibus uisiones. uehemens nimirum illa humorum agitatio non erat nisi in etatis uigore toleranda. Maximus enim imminebat in uisionibus a uisis terror, quem etiamnum tantum experiuntur qui rem habent cum phantasmatibus, ut macies illos et pallor occupet, sensimque in uitiosissimam corporis habitudinem coniiciat. Accedit  ipsius uiolentissima distortio, uultus trux, oculi ardentes, ora spumantia, palpitantium pectorum grauissimus anhelitus. Ita se quidem habuit in gentium prophetis, ut Tripodem inuitissima accesserit apud Lucanum Pythia, et nonnulle fuerint ipsa agitationis uiolentia extincte. Ita enim Lucanus :

   Nam si qua Deus sub pectora uenit,
Numinis aut pena est mors immatura recepti,
Aut pretium: quippe stimulo fluctuque furoris
Compages humana labat, pulsusque Deorum
Concutiunt fragiles animas.

Et ualerius Maximus de delphico oraculo: »Unde ut certe consulentibus sortes petuntur, ita nimius diuini Spiritus haustus reddentibus pestifer existit .« Longe  equidem uiolentior erat pseudo-prophetarum enthusiastarumque motus, ut hoc ipso catholici ueros a montanistarum illis distinguendos esse censuerint. Nulla erat in ueris prophetis insania, nulla illa tam uehemens iactatio. Sibi ipsis constabant potius, prudentes scientesque predicenda proferebant. Erat tamen uisorum terror humane nature fragilitati difficile ferendus. Horruit Danieli spiritus : collapsus est in terram ; non remansit in eo fortitudo, sed et species eius immutata est in eo, et emarcuit, nec habuit quicquam uirium ; iacuit consternatus super faciem suam et uultus eius herebat terre ; stetit tremens ; in uisione dissolute sunt compages eius, et nichil in eo remansit uirium, sed  et habitus eius interclusus est . Nec alius quam uisionis prophetice terror in Iobo  describitur, et in Abrahamo . Non est itaque quod miremur iuuenibus hec quam senibus fuisse tolerabiliora. Proinde etiam apud ethnicos Tiresias iuuenum esse docet. Ita enim apud Senecam ille :

   Si foret uiridis mihi . . . .
Calidusque sanguis, pectore excuterem Deum.
Cyprianus noster cum distinxisset uisiones nocturnas, que sunt ad senum potius somnia referenda, a diurnis prophetiis, innocenti puerorum etati hasce tribuit : nimirum, id  enim innuunt eius uerba superius exscripta, Spiritu sancto impleri, raptumque a sensibus, qui in illis Ecclesie contra montanistas disputationibus, extasis appellatur. Ut igitur Cypriano somnia sub uite finem obiecta esse discimus ex Pontio, ita si illarum, quarum meminit, uisionum alique ipsi reuelate fuerint, sequetur paulo post iuuentutem, uergente iam in senium etate passum esse, quod est sane uerisimillimum. Si enim senectutem prouectam attigisset, fieri uix potuit ut non ipsi Tertulliano innotuerit, cum tamen nusquam legamus nisi in libris eius fuisse uersatum.

§ 41.---Fateor equidem fuisse etiam etate Cypriani, qui somnia uisionesque ludibrio haberent. Sed quales fuissent illi, prodit ipse in epistola ad Florentium  Pupianum. »Quamquam, inquit , sciam somnia ridicula et uisiones ineptas quibusdam uideri, sed utique illis qui malunt contra sacerdotes credere quam sacerdoti.« Plane innuit qui ita sensissent, alieno fuisse in Ecclesiam animo. Quod autem tales ita sentirent, non erat utique mirandum. Fuerunt enim ipsi fere prophetie ceui, id hominum genus quos Scriptura [Figure: [Hebrew Text] 1Kb] appellat, qui quod argumentis numquam conficere potuerunt, id risu tamen atque iocis, scommatibus atque dicteriis conarentur ut religionem ludibrio exponerent. Et uero in prophetis gestus erant ab usu hominum communi nonnichil alieni, quos facile erat ridiculis hominibus representare tamquam ipsos etiam ridiculos. Iosephum fratres somniatorem  appellarunt , quod ipse quoque obseruarat Cyprianus. Prophetam illum qui ab Eliseo missus Iehu regnum isreliticum promiserat, insanum uocarunt principes exercitus, nec tamen oraculum ab eo editum neglexerunt. Ita quem nomine tenus insanum uocassent, serio tamen pro insano neutiquam habendum duxerant. Et frequentes ille temporibus etiam apostolicis cautele de non contemnendis extinguendisue prophetiis, id satis innuunt, quam procliues essent ad id faciendum homines de quo toties erant necessario monendi. Nec erat sane aliud illis temporibus expectandum quibus adeo essent prophete ceruicosi atque ordinis publici perturbatores, cum simul plures loquerentur, cum prophetisse in cetibus  uirorum, capitibus etiam discoopertis, preter sexus modestiam, concionarentur; cum dona sua sine omni edificationis utilitatisque respectu ederent prophete, essentque, ne in futurum ita deinceps facerent, Ecclesiastica tandem disciplina cercendi. Erant equidem hec prophetis ipsis, non donis eorum propheticis, uitio uertenda. Quem enim habuerunt spiritum, subiectus illis  esse dicitur, ne illius impetu hec fieri dicerentur. Experimur tamen hodie, in simili aduersariorum genere, quam facile officiariorum contemptus in contemptum uertatur officii; quam facile auideque minutias illas, si que alibi preter uulgi opiniones occurrant, iniquissimas profecto  boni honestique regulas, arripiant tamen ad contemptum personarum quorum conscientias male habet officii debita ueneratio; quam item facile ita se transuersum agi patiantur, ut ne cause ipsius meritum querendum putent, si quando de prophetarum personis minus honorifice senserint. Illis autem equos esse iudices nemo concedet.

§ 42.---Quod si illorum quoque prophetarum temporibus,  qui certissima edidissent prophetiarum suarum testimonia, fuerint tamen istius modi censores, non est utique mirandum si in Cypriani etiam tempora inciderint, cum iam inualuissent inter philosophos Epicurei, qui preter naturalia omnia ludibrio habuerint. Id unum satis erat, si qui prophetias, quos diximus, penitius intellexissent, nec eorum intererat ut false haberentur, eorum nemo illas in dubium uocarit. uidimus autem Cypriano ceuos prophetica dona in Ecclesia agnouisse, qui quidem illius seculi doctissimi haberentur, rerumque ecclesiasticarum peritissimi. Neque uerisimile erat tam seueram in Ecclesia disciplinam uigere potuisse, nisi de numine in Ecclesia presentissimo manifestissimis constaret indiciis.  Quod si illum spiritus prophetici pretextum possent falsitatis conuincere, iam labasceret una reliquorum fides, iam nichil erat quod Ecclesie communionem tot annorum penitentia tam ingrata ambirent; cum presertim nullus esset magistratus qui cogeret, esset contra qui rebelles foueret, omnique opera in rebellionem pelliceret. Quod autem ad atheos epicureos attinet, fuit ea semper estque hodie illorum indoles, ut generalibus suis hypothesibus contenti, in exempla particularia ne quidem inquirendum putent. Quam illi fuerint in rebus ecclesiasticis hospites, uel unius Celsi exemplo manifestum est. Qui cum sibi omnia compertissima esse iactabundus gloriatus esset, in rebus tamen Ecclesie raro scopum attingit. Estque  id in eo fere perpetuum, ut cum Ecclesiam ferire uellet, uix tamen ad alios quam hereticos Ecclesie extorres pertineant ea, quibus Ecclesie causam labefactandam credidit. Egregium uero illum Ecclesie censorem, qui ne Ecclesiam quidem ab hereticorum illi infensissimorum conuentibus poterat distinguere!



DISSERTATIO SECUNDA AD SANCTI CYPRIANI EPISTOLAM QUARTAM uIGESIMAM, AUCTORE DODWELLO. DE PRESBYTERIS DOCTORIBUS, DOCTORE AUDIENTIUM ET LEGATIONIBUS ECCLESIASTICIS.


 § 1. Presbyteri doctores Cypriano antiquiores, primarie in Ecclesia dignitatis.---§ 2. Apostolis ceui, a Iudeorum Scribis doctoribus deducti.---§ 3. Eorum officium in dono extraordinario fundatum.---§§ 4, 5, 6. Non omnium fuisse presbyterorum, ut uulgo putant, munus illud docendi.---§ 7. In audientium doctore probando presbyteros doctores solos consuluit Cyprianus.---§ 8. Audientes iidem qui catechumeni.---§ 9. uoce etiam catechumeni usi sunt. Audientium nomen unde deductum.---§ 10. Catechumenorum institutio mysteriis respondebat.---§ 11. Doctor audientium Cypriano hypodiaconus. De Panteno, Clemente Alexandrino, Origene, in schola Alexandrina catechistis.---§ 12. Inferiorum ordinum ministri, nunc Cleri communi nomine censentur, nunc  excluduntur, apud Cyprianum.---§ 13. Cypriani legationes omnes, alieque quarum mentio in eius Epistolis.---§ 14. Legationes per clericos, et quidem illos, ut plurimum, binos, raro hypodiaconatum excedentes etate Cypriani.---§ 15. Legationes alie Cypriano antiquiores, Clementis Alexandrini atque Irenei.---§ 16. Legationes Ecclesie Smyrnensis, Polycarpiane atque Ignatiane magis, quam Cypriani ille, honorifice.---§ 17. Legationes seculi Apostolici.---§ 18. Pro moribus iuris hospitalis expresse.---§ 19. Apostoli peregrinantes ita ab Ecclesiis recepti ut solerent a prouincialibus suis presides prouinciarum.---§ 20. Legationes illius seculi maxime honorifice.

§ 1.---Aut quando cum presbyteris doctoribus lectores  diligenter probaremus, Optatum inter lectores doctorem audientium constituimus. Obseruandum hoc munus presbyterorum doctorum, quod non Cypriani primum tempore natum erat, sed uero ab Apostolis usque ad eius tempora deductum. Cypriano antiquior Tertullianus meminit.  »Quid ergo, inquit, si episcopus, si diaconus, si uidua, si uirgo, si doctor, si etiam martyr, lapsus a regula fuerit; ideo hereses ueritatem uidebuntur obtinere?«  Ubi ita huius doni meminit, ut plane ab officiis ecclesiasticis episcopatus et diaconatus distinguat. Que enim sequuntur, personarum sunt dona, non officiorum; eaque ipsa ita inter se gradibus distincta, ut proximum martyri gradum doctor occupet, nec uiduis modo sit, sed et uirginibus dignitate superior. Idem postea: »Est utique frater, inquit, aliquis doctor gratia scientie donatus?« etc. Meminit Tertulliano ceuus martyr Saturus Aspasii presbyteri doctoris ab Optato episcopo dissidentis.  Meminit uariis in locis Hermas, lib. I, uis. 3: »Lapides quidem illi quadrati et albi, conuenientes in commissuris, ii sunt apostoli, et episcopi, et doctores, et ministri, qui ingressi sunt in clementia Dei et episcopatum gesserunt, et docuerunt, et ministrauerunt  sancte et modeste electis Dei qui dormierunt quique adhuc sunt, et semper cum illis conuenerunt et in se pacem habuerunt et se inuicem audierunt.« Mirum est quod hoc e loco eliciat Blondellus, eosdem fuisse episcopos atque doctores; quasi uero uerba illa, et episcopatum gesserunt, ad doctores referenda sint, et non ipsos potius qui etiam precesserant episcopos: presertim cum occurrant ibidem uerba illa, et docuerunt, que doctoribus aptissime respondeant. Fuisse equidem hoc dono instructos episcopos ut plurimum, est sane uerisimillimum propter preceptum Apostoli, quo Episcopum uult esse I Tim., III, 2; II Tim., II, 24, atque adeo e presbyteris illum precipue ad episcopatus honorem esse prouectum quem eo dono constabat esse preditum.  At presbyterorum etiam doctorum iam exempla uidimus, ut proinde necesse non sit qui doctor fuerit, eum fore etiam episcopum. Frustra uero nos ad illos auctores refert Blondellus, qui post extinctum in Ecclesia doctoratus donum floruerunt. Sed ad Hermam nostrum redeamus. Idem rursus, lib. II, Mand. 4: »Etiam nunc, Domine, audiui a quibusdam doctoribus, quod alia penitentia non est, etc.« Lib. III, Simil. 9. »Quadraginta uero Apostoli et doctores  sunt predicationis filii Dei.« Postea: »Et dixit: Quoniam hi apostoli et doctores qui predicauerunt nomen filii Dei, cum habentes fidem eius et potestatem defuncti essent predicauerunt his qui ante obierunt.« Iterum: »De octauo uero monte, in quo plurimi erant fontes in quibus adaquabatur omne genus creature Dei, tales sunt qui crediderunt apostolis, quos misit Dominus in totum orbem predicare: et quidam doctores qui caste et sincere predicauerunt et docuerunt, etc.« Ex quibus omnibus id etiam intelligimus, quenam illa fuerit doctrina unde doctorum nomen habuerunt, munus illud predicandi, ut loquitur Hermas, tantamque etiam fuisse eorum dignitatem, ut cum apostolis, ut plurimum, coniungantur.

 § 2.---Frequens etiam occurrit horum doctorum in Sacris Litteris mentio: Actor., XXIII, I, prophetarum et doctorum; I Cor., XII, primo apostolorum, secundo prophetarum, tertio doctorum ante alia Spiritus extraordinaria , u, 28, 29; Eph., Iu, II, apostolorum, prophetarum, euangelistarum, pastorum et doctorum. Inseruntur hic Euangeliste et pastores; dona N. T. propria, nec a Pentecoste, quo tempore Spiritus effusus est, deducenda. Euangeliste enim eo tempore necessarii erant quo euangelium ad exteros deriuandum erat, quod nescio an ante Cornelii historiam contigerit, fieri certe uix potest ut mortem Stephani antecesserit, persecutionemque ea occasione excitatam. Pastorum munus tunc necessarium erat, cum Ecclesie eleemosyne erant in pauperes  distribuende. Est enim ea ipsa distributio I Pet., u, 2, iuxta ea que supra disputauimus. Ita fiet ut donorum originalium proximus post prophetas locus sit doctoribus assignandus. Ex ipsa enim synagoga deriuatum est ad Ecclesiam huius muneris exemplum. Siquidem illi quoque erant sui Rabbini , , Scribe, ,  qui et simpliciter appellantur, Luc., II, 46. Fuisse etiam apud ipsos munus admodum honorificum constat e Rom., II, 18, 19, 20, 21. Ut necesse esset Saluatori de eo discipulos suos monere, ne illum titulum ambirent. Quam tamen, una cum officio, ambitionem etiam christianis irrepsisse suspicio est, S. Iacob., III, I.

 § 3.---Ut autem omnia Ecclesie munera primis illis originibus extraordinario Spiritus Sancti auxilio administrata sunt; idem et in hoc quoque munere contigisse certum est. Id innuit uerbum Eph., Iu, 11, referendum enim ad locum Ps. LXuIII, 19, u. 8, laudatum: . Sunt ergo etiam doctores illis accensendi. Proinde inter Spiritus habemus , Rom., XII, 6, 7: et , I Cor., XIu, 6, ad eamdem plane formam qua supra coniungi uidimus atque . Rursus, ibid., , u. 26. Nec aliam fuisse doctorum africanorum rationem ostendunt illa que superius e Tertulliano produximus ; quibus quem doctorem appellat,  eumdem gratia scientie donatum esse dicit. Probauimus enim istius modi Spiritus ad Cypriani nostri tempora permansisse. Fateor equidem illa etate donorum extraordinariorum usum in ordinariorum quoque munerum administratione fuisse. Sed uero munus hoc doctorum non minus fuisse quam donum ipsum doctrine extraordinarium, inde colligimus quod deficientibus huiusmodi donis, paulatim ipsum quoque munus in desuetudinem abierit. Nulla enim eius occurrit in posteriorum seculorum canonibus mentio. Nec etiam ullibi cum ordinariis episcopi, presbyteri aut diaconi officiis coniungitur in N. T. sed cum extraordinariis illis apostolorum, prophetarum, miraculorumque, que iamdiu defecisse omnes confitentur. Nec suppetunt patribus quarti  seculi et deinceps de eorum officio quod scribant ex sui seculi receptis moribus uel euanida uestigia, sed perinde ac nos, e textu solum ueterumque scriptis coniectantur. uideant igitur fratres Independentes qua ratione hoc officium continuandum censeant, cum tamen dona illa, quibus innixum probauimus, nec ipsi defecisse inficientur.

§ 4.---Animaduertendum preterea, cum de Presbyteris doctoribus meminit Cyprianus, id simul innuere, fuisse utique alios e presbyterio qui non fuissent doctores. Nec enim opus erat ut presbyteros doctores ab episcopis itidem doctoribus secerneret, ipse qui hec scriberet episcopus. Nec locum habebant alii in eorum probatione qui in clerum promouendi essent, quam presbyteri. Idem Saturus, cum Aspasium presbyterum  doctorem appellat. Cum igitur docendi illud munus ex Herma idem fuisse didicerimus, quod predicandi, plane sequitur, non omnium fuisse presbyterorum, ut in Ecclesia concionarentur, nedum ita fuisse officio presbyterali essentiale, quam putant hodierni, schismatici ut qui illud munus non prestiterit, is ne pro presbytero habendus sit quidem. Nec uero recentiorum seculorum id errori tribuendum erat. Idem etiam sub apostolis obtinuisse constat ex I Tim., u, 17, quamquam perperam colligunt illos presbyteros, qui alii essent a , fuisse laicos. Cur ita colligunt, nichil habent e textu, nichil e receptis illius seculi moribus, subsidii. Sequitur itaque ne ipsos quidem apostolos donum illud in ordinandis exegisse preuium, nec inter  ipsa manuum impositione collata locum habuisse; sed nec Deum ipsum, cuius nutu omnia tunc gesta sunt, quique Ecclesie in necessariis non erat proculdubio defuturus, tale hoc officium instituisse, ut ad eius administrationem esset hoc donum omnino necessarium.

§ 5.---Cum etiam ex receptis etatis sue moribus suas plerumque consuetudines mutuo acceperint christiani; uix puto ullum fuisse exemplum quo docendi munus cum sacerdotio esset necessario coniunctum. Iudeis diximus scribas fuisse atque rabbinos, e tribu proculdubio sacerdotali illos. Longe tamen aberat ut tota familia sacerdotalis scribe fuerint aut rabbini. Scribarum ordinem ab Aegyptiis fortassis  acceperint Iudei. Illis enim sui erant uiri sacrorum peritissimi atque doctissimi, ut proinde sacerdotes fuisse uerissimillimum sit. Nec tamen propterea sacerdotes omnes erant, quin paucorum potius fuisse uidetur hec dignitas, cum tamen tertia populi Aegyptii pars sacerdotalis fuerit. Idem de Atheniensium etiam gentiumque aliarum et statuendum, ut sine exemplo fuisse necesse sit, si hec duo munera, tam inter se diuersa, censuissent tamen sibi inuicem fuisse coniungenda. Erant tamen admodum pauca, si qua sint omnino, que a Christianis inducta sunt sine exemplo.

§ 6.---Cum itaque probauimus, neque ex instituto, neque etiam de facto, presbyteros omnes fuisse  docendi dono preditos; plane sequitur, qui dono illo caruissent, ita non fuisse ad docendum obstrictos, ut potius ab eo docendi munere temperare debuerint. Id enim hortatur Apostolus, ut, quo dono quispiam fuisset instructus, ei unice incumberet, Rom., XII, 6, 7, 8, etc.: »Sapere quemquam ad sobrietatem, et unicuique sicut Deus diuisit mensuram fidei, u. 3; certo quodam consilio ita distribuisse Deum, ut nemo dona omnia ipse habeat, alter autem ut alterius defectus suppleat, sintque ita sibi inuicem omnes mutuo necessarii, ut non sit SCHISMA in corpore .« Si itaque omnes qui dono quopiam caruissent, illud ne quidem exercere debuerint, sequitur illos quibus negatum esset docendi donum, ne docere quidem oportuisse. Agnoscimus interim  ex Apostoli mente, si qui sint utroque dono prediti et et , illos esse merito, duplici illo, quem dicit, honore dignos. Neque hec a nobis eo animo disputata sunt ut ignauie patrocinemur, si quis non sit aliis Ecclesie necessariis muneribus obstrictus. Nec id uoluisse Apostolum existimamus, aut Ecclesiam primeuam. Potius gaudendum existimarem atque gratulandum, si qua Ecclesia tales haberet presbyteros qui omnes huic docendi muneri ita satisfacere possent, ut nec illud ipsum indecore exequerentur, nec alia negligerent. Quod tamen schismatis pretextum faciant aduersarii, siqui dono hoc destituti in sacros ordines admittantur, aliisue Ecclesie curis pariter necessariis distineantur, quo minus huic possint cure unice inuigilare; quod etiam  reliqua negligant, preces publicas quotidianas, uisitationem fidelium, institutionem catechumenorum, sacramentorum celebrationem, moribundorum uiatica, quod unius huius muneris pretextu, ne tempus quidem sibi uacuum relinquant reliquis muneribus expediendis: ea sane ita non sunt apostolica, ita non primeue christianitati conformia, ut ne probanda sint quidem.

§ 7.---uidemus porro in hoc audientium doctore probando non alios a Cypriano presbyteros quam doctores esse consultos. Idemque ab eo in aliis quoque causis obseruatum esse est sane admodum uerisimile, ut qua in re quisque eminuisset, in ea illum duxerit esse consulendum. Proinde ita intelligendus est cum  communi presbyterorum consilio sua omnia a primo usque episcopatus exordio, gesta esse commemorat, ut in rebus singulis neminem, ad quem quidem ea res attineret, a consilio suo excluserit, omnesque etiam, cum res omnium interesset, admiserit. Id quidem exigebat apostolica illa de donis regula  ut quo dono quisque fuisset preditus, eius exercitio unice incumberet, nec se aliis immisceret ad donum suum nichil attinentibus. Sequitur etiam idem esse donum quo audientes atque illud quo fideles essent docendi, quia in audientium doctore constituendo presbyteros doctores consuluit.

§ 8.---Erant equidem alii audientes in penitentium censu, qui ubi Scripturas atque audiissent,  e synaxibus erant excludendi. Et quidem illi Cypriano nostro ceui, si Gregorii Thaumaturgi epistole canonice credendum sit. Sed horum nullum in Ecclesia africana extat, quod quidem sciam, ea presertim etate, uestigium. Nec alios doctores habebant quam fideles. Erant enim omnium fidelium communes ille, quibus hi intererant, auditiones. Neque uero ex usu Ecclesie africane alii audientes erant quam catechumeni. Iam supra uidimus qui catechumeni essent clero romano, Ep. III, eosdem audientes esse Cypriano, Ep. XIII. Constatque etiam e Tertulliano, quo nemo melior est Cypriani interpres. Apud illum audientes intinctis opponuntur, quo sensu tingui apud eumdem idem ualet quod baptizari . Eosdem auditores appellat, quorum et tyrocinia memorat,  ne quis dubitet alios esse quam catechumenos.

§ 9.---Et quidem ipsum hoc audientium nomen frequentissimum fuisse uidetur. Nec tamen desunt, ea quoque etate, exempla quibus iidem catechumeni audiunt, et quidem apud latinos etiam scriptores. Iam diximus hoc catechumenorum nomine usum esse clerum romanum. Usus etiam est et ipse Cyprianus Testim. lib. III. cap. 98; et Tertullianus, de Coron. Mil. c. 2; et Prescr. c. 41. Quod quarto tandem S. Augustini seculo et deinceps solum obtinuit. Quod uero ad nomen audientium attinet, e sacro codice omnino ductum puto, ex illis nimirum locis quibus fides ipsa toties dicitur, quam auditum reddiderunt antiqui etiam interpretes. Ita, fides ex auditu,  auditus autem per uerbum, Rom., X, 17; Auditus fidei, Gal., III, 2, 5; uerbum auditus Dei, I Thess., II, 13. Ex ueteri autem Instrumento deduxit Apostolus, Isa., LIII, 1: Quis credidit auditui nostro? Ita enim locum illum legerunt Tertulliani quoque Cyprianique interpretes. Ad illum autem Isaie locum nos disertissimis uerbis retulit Apostolus, Rom., X, 16. Nihil huc faciunt uulgaria gentilium , que ludicra plerumque essent. Faciunt tamen fortasse philosophorum illa que non aliis crederentur quam initiandis, ad formam mysteriorum.

§ 10.---Illam certe mysteriorum formam representabat tota catechumenorum erudiendorum ratio. uiuendi nouam formam suscipiebant initiandi . Et quidem in ea totus est Clemens Alexandrinus, in antiquissimo eius, quod habemus hodie, opere catechetico, Pedagogo uidelicet. Erant etiam in Petromate libri rituales initiandis legendi primum, deinde describendi . Et quidem de baptismi ritibus, de et , conuersione ad orientem occidentemque, etc., agit in Catechesibus suis Cyrillus Hierosolymitanus aliique.

§ 11.---Obseruandum denique ad officium hypodiaconatus spectasse illum audientium doctoratum. Idem Optato doctoratus audientium, quod lectio Saturo ad gradum lectoris promouendo, futuri nempe officii preuium experimentum. In Alexandrino , siue , idem munus presbyteris fortasse nonnunquam assignatum. Pantenum  uulgo existimant fuisse presbyterum, quamuis nescio sane ueterumne quispiam eum ita appellet . Clementem eius in eo munere successorem, presbyterum uocat Alexander Hierosolymitanus Episcopus . Sed quando scripta est ab Alexandro ea epistola, iam successisse uidetur in eius locum Origenes, ut proinde non constet fueritne presbyter cum munere illo ipse fungeretur. Non tamen presbyteratui id fuisse munus necessario annexum constat, quod ad illud euectus fuerit a Demetrio Origenes, octauum decimum duntaxat etatis annum agens, quo tempore non constat uel inferioribus quidem illis, quos pro sacris habent, ordinibus fuisse initiatum. Presbyteratum certum est, non ante iter Achaicum  sub Alexandro Seuero, ab eo fuisse susceptum. Idque eo fortasse consilio institutum est, quod fideles cum iam in sinum Ecclesie suscepti fuissent, proinde doctorem, habere debuerint, qui uel in Ecclesie estimatione esset sacerdos. Ad sacerdotes enim pertinuisse illam scientie gratiam, qua donandum Tertullianus dixit esse doctorem, e ueteris quoque legis prescriptio constat., Mal., II, 7. Illa enim ipsa scientie uoce usus est in eo loco, non modo uetus interpres hodiernus, sed ipse quoque Cyprianus. Catechumenis uero erudiendis, qui extra Ecclesiam siti essent, satis erat uel laicus, quem tamen, honoris causa, clero proximum eligebant. Presertim cum, ex iis que de eorum sententia superius disputauimus, constet uel uulgus christianorum ita extraneis quibusuis  sanctitate precelluisse, ut essent merito, si ad illos conferrentur, pro sacerdotibus habendi.

§ 12.---Obseruandum insuper, ex eodem hoc Cypriani loco, lectores etiam atque hypodiaconos generali clericorum titulo censeri. Id sane innuit, cum per clericos ad romanum clerum scribendum esse dicit, eaque ipsa de causa, lectorem fuisse Saturum, hypodiaconum uero Optatum a se constitutum. Simili exemplo Felicianus acolythus clericus dicitur Ep. Lu. Quod etiam ad lectores attinet, qui tamen inferior erat hypodiaconatu gradus, constat idem ex eiusdem epistolis de Aurelio et Celerino ad honorem lectoratus a se prouectis. De Aurelio ita scribit, Ep. XXXIII: »In ordinationibus clericis, fratres karissimi, solemus  uos ante consulere, etc.« Ergo et clericus erat Aurelius et ordinatus. »Merebatur, inquit, talis clerice ordinationis inferiores gradus.« Erat igitur et hic quidam gradus clerice ordinationis. Rursus: »Hunc igitur, fratres dilectissimi, a me et a collegis qui presentes aderant, ordinatum sciatis; quod uos scio et libenter amplecti, et optare tales in Ecclesia nostra plurimos ordinari.« De Celerino ita Ep. XXXIu, dignum esse dicit: »Ut qui sublimiter Christum confessus esset, clerum postmodum Christi ministeriis ecclesiasticis adornaret.« Rursus eumdem »Celerinum fratrem, inquit, nostrum, uirtutibus pariter et moribus gloriosum, clero nostro non humana suffragatione, sed diuina dignatione coniunctum.« Idem tamen hac ipsa, quam in manibus habemus, epistola,  lectorem Optatum clero dumtaxat proximum esse dicit, interque eos numerat qui ad clerum parabantur. Et in epistolis eius uel cleri nomine, uel ad clerum, datis, nusquam occurrit aliorum mentio preterquam presbyterorum atque diaconorum. Quis non uidet quam cleri nomine nunc laxius utatur, nunc strictius, pro more seculi, ut qui uno sensu clerici appellantur, sint, ad alios si conferantur, laicis accensendi? Idem de recentioribus Ecclesie canonibus obseruare poteramus. Sed nos de Cypriani temporibus, aut etiam antiquioribus, impresentiarum agere constituimus.

§ 13.---Est etiam obseruatione dignus mos illius seculi in legationibus ecclesiasticis. Erant enim dignitatis, tum eorum a quibus, tum ad quos, mitterentur,  obseruantissimi. Prima Cypriani legatio ad Romanos per Clementium hypodiaconum missa est; cuius mentionem habemus Ep. III, Iu, Xu. Secunda hec est ad clerum romanum per Saturum lectorem Optatumque hypodiaconum. Meminit hac ipsa Ep. et XXIX, XXXII. Tertia, ad eumdem clerum per Fortunatum hypodiaconum, Ep. XXX. Quarta Nouatiani ad Cyprianum de ordinatione sua per Maximum presbyterum, et Augendum diaconum, Macheum etiam quemdam atque Longinum, qui cuius ordinis fuerint, non constat, Ep. XLI. Quinta Cypriani cum synodo ad explorandam Cornelii ordinationem per Caldonium Fortunatumque episcopos, Ep. XLI, XLII, XLu. Sexta Cypriani priuatim ad Cornelium per Primitiuum presbyterum, Ep. XLI. Septima Eiusdem ad eumdem  per Mettium hypodiaconum, et Nicephorum acolythum, Ep. XLII, XLIII, XLIu. Octaua Cornelii ad Cyprianum per Augendum confessorem, Ep. XLuIII. Quem tamen ille locum in Ecclesia obtinuerit non liquet. Nona Antoniani ad Cyprianum per Quintum presbyterum, Ep. LII. Decima Cornelii ad Cyprianum per Saturum acolythum, Ep. Lu. Undecima Cypriani ad Cornelium per Felicianum acolythum, Ep. ead. Duodecima Pomponii episcopi ad Cyprianum cum synodo per Paconium fratrem, Ep. LXII; sed nec eius dignitas memoratur. Tertia decima Ecclesiarum Asturicensis et Emeritensis per episcopos suos Felicem et Sabinum, Epist. LXuIII. in ea causa qua de ipso fuerat episcopatu disceptatum. Subrogati enim  erant hi in locos Martialis et Basilidis Libellaticorum. Quarta decima: Quinti Episcopi Mauritanie ad Cyprianum primatem per Lucianum forte presbyterum, Ep. LXXI. Quinta decima: Cypriani, sed totius, ut uidetur, Ecclesie africane nomine, ad Firmilianum Cappadocie primarium, ut uidetur, episcopum, per Rogatianum diaconum, Ep. LXXu. Sexta decima: Tandem eademque ultima Cypriani ipsius in exilio iam constituti ad collegas itidem episcopos eosdemque in metallis uersantes, per uictorium Herennianum hypodiaconum, Lucanum, Maximum et Amantium acolythos, Ep. LXXuIII, LXXIX, LXXX.

§ 14. Notanda autem illa Cypriani uerba: »Et quoniam oportuit me per clericos scribere,« etc. Ex quibus constat, pro seculi illius more, legationes ecclesiasticas  non aliis quam clericis fuisse credendas. Id factum fortasse propterea quo maior fides nuntiis ultro citroque referendis accederet. Id tulit certe egerrime Cyprianus cum Ep. III cleri romani suspectam haberet, laborare ita epistole clerice fidem, ne mendacio fortasse aliquo et fraude corrupta esset. Scio equidem epistolam clericam tam uocari posse illam que a clero romano scripta esset , quam que Clementio hypodiacono, ipsi quoque clerico, legato tradita. Sed uero nuntii hoc in loco fides solius, non item illa scribentium, in dubium uocata est. Ergo clerici erant illi quoque legati de quorum dignitate aliter non constat. Et acolythi, et si qui alii inferiorum ordinum ministri, legationes obierint, illos quoque inter clericos, hoc ipso etiam argumento,  numeratos fuisse necesse est. Notetur etiam plurimas legationes duobus legatis fuisse commissas, presertim transmarinas. Quod enim Nouatianus quatuor miserit, id beneuolentie captande gratia factum esse probabile est. Idem fortasse de legatione ad martyras statuendum, quatuor illos legatos uel in martyrum honorem esse missos, uel quod uariis in locis martyres constituti essent, uel quo plures adessent fidei testes in Ecclesie eleemosynis distribuendis. Erant enim, in illa etiam etate, alioqui aurea, male fidei exempla in re pecuniaria. Talis fuerat, in ipsa etiam Ecclesia africana presbyter Nouatus, Ep. XLIX. Talis Felicissimus, Ep. XXXuIII. Talis denique  Nicostratus ipse diaconus et confessor, Ep. XLuIII, XLIX. Id etiam animaduersione  dignum, precipuum plerumque legatorum hypodiaconum fuisse, nec eum gradum excessisse. Ita fuit in legatione, prima, secunda, tertia, septima, sexta decima. Quod si aliquando superior quispiam sit missus, id tunc plerumque contigit cum unicus mitteretur, ut numeri defectum ita persone dignitate compensarent. Ita in legatione, nona, quarta decima, quinta decima. Quod aliter singulorum nomina, etiam inferioris ordinis, habeamus, non est tamen certum singulos dumtaxat fuisse missos. Idem obtinuit, non in legationibus modo transmarinis, sed et in illis quoque que prouincialium essent Episcoporum ad prouinciarum primatem, qualis erat legatio illa quarta decima. Quod uero episcopi ipsi legationem  obierint, factum id non est nisi rarissime, causisque alioqui grauissimis. In legatione tertia decima, causa manifesta est. In quinta etiam facilis. Erat enim inter episcopos disceptandum Cornelium atque Nouatianum. Erat etiam de litteris formatis in posterum dandis cauendum, quarum omne commercium inter alios non erat quam episcopos. Quid quod synodi africane etiam misse sunt, et ad synodum, prouincie nimirum episcopos, ad quos spectabat episcopi romani ordinatio. Synodi enim nomine, uti a gentilium usu ad christianos emanauit, sacerdotum collegia queque siue fraternitates appellantur, siue in conuentibus, siue etiam singuli. Nec desunt etiam apud Ecclesiam huius significationis exempla, si id inpresentiarum agerem.

 § 15. Ita quidem se res habuit legatoria etate Cypriani. Erant etiam nonnulle Cypriano antiquiores legationes ad eamdem formam expresse. Legatus ab Alexandro Hierosolymitano antistite  missus est Ecclesie Antiochene totius Syrie primarie  Clemens Alexandrinus presbyter, sed solus. Plane ad exemplum legationis quarte decime. Legatus erat martyrum lugdunensium uiennensiumque ad Eleutherum romanum pontificem presbyter Ireneus  ipse itidem solus . Aliarum legationum, ut puto, non habemus exempla usque ad tempora Polycarpi atque Ignatii . Ille itaque ut se habuerint,  age despiciamus.

§ 16. Et quidem epistola Ecclesie smyrnensis ad Philomelienses de martyrio Polycarpi, scripta est per Marcum quemdam fratrem, ad formam legationis duodecime quem latinus uetus interpres Martianum appellat, de cuius in Ecclesia loco nichil constat. Par est de Crescentis loco silentium, quo nuntio usus est in illa, quam ad Philippenses dedit, Epistola ipse Polycarpus. Epistole Ignatii , ad Smyrneos, Ephesios, Philadelphienses, Burrho diacono, sed qui communi Smyrneorum Ephesiorumque nomine ad illum missus fuerat, tradite uidentur. Relique cui tradite sint, non constat; sed Burrho etiam traditas, est sane admodum uerisimile. Notanda enim Ignatii uerba in Ep. ad Smyrneos,  . Non igitur ad Ignatium dumtaxat, sed cum eo missus est Burrhus , comes itineris futurus, nuntiusque legationibus obeundis. Quo nomine etiam Ephesios illos alios , Crocum, Onesimum, Euplum atque Frontonem, missos puto, atque adeo non alios quam illos pertulisse epistolam ad Romanos. Eodem munere functus est Philo etiam diaconus, Cilix . Sed nec Diaconi soli, alii etiam diaconis superiores legationes tamen obierunt tempore Ignatii. Honorabant Sanctum  per episcopos, presbyteros et diaconos, Asie ciuitatis et Ecclesie . Qui certe ipse legationis mos  seculum omnino Ignatianum sapit, non aliquod recentius. Id factum a Magnesiis testis ipse est amplissimus Ignatius , non Damam modo eorum episcopum, sed et presbyteros Bassum et Apollonium, et diaconum Sotionem secum fuisse Smyrne. Rogat ille sepius Ecclesias, ut legatum aliquem mitterent confirmande sedi sue antiochene episcopo destitute. Hunc ille nunc appellat , nunc , cuius meminit etiam in Ep. ad Philippenses Polycarpus. Quos uero ille legatos destinarint, ostendit idem sanctissimus martyr Ignatius in Ep. ad Philadelphienses:  , . Dubitatque in  ea quam diximus ad Philippenses Epistola ipse Polycarpus, ipsene legationem obiret, an alium potius mitteret legatum. Ita non erat a loco etiam episcopali alienum ut ipsi legationum munere fungerentur. Ex quo etiam obiter constat quam non fuerit, eo seculo, episcopi officium ita fixum, ut putauit Salmasius. Ipsum potius episcopi nomen a peregrinantium in grecis ciuitatibus officio desumptum erat. Et chorepiscopos appellant Canones, quorum idem rure officium atque in urbibus episcoporum. Est autem eadem illa uox qua apostolorum peregrinationes in antiquioribus Ecclesie monumentis denotari obseruauit ipse Salmasius. Nihil itaque uetat eosdem et apostolos fuisse et episcopos, et peregrinari potuisse et certis tamen Ecclesiis preesse.  Presertim cum non sit de aliorum apostolorum peregrinationibus e S. Pauli exemplo statuendum. Reliqui certe intra certas sese ut plurimum prouincias continebant, sub illius seculi finem, cum iam constitute essent ecclesie, et in ecclesiis episcopi. Non longe ab Hierosolymis peregrinatus uidetur S. Iacobus, si ueris monumentis credimus, etiam Actorum illis. Nec longe ab Hierapoli Philippum, nec ab Asia proconsulari Ioannem discessisse innuunt Polycrates et Clemens Alexandrinus. In his limitibus nichil uetat in Ecclesie primeue disciplina quin alii quoque peregrinari possint episcopi. Quid quod etiam S. Paulus  cum se reliquos apostolos in labore superasse contendit, id certe manifeste innuit, non esse reliquorum apostolorum labores e suo unius  exemplo estimandos. Singulos ab illo superatos esse apertius est quam ut de eo dubitari possit. Ita etiam eius uerba intelligi possunt ut omnes omnium labores, etiam collectos, longo post se interuallo reliquerit. Id si uerum sit, reliquorum apostolorum labores equare poterant episcopi. Aequauit fortasse Polycarpus, cum e Smyrna sua Romam sub Aniceto contenderet, inde fortassis in Galliam Lugdunensium illam uiennensiumque christianorum coloniam deducturus. Nulla certe primeue Ecclesie indubia monumenta suadent huius unius labores reliquorum apostolorum laboribus fuisse inferiores. Longe tamen abest ut episcopalis officii fines excesserit, uel ut eo nomine illum ueterum quispiam reprehenderit. Que cum ita  se haberent, erat utique omnino consentaneum ut non alios legationibus quam superiorum ordinum adhiberent, nondum in Ecclesiam introductis illis inferiorum ordinum ministris quibus usa est Ecclesia etasque Cypriani.

§ 17. Plane referebant hec Ignatiana etatis etiam apostolice recentissima uestigia. Illorum opera precipua in disseminandis potius, quam regendis Ecclesiis collocata est. Proinde consentaneum erat ut legati quam honorificentissimi deligerentur, presertim, cum id ipsum Euangelii propagandi munus, eorum fuisset precipue qui in primaria essent Ecclesie dignitate constituti, quales erant ipsi apostoli, euangeliste, etc. Habebant igitur Ecclesie, preter illos, primarii nominis, Christi apostolos, ipse quoque suos  quos itidem appellabant apostolos, propterea, ut uidetur, quod nuntii uulgo mitterentur, ut representarent, a quibus mitterentur, Ecclesias. Id enim ipsum innuere uidetur, ea etate, ipsum apostolatus nomen. Hi apostoli appellantur  Ita Epaphroditus Philippensium erat apostolus  Que autem beneficia illis collata sunt, ea non in illos solos sed redundare credebantur, propterea quod ecclesias illas, ut dixi, representarent. Ex quo intelligimus quantum aberrarit ab apostoli mente in horum apostolorum explicatione Walo Messalinus, cum secundarios hosce apostolos a primariis missos existimat ad ecclesias, non uice uersa ab ecclesiis ad apostolos. Id si fuisset uerum, ad attinere  non potuit illorum ille cultus, sed uero ad eorum potius a quibus missi fuissent apostolorum. Quid quod durior illa omnis uideatur interpretatio qua dicendi erant qui ad ecclesias plantandas missi essent potius quam illi qui ab ipsis missi fuissent ecclesiis. Dei certe Christique appellantur apostoli non qui ad Deum Christumue, sed qui ab iisdem mittuntur, ut noua prorsus exemploque omni destituta sit contraria illa locutio. Ab hac potius mittentis persone representatione primariorum quoque uidetur apostolorum origo deducenda. Principum satellites dicuntur quorum id officium est ut principibus coram adsint, semperque in eorum conspectu obuersentur. Inde uultus principum intueri, atque ab eorum uultibus procedere dicuntur. Quos  uultus appellant interpretes latini, eos [Figure: [Hebrew Text] 1Kb] pro suo idiomate hebrei. Eam uocem reddunt interpretes greci. Pro eo principum more Dei quoque presentia maiestatica uultus facieique metaphoris in Scriptura obumbratur. Panis propositionis panis facierum appellatur, eorum nempe proprius qui principum commensales fierent. Angelus presentie in propheta idem est qui Dei faciem intueri dicitur in Euangelio. Ut autem pro nuntiorum dignitate de principum erat contumelia iudicandum, eo grauiori quo nuntius fuisset honoratior; ita is honoris gradus summus erat, si quis esset in principum conspectu frequentissimus. Qui igitur e principis uultu egressus diceretur, illum si quis minus honorifice tractasset,  perinde erat ac si principem ipsum coram agentem presentemque contempsisset. Cum itaque communem sibi atque apostolis honorem fore contemptumque Dominus profitetur, id nempe innuit in eorum nuntiorum numero habendos qui essent . Idem ergo de his ecclesiarum apostolis statuendum ab ecclesiarum quasi uultibus fuisse, cum in utrosque, tam ecclesias nimirum ipsas, quam missos ab ecclesiis apostolos, communes redundarent honores atque contumelie, quasi unam utrique eamdemque personam sustinerent. Quod si uerum esset, quod contendit Salmasius, secundarios hosce ecclesiarum apostolos non alia de causa fuisse ecclesiarum quam quia ad ecclesias plantandas mitterentur; non esset sane cur possent a primariis etiam apostolis hoc solo nomine  distingui. Ipsi enim illi Christi apostoli ad hoc quoque idem plantandarum ecclesiarum munus missi sunt a Christo atque destinati . Certos enim et ipsi habebant ex pacto , ne in hoc inferiores existimemus secundarios hosce fuisse apostolos. Quod uero munus illum Epaphroditi apostolatum proprie spectarit, ex eadem illa ad Philippenses Epistola facile colligimus . Habeo autem omnia, et abundo: repletus sum, acceptis ab Epaphrodito que misistis, etc. Rem igitur pecuniariam spectabat illa legatio. Quod non ita tamen intelligendum erat, quasi, peracta ea dispensatione, ad suos e uestigio reuerterentur. Qui ita missi essent, alias deinde legationes, eius ad quem missi essent, nomine obierunt, idque in longinquas nonnunquam  regiones, quoties id e re esset Ecclesie catholice publica. Ita apostolos illos ecclesiarum commendat Corinthiis a se proculdubio eo missos. . Ita Ephesios ad se missos Romam destinasse uidetur Ignatius . Erant enim eo ipso consilio missi quos dicto loco  memorat Apostolus. Inde intelligimus quinam essent apostoli quorum mentionem habemus  non alios utique quam hos, quos diximus apostolos. Iidem ; ; , , quorum ad officium ita pertinebat uiris illis primariis ministrare, ut, si qui recesserant, illi officio defuisse existimarentur. Ab hisce se desertum, in epistolis nonnunquam queritur Apostolus. Iidem   ; . Et uero quamplurimi erant qui S. Paulo ita ministrarent, nonnulli equidem ab ipso assumpti, nonnulli ab ecclesiis ad illum delegati, nonnulli etiam a seipsis deuoti atque dicati. Idem ab apostolis ipsis obseruatum est, ut grauissimis de causis legatos non alios adhiberent quam qui reliquis precellerent. Ita factum in Concilio hierosolymitano, cum de circumcisionis necessitate ad Ecclesiam antiochenam mittendum esset Apostolorum decretum, non obuios quoslibet qui se ultro offerebant, sed electos e suo numero uiros constituerunt qui hoc munere fungerentur.  , etc. , etc. , quod et re ipsa prestiterunt. u. 25. Nec aliter Iudei, a quibus ad christianos emanasse uidetur exemplum. Illi etiam delegarunt in omnem terram, , teste, non uno in loco, S. Iustino Martyre .

§ 18. Neque uero mirandum apostolis hec prestitisse ecclesias, cum etiam plebeiis christianis eadem prestiterint, si quando in rebus rem christianam publicam attinentibus occuparentur. Erat nimirum non minima communionis pars in hospitii iure posita, quo spectant etiam ueterum quamplurime littere commendatitie, quarum ad imitationem littere etiam ecclesiastice formate suscepte concepteque sunt.  Hospitibus autem commorantibus sumptus gratis suppeditati sunt discedentibus xenia donata, et si necesse esset, comites itineris additi, si ultra essent profecturi. Hec ex antiquissimis Homeri hospitiis manifesta sunt, que in mores Grecorum recentiorum deinde transierunt. Hanc commendant aliquoties apostoli, et quidem eo in loco illam habuerunt primeui christiani ut priuati aliquoties diuites se suaque omnia sanctis undequaque peregrinantibus excipiendis dicarent. Talis fuisse uidetur Gaius non S. Pauli modo priuatus hospes, sed totius etiam Ecclesie . Eodemque nomine commendatur a S. Ioanne, tertia eius Epist., u\. 5, 6, 7, 8. Talis etiam fuit Philemon, Ep. ad Philem., u\. 5, 6, 7, et Mnason Cyprius, Act. XXI, 16. Ecclesiarum tamen  publicum id uulgo fuisse uidetur officium. Illo nempe hospitii iure usas legimus in se inuicem illorum temporum integras etiam ciuitates. Exempla habet nonnulla, ni fallor, in uerrinis Cicero. Ut proinde ad ecclesias, que ciuitates integras, pro illius quoque seculi more, complecterentur, queque ciuitatibus proinde conferuntur ab Origene , dimanare facillime potuerit. Presertim cum Iudei etiam hierosolymitani cum prouincialibus eadem officia, ante Christianismi etiam natales exercuissent. Ne longius abeam, id colligo ex Act. XXuIII, 21, propterea qui in publicis essent Ecclesie officiis constituti, ad illos precipue spectabant hec hospitalitatis munia. De uiduis Ecclesie ita scribit Apostolus : Si hospitio recepit, si sanctorum  pedes lauit, si tribulationem patientibus subministrauit. De episcopo: Oportet enim episcopum irreprehensibilem esse, unius uxoris uirum, sobrium, prudentem, ornatum, pudicum, hospitalem . Rursus de eodem: Sed hospitalem, benignum sobrium , etc. Is enim erat, teste S. Iustino martyre .

§ 19. Hec igitur erga omnes erant peregrinantes communia ecclesiarum officia, que quin ipsis etiam apostolis officiosius prestarentur, nichil sane est quod dubitemus. Nescio quicquamne fuerit quo uiri illustres, pro illius seculi more, excipi solerent, quin idem illud in apostolis primariisque Ecclesie uiris excipiendis  obseruarint etiam Ecclesie; et quidem eo promptiori animo, quod non illorum modo gratiam, quibus ea prestiterant, sed Dei adeo ipsius, cuius in opere occuparentur, se demereri crederent, participesque se illorum quoque operum futuros. Apostolo Romam uenienti obuiam effusi sunt fratres, usque ad Appii forum et Tres Tabernas . Ignatio tamen ad martyrium properanti usque ad portum. Melitenses discedentem multis honoribus honorauerunt, et nauigantibus imposuerunt que necessaria erant . Erant hec eorum proculdubio xenia. Discedentem ad nauem usque comitati sunt Ephesii . Hec erat , cuius etiam ipse quamplurimis in locis meminit Apostolus. Id autem ad honorem uenientis, pro illius quoque etatis consuetudine,  spectabat, ut quo quisque dignitate esset illustrior, eo forent etiam illustriores ii qui in eius occursum mitterentur. Idque etiam obseruatum in excipiendis prouinciarum presidibus, ut quem ad locum prouincie primum appulissent, eo legationes a ciuitatibus, uirorum in sua quisque ciuitate primariorum, mitterentur. Idem etiam a ciuitatibus uicinis obseruatum in peregrinationibus. Id cum christiani in apostolorum uirorumque Ecclesie primariorum peregrinationibus imitarentur, id quoque imitatos uerisimile est, ne uenientium dignitati deessent legati. Quamquam enim fastum mundanum procul amandarint apostoli, erant tamen decori iidem obseruantissimi retinentissimique. Id certe S. Pauli fuisse uidetur ingenium, ea indoles. Nec id quidem immerito. Cum  enim in ita exceptis nullum esset, illis presertim persecutionum seculis, fastus periculum; multa tamen erant in his adiaphoris que ad subditorum cultum reuerentiamque conciliandam facerent, que non erant sane negligenda, cum presertim non imperarentur hec officia, sed uero liberrimo ardentissimoque subditorum prestarentur obsequio.

§ 20. Atque hinc concludimus, quamquam aliunde non intelligeremus quem locum in Ecclesia obtinuerint qui his legationibus obeundis destinarentur, non esse tamen quod dubitemus quin is fuerit admodum honorificus. Ordinariorum horum Ecclesie ministeriorum in prima illi eui apostolici historia, rarior occurrit  mentio, episcoporum uidelicet presbyterorum atque diaconorum. Frequentiores erant extraordinarii, apostoli, euangeliste, pastores atque doctores et prophete notioresque omnino atque celebriores. Et probabile quidem est horum fuisse propriam primariam illam simplicissimamque Ecclesie administrationem; tum deinde, cum perturbatiorem illam inordinatioremque experti essent, paulatim in eorum locum successisse ministros illos, quos hodie retinemus, ordinarios, paulatimque, pro synaxeon disciplina, extraordinarios illos ordinariis factos esse subditos. Quando igitur synaxeon munia obierunt hi extraordinarii ministri, frustra expectabimus ordinariorum ministrorum mentionem. Id unum sufficit, fuisse illos, non summa modo dignitate, sed summo  etiam, in Ecclesie administratione, loco, ut proinde, si quas illi legationes obierint, admodum illas fuisse honorificas necesse esset. Cum uero tandem, propter synaxeon disciplinam, ordinariis subiicerentur synaxeon ministris, adhuc tamen honorem proculdubio summum retinuerunt. Nec enim erant illi certis quibusdam ecclesiis affixi, sed potius totius Ecclesie catholice communes, quod  fieri uix potest quin eorum officio anteferretur qui singularum essent dumtaxat ecclesiarum. Ex hoc autem extraordinariorum ministrorum numero fuisse uidentur qui legati constituti essent. Ipsa illa eorum  dona infidelium causa, potius quam fidelium, data esse agnoscit apostolus utiliora proinde futura, si in conuertendis infidelibus potius quam fidelibus confirmandis, collocarentur. Cum presertim eo ipso consilio missi essent, non qui uenientes exciperent modo, sed qui comites essent et itinerantium atque peregrinantium. Sed uero aliam omnino administrandi rationem exigebat illius etatis Ecclesia quam sequentium, ut frustra sint omnino qui nichil hodie in Ecclesia permittunt nisi quod ad illius apostolice Ecclesie accedit exemplum. Considerande sunt omnino circumstantie et prudentia adhibenda, qua certum est multis in rebus usos esse apostolos.



DISSERTATIO TERTIA DE SECUNDO MARTYRII BAPTISMO, AUCTORE DODWELLO.


§ 1.---Cur singularem huic argumento dicemus dissertationem.---§ 2. Ab antiquissimis usque Ecclesie temporibus ad nostra hec descendit opinio.---§ 3. Baptismus aqueus et unio externa cum Ecclesia prerequisita ad sanguinem martyrii baptismum. ---§ 4. Baptismum sanguineum aqueo pretulerunt ueteres.---§§ 5, 6. Explicatur, hac in causa, locus Cypriani.---§ 7. Defenditur hec ueterum sententia.---§ 8. E quibus Scripture locis illam collegerint.  ---§ 9. Obseru. primo e factis Domini legitimam procedere argumentationem, precipue id genus factis qualia adhibuerunt, hac in causa, ueteres.---§§ 10, 11. Obs. secundo, non e factis modo, sed ex ipsis Domini uerbis, constat pro baptismo habendum esse martyrium.---§ 12. Obs. tertio, non uerborum esse dumtaxat, sed rerum etiam ipsarum baptismi atque martyrii affinitatem. Locorum occasionem, in quibus de baptismo sanguinis agi crediderunt ueteres,  fuisse martyrium. Domini baptismus eiusdem erat martyrium, idque sensu Ecclesiastico.---§§ 13, 14, 15, 16. Heretici apostolis ceui martyrium negabant. Horum pseudo-Christos refellebat S. Ioannes argumento a ueri Messie aduentu per aquam et sanguinem. Explicatur tota illa argumentatio.---§ 17. Obseru. quarto, in ipso illo initiationis expiationisque ritu, cui peccatorum purgationem tribuebant ueteres, tam frequentem fuisse apud illos sanguinis quam aque usum: et quidem sanguinis initiatorum proprii. ---§ 18. Nec id modo in initiationibus, sed et in pactis obtinebat, pro moribus ueterum antiquissimis. ---§ 19. Ut sanguini, in hoc expiationis negotio partes concedebant facile primarias, ita humani sanguinis, pre aliis etiam sanguinibus, uim longe maximam  agnouerunt.---§ 20. Obs. quinto, ad ipsum baptismi sacramentum pertinere sanguineum hunc baptismum, et quidem ita pertinere ut partem eius precipuam consummet.---§ 21. Primo pactum baptismale pro illis  pactorum esse moribus explicandum.---§ 22. Secundo ut in aliis pactis, ita et in nostro quoque baptismali, duo esse a se inuicem distinguenda diuersarum partium officia, Dei alia, alia nostra.---§ 23. Tertio, ius illud legale omne, quod pacti beneficio obtinemus, ad Dei promissiones, ex officii nostri prestatione esse deducendum.---§ 24. Quarto, que nobis incumbunt in hoc pacto baptismali conditiones a nostra parte prestande e symbolorum solemnium significatione colligendum.---§ 25. Quinto, in symbolis baptismi  nostri sacramentalis solemnibus, non aque solius baptismus denotatur, sed etiam ille sanguinis; et quidem ita denotatur ut ad unum eumdemque baptismum uterque pertinere intelligatur.---§ 26. Ita se habet de facto.---§§ 27, 28. Redditur facti ratio.---§§ 29, 30. Sexto, ita adumbratur in ipso aquei baptismi symbolo baptismus sanguineus, ut plane innuatur nullam esse aquei baptismi efficaciam nisi ad sanguineum baptismum referatur.---§§ 31, 32. Infertur septimo, non modo ex pacti baptismalis lege, sed uero ex eiusdem etiam equitate, uindicari posse in sanguineo baptismo omnia beneficia a Christo, pro sua pacti baptismalis parte, prestanda.---§§ 33, 34. Infertur octauo plenam omnium peccatorum precedentium indulgentiam tam esse martyrio, quam baptismo,  concedendam.---§ 35. Nihil esse alienum a baptismi natura quod temporis interuallo seiungantur a se inuicem baptismus aqueus atque sanguineus.---§ 36. ---Nono martyrum sanguinem pro Christi sanguine habuisse ueteres.---§ 37. Decimo precipue si, pro Christi exemplo, publica animarum causa fuisset effusus.---§ 38. Defenduntur ueteres.---§ 39. Martyrium in altero etiam eucaristie sacramento spondemus.---§ 40. In martyrio ius ad beneficia baptismi tam priuatiua, quam etiam positiua, consequimur.

§ 1.---Diximus, superiori dissertatione  , in primorum  temporum martyriis, locum ab auxilio diuino primarium obtinuisse recepta illius ecclesie primeue de martyrii dignitate dogmata, illud inprimis quo secundi baptismi uicem atque beneficia martyrio uindicabant. Hoc, quia alienum scio a recentiorum placitis qui suas sacrarum litterarum interpretationes, utcumque infirmas, nec certo aliquo ratiocinio nitentes, ueterum tamen ratiociniis anteponunt; et quia tota hec mystice argumentationis ratio, que mysticarum omnino scripturarum, huiusque adeo de sacramentis argumenti, est, suo quodam iure propria, contempta tamen uel neglecta est a celeberrimis plerisque nostrorum temporum interpretibus; et quia qui hanc ueterum sententiam tuentur hodie scriptores pontificii, unam ueterum auctoritatem tamen  obtendunt, plane de eorum ratiociniis securi, rectene tam e Scripturis, et pro primeue christianitatis captu (cui tamen soli Spiritum S. in Scripturarum concinnatione consuluisse alibi probauimus , atque adeo solide, collegerint: proinde consultissimum duximus si tam iucundo utilique argumento, propriam suam singularemque dissertationem assignaremus.

§ 2.---Ab antiquissimis itaque temporibus Ecclesie, recentissimaque apostolorum memoria, deducta hec est de secundo martyrii baptismo sententia, et in Ecclesia uulgariter recepta. De Felicitate ita auctor Actorum : »Item Felicitas saluam se peperisse gaudens, ut ad bestias pugnaret, sanguine ab obstetrice ad retiarium  lotura post partum baptismo secundo.« Eodem spectat etiam gentilium de Saturo acclamatio cum uno leopardi morsu totus suo sanguine perfunderetur, saluum lotum! saluum lotum! quod ita interpretatur Actorum auctor, ut ad secundam martyrii lotionem facta esset uel a nescientibus turbis allusio. Ita iam obtinuerat apud christianos ea loquendi ratio qua quis etiam martyrii pariter ac aque baptismo lotus diceretur. Secunde porro intinctionis uoce usus est de martyrio Tertullianus , quod et alibi secundi Lauacri, sanguinis nimirum baptismi, nomine designat. Nec aliter Origenes qui ex eo ipso baptismi officio colligit recte, martyrium baptismi nomine, meritoque, insigniri posse, quod peccatorum remissionem prestet pariter  ac baptismus, ne solius nominis hic haberi rationem suspicentur aduersarii : , inquit, , , , , etc. Idem et in aliis locis sepe habet idem Adamantius . Idem sepe noster Cyprianus, , et recentiores alii Cypriano Patres quamplurimi, quos tedet in hoc loco sigillatim recensere. Inde enim consentientibus Grecorum Latinorumque suffragiis comprobata hec opinio ad nostra usque tempora descendit.

§ 3.---Est porro illud animaduersione dignum, ita inter se duos hosce aque atque sanguinis baptismos contendisse ueteres, ut nonnunquam postponant secundum hunc sanguinis baptismum aque illi primo, et uice uersa nonnunquam anteferant, diuerso id nimirum respectu atque consideratione. Quod quidem ad illud spectat aquei baptismi officium quo unimur Christo atque Ecclesie, quamquam superiori iam dissertatione ostenderimus suam quoque uim in hac ipsa quoque unione augenda saltem atque promouenda  concessisse ueteres: ita tamen illam concesserunt ut uim interim eius nullam agnouerint ad eorum unionem promouendam qui nondum essent preuio aliquo atque inchoato saltem unitionis uinculo Ecclesie conglutinati, seu communionis in officio eucaristico, seu baptismi reipsa suscepti, uel in uoto saltem expetiti, que causa erat competentium Catechumenorum; uim rursus nullam ad martyrii beneficia nondum unitis impetranda. Nec enim martyrio beneficium aliquod tribuunt si quis extra unitatem passus fuerit; sed nec illud eius beneficium agnoscunt, ut ea ipsa ratione quis unitus inuisibili aliqua unitate censeatur si martyrium passus fuerit. Proinde hereticorum schismaticorumque martyria, illorum uidelicet, qui aliquo uel actu suo, uel Ecclesie, ab unitate  abscissi essent, nec unitorum fuisse crediderunt, nec adeo ullius apud Deum pretii. Catechumenorum causam fauorabiliorem censuerunt, qui non tam essent ab unitate seiuncti, quam eam ipsam unitatem nondum consecuti; quibus ita uitio non esset uertendum quod nondum essent uniti, ut contra laudi potius esset quod ecclesiastice discipline leges obseruassent. Hi certe uoto tam suo, quam Ecclesie, uniti iam erant; et cum se legibus ecclesiasticis subiecissent, eo ipso se politice unitatis membra professi sunt, quod mysticam illam unitatem, quantouis eam haberent in pretio, arripere tamen non auderent; expectarent interim, dum, per leges ecclesiastice politie eam rite adipisci liceret. Illis igitur equum erat concedi unitatis beneficia, qui iam ea essent,  que legitima esset, unitate coniuncti; nec ulla sua culpa impedirentur quominus illam quoque consecuti essent que nondum esset legitima. Erat autem martyrii fructus inter unitatis beneficia, pro illorum seculorum sententia, censendus. Hanc catechumenorum causam agit in epistola ad Iubaianum noster Cyprianus . Damnasse autem hereticorum schismaticorumque martyria notius est quam ut ulla probatione indigeat. Nec solum fuisse in hac causa Cyprianum, sed Ecclesia pariter uniuersa suffragante, damnasse, ex ipso S. Augustino liquet, qui cum nostro martyri, in causa baptismi hereticorum sese strenuissime opponit, hanc tamen eius de hereticorum schismaticorumque martyriis censuram ubique  comprobat; ex ipsa etiam Ecclesie catholice praxi liquet, que cum uerorum martyrum semper fuerit obseruantissima, numquam tamen illis hereticos schismaticosue accensuerit, nulla eorum nomina in fastos suos admiserit, nullam instituerit eorum solemnem commemorationem.

§ 4.---Quamquam ergo ad subiecti dispositionem necessarius sit prior ille aque baptismus, ut quis sanguinei baptismi possit fructum percipere; si tamen recte hanc comparationem instituere uelimus, et de utriusque baptismi beneficio iudicare, id porro querendum utrius baptismi magis sit beneficium in subiecto rite disposito? Et quidem huius beneficii respectu sanguineum baptismum aqueo pretulerunt Origenes et noster Cyprianus. »Baptisma sanguinis,  inquit Origines , solum est quod nos puriores reddat, quam aque baptismus reddidit.« Quod, paucis interpositis, ita explicat: »uereor ne istud baptismi eminentius sit isto baptismate quod per aquam traditur. Illo enim accepto, ualde pauci sunt ita beati, qui id immaculatum usque ad exitum uite seruare potuerint. Hoc uero baptismo qui baptizatus fuerit, peccare iam ultro non potest. Et si temerarium non est in rebus talibus audere aliquid, possumus dicere quod per illud baptisma preterita peccata purgantur, per istud uero etiam futura perimuntur. Ibi peccata dimissa sunt, hic exclusa.« In eamdem plane sententiam gloriosissimum hunc et maximum sanguinis baptismum appellat noster martyr, quod nempe gloriosiora sint et maiora sanguinei  baptismi beneficia quam sint ea que per aqueum sunt baptismum a subiecto rite disposito expectanda. Ita enim scribit ille in sua ad martyrium exhortatione: »Nos tantum, inquit, qui Domino permittente primum baptisma credentibus dedimus, ad aliud quoque singulos preparemus, insinuantes et docentes hoc esse baptisma in gratia maius, in potestate sublimius, in honore pretiosius: baptisma in quo angeli baptizant, baptisma in quo Deus et Christus eius exultant, baptisma post quod nemo iam peccat, baptisma quod fidei nostre incrementa consummat, baptisma quod nos de mundo recedentes statim Deo copulat. In aque baptismo accipitur peccatorum remissa; in sanguinis corona uirtutum. Amplectenda res est et optanda, et omnibus postulationum nostrarum precibus  expetenda, ut qui serui Dei sumus, simus et amici.« Multa hic habemus in hoc Cypriani nostri testimonio cum Origeniano illo communia, queque tam communi assertioni, quam sibi inuicem, lucem uicissim fenerentur.

§ 5.---Gratie inprimis magnitudinem inde estimat quod, cum post aque baptismum peccamus iterum, baptizalemque gratiam amittimus, in baptismo sanguinis nullus supersit metus futurorum peccatorum, ut proinde per illum tam futurorum securi reddimur quam preteritorum, cum preterita dumtaxat in aqueo baptismo expientur, quod etiam ante Cyprianum obseruauerat Origenes, et post Cyprianum nostrum sanctissima martyr Pelagia apud Ambrosium, lib. III, de  uirginib. Tum ad gratie quoque magnitudinem illud pertinere censet, quod, cum ad et aqueum illum baptismum retulerit Apostolus . Sanguinis hic baptismus ad fidei nostre incrementa consummanda pertineat; quod, cum in aqueo baptismo renuntiantes mundo fruitionem Dei non nisi e longinquo tamen expectemus, per sanguineum statim Deo copulemur; quod, cum ibi peccatorum remissionem consequamur, hic premium etiam coronamque expectare possimus; illic seruos Dei nos, uel saltem profiteamur, hic etiam amici Dei agnoscamur. Porro potestate sublimiorem dicit hunc sanguinis baptismum, quod hominem ministrum ad aque baptismum adhibeamus, in sanguineo angelorum ministerio initiemur. Ut enim inuisibilis plane est  martyrum ille baptismus, saltem quod ad illam partem attinet que Deum ipsum spectat, ita certe inuisibilem illam ad Deum ipsum diximus, pro mystice philosophie principiis, fuisse referendam. Ut autem in mystico sacerdotio duo erant officia uisibili sacerdotio adamussim respondentia, superius aliud, quod siue appellarunt, Christi proculdubio ipsius in hac mystica proprium; inferius aliud siue , quod angelorum etiam fuisse proprium nichil est quod dubitemus: ita certe baptismi munus ad inferius illud ministerium pertinuisse, alibi est a nobis, nisi fallimur, probatum. In externo enim aquei baptismi munere inferioris generis ministris usi sunt ut plurimum apostoli. Ut proinde idem sit de inuisibili quoque illo mysticoque  baptismo statuendum, ut exteriori baptismo adamussim respondeat, hic quoque fuisse usum, qui non alii esse potuerint, pro ueterum illorum captu, quam angeli. Diuine enim presentie symbolum  angelis tribuunt scriptores ueteres tam Iudei, quam ecclesiastici, quam sacri et canonici; et quam Deo tribuunt nonnunquam apparitionem, eamdem alibi angelis assignant. Deus in rubo Moysi apparuisse legitur, quem tamen angelum appellat S. Stephanus . Deus in monte Sinai decalogum edidit, quam tamen eamdem legem ab angelis editam ait Apostolus . Et uero in hoc celestium mysteriorum uniuerso negotio, quod prestatur in uisibilis ecclesiastice hierarchie mysteriis, officium ab ordinariis Ecclesie  ministris, tam illud, quod dixi, quam etiam idem angelis officium assignat Clemens Alexandrinus: inquit , , , etc. Sed redeamus ad nostrum Cyprianum.

§ 6.---Idem denique addit mysticum hunc sanguinis baptismum in honore esse pretiosiorem. Que uerba ad illa fortasse referenda sunt, quod cum in aqueo baptismo serui dumtaxat conscribimur, hic in sanguineo baptismo amicorum titulo longe honoratiori exornemur. Forte etiam ad externam diuini huius agonis pompam atque apparatum, quod nempe in eo Deus  et Christus eius exultent. Docet Dominus exultationem in celo esse in conuersione peccatoris. Hanc conuersionem illi ad baptismum aqueum fortasse retulerint, et exultationem in celo illam de angelorum exultatione intellexerint. Opponitur enim Deo celum . Et celum cum coniungitur , quod certe de Trin-uno Deo ita commode intelligi nequit. Ita igitur Deum huius sanguinei baptismi presidem crediderunt, quod, cum martyrium agonibus, siue ludis theatralibus, contulissent, Deum Agonothetam fecerint, et quasi consulem in Orchestra spectatorem. Ipsa spectaculi uoce a theatris desumpta usus hac in causa est Octauius . »Quam pulchrum  spectaculum Deo, cum christianus cum dolore congreditur.  etc.,«. Et noster Cyprianus : »Spectat militem suum Christus ubique pugnantem.« Et postea: »Ecce agon sublimis et magnus, et corone celestis premio gloriosus, ut spectet nos certantes Deus. Preliantes nos et fidei congressione pugnantes spectat Deus, spectant angeli eius, spectat et Christus.« Et alibi : »O quale illud fuit spectaculum Domino, quam sublime, quam magnum, quam Dei oculis sacramento ac deuotione militis eius acceptum, etc.« Nec mirum hac eadem similitudine usos esse toties christianos, quam et ipsam eamdem adhibuerant ipsi etiam philosophi, Seneca  et Epictetus . Quamquam etiam altius repetitam fuisse uerisimile est, a uisionibus nimirum illis quibus Deus presens laborantibus  apparuerat. Ita S. Stephano Christus . Et in certamine Polycarpi uocem celitus emissam memorant Smyrnenses, , . Et merito sane illi Dei hanc fauentis presentiam maximi honoris loco duxerunt. In eo autem pretulerint fortasse sanguinei huius baptismi apparatum, quod, cum in celo gaudium esse memorant sacre Littere in conuersione peccatoris , celi nomine celestes creaturas, angelos nimirum, intellexerint; hic Deum ipsum eiusque Christum plaudentes introduxerint.

§ 7.---Non me latet antiquitatis contemptores quam illi hec ueterum christianorum ratiocinia nullo sint in loco habituri. Quod martyrium baptismi secundi  titulo insignierint; nec nudo dumtaxat titulo, sed preterea omnia prioris baptismi beneficia eidem attribuerint; nec eo ipso contenti, superiorem etiam eo ipso baptismo fecerint qui a Deo fuerat institutus: pro nudis illi proculdubio habituri sunt martyrum deliriis atque commentis. Indignabuntur porro, nec ferendam audaciam esse clamitabunt, tantum illos inuentis suis tribuere ut commentitium suum baptismum baptismo a Christo instituto uel conferre audeant, nedum anteferre. Queramus igitur meritone, an secus, in ea ueteres fuerint sententia? Rogo interim atque obsecro, ut tantisper seponant affectus dum rationem reddimus cur ita senserint primeui christiani. Ita fiet ut et nobis equiores sint, et sibi ipsis optime  consulant, si non sint in heroas illos, Christo proculdubio carissimos, censores temerarii. uideamus itaque inprimis unde ueteres secundum hunc baptismum collegerint. Inde intelligemus an proba fuerit et solida illa collectio. Inde num et illa quoque solida que de eorum inter se commissione prioribus illis principiis datis superstruxerint.

§ 8.---Et quidem recentiores ab antiquioribus illum accepisse manifestum est. Non sunt igitur in hunc nostrum censum recipiendi. Huc retulit martyr noster . De quo, inquit, et Dominus dicebat habere se aliud baptisma baptizari . Retulit etiam Origenes. Locupletior est in eo probando Tertullianus: »Est quidem nobis etiam secundum lauacrum, unum et ipsum, sanguinis scilicet,  de quo Dominus, Habeo, inquit, baptismo tingui, cum iam tinctus fuisset. uenerat enim per aquam et sanguinem, sicut Ioannes scripsit, ut aqua tingueretur, sanguine glorificaretur. Proinde ut nos faceret aqua uocatos, sanguine electos, hos duos baptismos de uulnere perfossi lateris emisit. Quia qui in sanguinem eius crederent, aqua lauarentur: qui aqua lauissent, etiam sanguinem potarent. Hic est baptimus qui lauacrum et non acceptum representat, et perditum reddit .« Quod itaque Dominus passionem suam baptismum alium appellauerit; quod uenerit in aqua et sanguine; quod cum aqua sanguinem in cruce e uulnere perfossi lateris emiserit: hinc colligunt Domini duplicem fuisse baptismum. Nec tamen Domini proprium fuisse  e S. Matth., XX, 22, colligere poterant, in quo loco apostolorum passio baptismi nomine etiam intelligenda est. uideamus ergo rectene hec atque legitime procedat argumentatio.

§ 9.---Recolendum itaque inprimis quod superius etiam obseruauimus  , non dicta modo Domini nostri, sed et facta, que quidem scriptis habemus hodie mandata, prophetica esse, et in perpetuum Ecclesie usum conscripta, ut proinde ex id genus factis non sit futilis, ut putant uulgo, sed solida, argumentatio. Recte itaque concludit Tertullianus ex eo quod Dominus tam per sanguinem, quam per aquam uenerit, christianis etiam tam sanguinem, quam aquam, esse proficuum. Recte iterum ex eo quod sanguinem pariter ac aquam e uulnere lateris  emiserit, sanguinem quoque illum ex usu fore Ecclesie. Ne uero nimia permittatur in hoc genus argumentationibus licentia, obseruetur imprimis ea que hic protulerat Tertullianus Domini exempla non extraordinaria fuisse, sed ordinaria. In ordinariis facile admittent aduersarii uitam Domini exemplum esse christianorum. Quod autem per sanguinem pariter ac aquam uenerit, id nemo dubitet quin tale sit in quo eum imitari possimus, quod ipsum nos ordinarii uoce intelligimus; quod porro etiam cum sanguine aqua e uulnere lateris emanarit,  id quoque concedent medici extraordinarium non fuisse si de aqua pericardii sit intelligendum. Obseruetur porro secundo christianam uitam ita in Nouo Testamento describi quasi quod a Christo ad litteram gestum sit, id nos mystice gerere debeamus. Ita cum eo mori debemus, cum eo crucifigi, cum eo ignominiam ferre, cum eo sepeliri, resurgere et ascendere in celum. Notetur tertio, hec de Christi passionibus esse uel primario intelligenda, ut quamquam gesta sint ab eo nonnulla imitationem nostram fortasse superantia; at que passus est, nos eadem pati debeamus. Notetur quarto, ita optime de sensu prophetie iudicari posse si typus propheticus ad rem notam alludat in praxi Ecclesie ab eo representatam. Ut enim in propheticis representationibus id certum  est, non sui gratia typum, sed antitypi ab eo representari a Deo esse designatum, ita id quoque certum est non alibi, quam in Ecclesia, illud antitypum esse querendum. Ut proinde quoties aptum occurrit in Ecclesia antitypum quod typo examussim respondeat, nec de alio questio est, an ab eo magis ad uiuum exprimatur, ita dubitari non possit quin id ipsum Deus designare uoluerit; nec est in hac argumentationis methodo quippiam quod lasciuientibus ingeniis permittatur. Est id sane ueterum omnibus moribus omnino consentaneum, quicumque sunt in propheticorum symbolorum interpretatione uersati. Id cum ob oculos haberent Noui Testamenti scriptores Noui Testamenti uniuersam economiam antitypam esse, que fuerit in uniuersa itidem ueteris Testamenti  economia adumbrata: proinde cum quid in utraque economia simile repererint, id una etiam admittunt, quod alibi nuspiam, ut in id genus similitudinibus a similitudine prototypa ad antitypam solidam agnoscant et legitimam argumentationem. Et quidem ea certitudine certam agnoscebant huiusmodi argumentationem que cum ea obscuritate conciliari posset que styli symbolici et prophetici fere genuina est, ita saltem certam ut locum interim relinquat libero hominum arbitrio, ita certam ut hominibus cordatis abunde sufficiat ad praxim prudenter instituendam. Ita quibuscumque ueteris Testamenti locis aliquam habemus aque mentionem, ea omnia referunt etiam sacri scriptores ad Noui Testamenti aquam baptismalem, et que sint in nostro baptismo officia  obseruanda inde colligunt. Ita et in illo Atheniensium de muris ligneis oraculo Themistocles, cum Atheniensium causa editum perpenderet, inde prudentissime colligebat ex Atheniensium proinde moribus esse intelligendum. Et cum oracula Loxie, Delphici nimirum Apollinis, pariter ac Iudeorum prophetie, non essent ad litteram, sed symbolice, potius exponenda; id porro querendum duxit, ecquid esset in iam constituta Atheniensium Rep. quod cum muris ligneis aliquid haberet affine  et uero nichil erat quod in urbe que uiribus floreret commerciisque maritimis, de quo muri illi aptius possent, quam de nauibus intelligi. Nec uero  aliquid opponi in contrarium potest de huius argumentationis incertitudine, quod non sit omnium fere prophetiarum oraculorumque commune ab ipsis usque utrorumque exordiis.

§ 10.---Hec itaque omnia ualidissime procedent, si quinto id quoque supponatur, res ita a propheticis typis representatas ad perpetuum attinuisse Ecclesie usum. Que enim ita perpetua futura sunt, ea Deo cure esse certissimum est, ea maxime necessaria ut certo aliquo decreto stabilirentur; ea ad primarium Dei in propheticis symbolis consilium pertinuisse censenda sunt. In his itaque cum quid accuratissime quadrat, non fortuito id casui, sed certissimo Prouidentie consilio tribuendum est. Cum ergo que de Domini aduentu legimus per  aquam et sanguinem, de aqua etiam et sanguine e lateris uulnere profluentibus, pro styli prophetici idiomate, symbolorum uicem obtinuerint; cum ea in utrumque hunc Ecclesie baptismum aptissime conueniant; cum nichil sit quod dubitemus quin perpetuus uterque futurus sit: plane sequitur, ita esse Dominum commodissime intelligendum. Presertim sexto si id quoque obseruetur, ni huc typos Domini referamus ut prenuntiarent quem ille uoluit Ecclesie statum atque constitutionem, nichil certe esse quo aliunde constet Ecclesie disciplinam ab eo esse constitutam. Nec enim de ea disertis uerbis a Domino alicubi cautum legimus. Quid quod hec per symbola tradendi methodus ita est a Domino probata, ut multitudini omnia, discipulis etiam pleraque  per symbola tradiderit; et quidem, pro ueterum de se prophetiarum fide, ita erat traditurus. Tunc uero maxime idonea erat ea tradendi ratio cum res future traderentur quibus nondum maturus esset auditorum captus. Cum enim talia traderet Saluator, etiam discipulos per symbola instituit, dedita nimirum opera, ne antea intelligerentur quam eorum fidem euentus comprobasset. Atqui Spiritus baptismus, que quidem sacramenti pars erat precipua, non tamen ante resurrectionem erat communicatus, ut proinde illum quoque non disertis uerbis, sed aque symbolo, prediceret . Quod si baptismum Spiritus, qui ad gloriam eius tantopere faciebat, obscuris tamen enigmatibus inuoluendum duxerit, multo certe potiori ratione  occultandus erat sanguinis illi atque martyrii quem modum possent omnino capere. Nec enim ad hunc ipsum Dominum eo sanguinis baptismo fungi oportere crediderant, in infidelitatem fere relapsi, cum id uerum, preter expectationem suam, reuera comperissent , grauius omnino passuri scandalum si sibi quoque eumdem subeundum nondum maturi didicissent. Proinde quamuis eorum, que sua causa passuri erant discipuli, meminerit aliquoties Dominus, ne cum euenissent, eum latuisse, aut preter illius consilium euenisse, suspicarentur; id tamen caute admodum, et pro infirmorum captu fecit, ne dum ut baptismum sanguinis, qui status erat patiendi, perspicue commemoraret.

 § 11.---Obseruandum itaque secundo, id quoque negari non posse, passionem suam baptismum appellasse Saluatorem: et quod apostoli pro eius nomine passuri essent, tantumdem apud illum ualere ac baptizari eo baptismo quo esset ipse baptizatus . Ita enim in greco habemus, et in aliis uetustissimis uersionibus, desunt tamen ea uerba in latino interprete uulgato, suffragantibus etiam Hilario Ambrosio , Hieronymo , ipsoque, quicquid innuat in contrarium Grotius, Origene . Conuenit tamen cum grecis codicibus uetustissimus interpres Syrus, et ut hic expungenda esse fateremur, quin tamen apud S. Marcum legenda sint  , nemo est qui dubitet, ut proinde nichil sit quod de argumento metuamus. Sed aliam hic significationem huius uocis intelligent aduersarii quam qua utimur cum de sacramento loquimur. Ostendant igitur aliam in illius eui auctoribus quam que ad expiationem sanctificationemque pertinet. Eo certe spectabant, qui tum obtinebant baptismi, ut opinor, omnes, non hominum modo quibus in phariseorum aut Ioannis disciplinam adscriberentur, sed et uasorum quoque illi sacrorumque utensilium. Quando igitur note significationis uocem Dominus tribuit martyrio, id illum uoluisse necesse est, idem fore a martyrio, quod a baptismis illis expectandum, ut nimirum tam sanguine a suis impuritatibus quam aqua, purgarentur atque expiarentur.  Quod si dicant nuspiam indicasse Dominum hos esse fructus a martyrio expectandos, iidem obseruare poterant ne de baptismi quidem sacramento id umquam docuisse Saluatorem. Nulla certe mentio peccatorum expiandorum in eius apud S. Mattheum institutione, nulla in eius usu apud S. Ioannem. Et tamen hunc baptismi sacramentalis fructum nos alibi ex apostolorum scriptis probauimus. Quod ergo ita docuerint apostoli, id ex nota illa, quam dixi, tunc temporis significatione uocis, et rei ipsius apud illos, a quibus illam Christiani, usu illos deduxisse est sane uerisimillimum, nisi ad nouam potius apostolorum reuelationem hic, sine ulla prorsus necessitate, confugiendum putent aduersarii. Quod si apostoli ex nota illa uocis significatione collegerint baptismo  sacramentali uim illam peccatorum expiatricem esse tribuendam; quidni et nos, ex eiusdem uocis significatione itidem colligamus, sanguineo quoque baptismo uim eamdem purgatricem esse pariter tribuendam?

§ 12.---Ne quis autem putet unicum nostrum presidium in uocis ipsa significatione esse positum; age, uideamus, annon ex re ipsa constet recte hic a ueteribus acceptum esse Saluatorem? Obseruandum itaque tertio, uerisimillimam horum locorum occasionem, in quibus de baptismo sanguinis agi crediderunt ueteres, fuisse martyrium. Alium illum baptismum, quo se dixit Dominus fore baptizandum, de passione eius in cruce intelligendum  esse nemo dubitet. Ea autem ipsa passio, pro more etiam scriptorum sacrorum, martyrium appellatur. Inde et ipse Dominus  dicitur et . Que uerba omnia martyrium, pro primeue Ecclesie idiomate, designant. Nequid autem hic ab ecclesiasticis confictum arbitremur, etiam ipsam martyrii uocem significatione ecclesiastica usurpant sacre littere. Ita Stephanus , et Antipas , que eadem Domino antea tribuerat, ut uidimus, auctor Apocalypseos, ne quis hic miretur martyris uocem etiam Domino tributam, sensu ecclesiastico, intellectam esse a ueteribus. Ita certe alienam non crediderunt a Domino hanc  huius uocis significationem, ut propriam etiam fere Domino fecerint ipsi martyres nonnulli apud Eusebium . Quod si Domini passio martyrium, eademque sit baptismi quoque nomine insignienda, ecquid nouum alienumue dicimus si etiam de martyribus ecclesiasticis idem affirmemus?

§ 13.---Sed et aliorum locorum occasionem eodem collimare est sane uerisimillimum. Cum scriberet apostolus S. Ioannes, iam orti uidentur heretici ualentinianis quidem antiquiores, eorum tamen parentes atque origines, nec enim prorsus nouum erat ualentinianorum institutum, sed priorum hereticorum inuenta , inquit de ualentino Ireneus  cuiusdam  ueteris opinionis semina natus est, teste Tertulliano . Ut igitur Iesum a Christo diuiserunt ualentiniani, ad antiquiorum hereticorum exemplum Apostolo ceuorum, quorum occasione tam est in eo ipso argumento multus in prima sua epistola Apostolus; ita et martyria cum iisdem ualentinianis eosdem etiam Apostolo ceuos hereticos sustulisse probabile est. In illam certe sententiam optime quadrabunt Apostoli argumenta, ut ante nos noster obseruauit Hammondus. Antichristi erant hi heretici seu, quod apud Apostolum tantumdem ualet, pseudo-christi, quod Christi Iudeis promissi personam ipsi in se susciperent. Proinde illud innuit Apostolus totius Euangelii sui fuisse consilium, ut crederent Iesum fuisse filium Dei  , , non autem illos hereticorum antesignanos. Quare inter cetera argumenta quibus falsum illum de Christo pretextum refellit Apostolus, illo quoque usus est de ueri Christi aduentu per aquam et sanguinem. Hic est, inquit , qui uenit per aquam et sanguinem iehsu Christus; non in aqua solum, sed in aqua et sanguine. A signis nimirum ueri Messie argumentatus est de quibus inter Iudeos, uel saltem illius eui christianos, conuenerat, tam ut Iesum nostrum uerum Messiam comprobaret, quam ut pseudo-christos illos uel eo ipso baptismi nomine improbaret. uenit, inquit, per aquam et sanguinem.  Nempe inter alios Messie titulos, quibus illum designatum intellexerant in Scripturis, erat uel precipuus ille . Ita habemus in S. Luc., uII, 19, 20 et alibi. Illum fortasse e celeberrimo illo loco, Gen., XLIX, 10, uel Ps. L. 3; XCIu, 13; XCuIII, 9, collegerint, aliisue similibus Scripture locis quibus Messias uenturus dicitur. Quare cum Messias uenturus appellaretur, tantumdem ualent signa Messie ac signa aduentus. Ita de uero Messia discipuli eius; Quod signum aduentus tui?  et de falso Messia Apostolus: Cuius est aduentus secundum operationem Satane in omni uirtute et signis, etc. . uenire itaque per aquam et sanguinem idem ualet ac per aquam et sanguinem se uerum Messiam comprobare.

§ 14.---Nempe qui uenturus erat in mundum is idem erat a patre mittendus atque sanctificandus . Ea autem sanctificatio qualis intelligeretur, e sanctissimo Iudeorum officio, summo nimirum sacerdotio, optime colligemus. In illius itaque sanctificatione tam aquam quam etiam sanguinem locum habuisse constat; aquam equidem Exod., XXIX, 4; Leu., uIII, 6; sanguinem autem Exod., XXIX, 20, 21; Leu., uIII, 23, 24. Ad Messiam enim tamquam mysticum euangelici federis sacerdotem, retulit in hac ipsa causa Apostolus Iudei pontificis exemplum, quod ille etiam passione sua esset sanctificandus. uoce usus est apostolus , mystica nimirum illa, et sacre mysteriorum prefecture propria. Ita tamen Christi hoc sacerdotium  cum Iudeorum sacerdotio contendit Apostolus, ut, cum in utriusque consecratione sanguinis usum adhibitum probasset, in eo eminuerit Christi sacerdotium quod suo dumtaxat sanguine consecratus fuisset Christus cum externo dumtaxat pecudum sanguine usi essent in sacerdotum suorum consecratione Iudei, Hebr., IX, 25, 26. Idem et alibi sepius inculcat, cum non taurorum hircorumue, sed uero proprio dumtaxat, sanguine Christum docet initiatum. Ergo cum Iudeis in eo conuenerat Apostolus, ad quorum principia suam hic aptauit argumentationem, ut pontificem fore Christum a summo nimirum Iudeorum pontifice adumbratum, ita qui uerus futurus esset Messias, sanguine pariter ac aqua tam ipsum fore lustrandum   quam alios iisdem esse lustrandum. De aque baptismo id fuisse receptum constat ex ipsa illa phariseorum interrogatione qua Ioannem, ipse ne se pro Messia uenditaret, explorandum censuerunt: Quid ergo baptizas, si tu non es Christus neque Elias, neque propheta? . Idem de sanguinis baptismo innuunt illa Domini ad discipulos: O stulti et tardi corde ad credendum in omnibus que locuti sunt prophete! Nonne hec oportuit pati Christum, et ita intrare in gloriam suam ? Hoc scilicet ex illis collegit Scripturis quarum sensum postea discipulis explicuit, cum eorum intellectus aperuisset ut Scripturas intelligerent, illis nimirum que uel ex illorum seculorum concessis, uel certis  quibusdam illius seculi ratiociniis, de Messia intelligende erant, queque futuram commemorarent Messie passionem, quales proferunt quamplurimas non Noui modo Testamenti scriptores, sed et sequentium seculorum patres quorum extant hodie disputationes aduersus Iudeos, Iustinus, Tertullianus, Eusebius, etc.

§ 15.---Ille ergo Scripture que, pro illius seculi captu, de Messie passione intellecte sunt, argumenti uicem obtinere poterant apud illos, qui, ut ab orthodoxis discrepabant in eo quod Iesum esse Christum negarint, ita et in eo uicissim a Iudeis, quod Christum qualemcumque illum finxissent, uenisse tamen crediderint. Ita ergo Iesum Apostolus Christum fuisse confirmauit, quod tam per sanguinem quam per  aquam uenerit, in eo nempe ponens emphasin atque argumenti uim, quod non in aqua solum uenerit, sed in aqua et sanguine, quod nimirum illum de aduentu in aqua pretextum nec pseudochristi quidem abiecissent, sanguinem dumtaxat inter aduentus sui signa non adhibuissent , qua ipsa ratione illos probat a Christi esse nomine excludendos, qui utrumque signum adhibere debuerit.

§ 16.---Nec alio referendum existimo quod, in Euangelio, signum illud de aqua et sanguine e lateris uulnere in cruce manantibus tantopere confirmandum crediderit Apostolus, quasi de eo fuisset maximopere dubitatum. Et qui uidit, inquit, testimonium  perhibuit, et uerum est testimonium eius. Et ille scit quia uera dicit, ut et uos credatis . Ni questio fuisset inter emulos Christi, ea, qua dixi, ratiocinatione terminanda, alia profecto Domini miracula abunde eius a patre missionem confirmassent. Eorum tamen miraculorum testes nullos protulit, nedum tanta illa, qua hic usus est, asseueratione. Quid quod uerba illa, ut et uos, emphasin quamdam habeant eximiam, reliqua nimirum miracula infidelium causa fuisse tam edita, quam scriptis etiam consignata; hoc unum aliis omnino aduersariis fuisse destinatum illis nimirum quorum gratia scriptum fuisset Euangelium, antichristorum emulorum assertoribus. Recte itaque hanc sanguinis pariter ac aque e Christi latere emissionem, atque duplicem  hunc aque sanguinisque baptismum, eodem retulit Tertullianus. Quod enim aduersus eosdem aduersarios conscripta essent ab Apostolo, inde sane uerisimile est eodem esse referenda. Et quia cum aque et Spiritus baptismis ita sanguis ab Apostolo  confertur, ut ipse ternarium cum illis numerum conficiat; plane sequitur baptismi etiam rationem sanguini cum aqua fuisse communem. Quia etiam ex aque et sanguinis emissione ita antichristos refutat in Euangelio ut in epistola refutarat per aduentum in aqua et sanguine: sequitur preterea, si in epistola per sanguinem baptismus sanguinis intelligendus sit, in emissione etiam illa aque et sanguinis, que in Euangelio memoratur, aque etiam  sanguinisque baptismos esse similiter intelligendos. Ita itaque ex locorum occasione in quibus aque sanguinisque mentionem retulit huc Tertullianus, et cum Tertulliano uetus illa proculdubio Ecclesia, colligimus, non alium utique sanguinem quam baptismalem esse intelligendum.

§ 17.---At equiuoce, inquies, communis erat baptismi illa ratio aque, sanguini atque Spiritui, ut proinde non sit quod ex communi hac baptismi ratione inferamus sanguinei atque aquei baptismi fructus eosdem esse expectandos. Id ne dicatur, obseruamus preterea quarto in ipso illo initiationis expiationisque ritu, cui peccatorum illam purgationem tribuebant ueteres, tam frequentem fuisse apud illos sanguinis quam aque, usum. In utraque illa tam Iudeorum,  quam Gentilium, initiatione sacrificiorum usum intercessisse nemo est quin facile concedat. Nota est apud Iudeos etiam rabbinorum illa obseruatio qua tria dicunt in proselytismo esse obseruanda, circumcisionem, sacrificium atque baptismum. Et uero sacrificii uicem sustinuisse, ex ueterum sententia, martyrium iam probauimus. Porro preter sacrificiorum sanguinem, ne id quidem erat a communi initiationum usu alienum ut suum quoque sanguinem ad sui expiationem adhiberent. Clarum illud est in circumcisione apud Iudeos exemplum. Sed et in Bellone initiis sanguinem emissum esse discimus ex Tertulliano : Hodie, inquit, istic Bellone sacratus sanguis de femore proscisso in palmulam exceptus suis datur signatis. Eiusdem ritus  meminerunt et alii. Cum tamen ita scribat in Commodo suo Lampridius, »Bellone seruientes uere exsecare brachium precepit,« colligit Casaubonus plerumque ficta et simulata tantum fuisse uulnera Bellonariorum. Eo uenerunt fortasse mollioribus suis interpretatiunculis fanatici recentiores. Sed uerum fuisse sanguinis emissionem que ab antiquioribus introducta est, et uerum illam que a militibus obseruata est Bellone initiatis, e supradicto Tertulliani loco colligimus atque uegetii, aliorumque plerorumque qui huius ritus meminerunt. Et uero uetustissimum fuisse illum lustrationis morem per sanguinis emissionem e quamplurimis constat Scripture locis: Leu., XIX, 28; Deut., XIu, 1; I Reg., XuIII, 28; Ier., XuI, 6. Ita nempe Baalite, ita Galli , ita Isiei et Luperci flagris sese pectorumue tunsionibus male ad sanguinis missionem usque mulctantes. Eodem scilicet exemplo quo sua quoque cum demonibus federa uenefice etiam sanguine dicuntur hodie sancire.

§ 18.---Neque uero initiorum dumtaxat uicem supplebat baptismus, pacti etiam illam obtinebat. At paciscentium quoque mos erat suo inuicem sanguine federa sancire. Ita circumcisionem suam intelligebant Iudei. Unde etiam qui pacto mosaico per sanguinem initiatus fuisset, eum, pro receptis Iudeorum  moribus, [Figure: [Hebrew Text] 1Kb] appellatum ad Exod., Iu, 26, obseruarunt Medus atque Gregorius, et ante illos in Lexico suo Schindlerus. Idem in gentilium quoque pactis obtinuit, quorum equidem memoriam aliquam hodie retinemus, antiquissimis. De Medis atque Lydis auctor est in Clio Herodotus, , . De Scythis in Melpomene: , , . De iisdem Scythis atque Medis ita Solinus: »Haustu mutui sanguinis fedus sanciunt, non suo tantum more, sed Medorum quoque usurpata disciplina.«  Et  uero aliorum barbarorum, quorum hec recepta fuerit consuetudo, meminerunt historici etiam recentiores. Quamquam et in illis quoque brutorum sacrificiis idem intellexisse gentiles ostenderunt nostri aduersus socinianos, hominum uicem gessisse illas brutorum mactationes similia sibi imprecantium si fidem fefellissent. Ergo ille quoque sacrificiorum sanguis humani tamen erat sanguinis uicarius, eodemque erat loco censendus ac si homo ipse sanguinem proprium oppignorasset. Cumque duplex esset hec, quam dixi, tam apud Iudeos quam gentiles, aque atque sanguinis, peccatorum expiandorum gratia, recepta lustratio; maior tamen credita est, sanguinis, quam aque, efficacia. Leuiora enim erant illa que aque aspersione expianda crederentur. Grauiora queque que  piacula siue habebantur, sanguine purganda erant. Homicidium inter piacula numerabant ueteres, quod nimirum ipsi terre maculam inureret nullo, preterquam sanguinis, lauacro eluendam. Eius autem, si notus fuisset auctor, proprio eius sanguine piaculum expiabant; sin latuisset, uacce sanguine in loco immolande. Neque uero cedes sola, sed et impuritas illa legalis e morticiniis contactu contrahenda uacce rufe cineribus purganda erat. Quinetiam totius populi isrelitici peccata in hircum emissarium  imprecatione coniecta sunt, eiusdem ut Rabbini uolunt, morte luenda. Nec alia Grecorum erat de suis quoque sententia, ut ex Aristophanis scholiaste discimus . Tamque erat uniuersalis hec peccatorum per sanguinem  purgatio, ut nullam hic exceptionem adhibeat Apostolus: Sine sanguinis, inquit, effusione non fit remissio . Ita consentaneum erat illorum temporum dogmatibus, ut cum utramque tam sanguinis, quam aque expiationem pro baptismo haberent, maiorem tamen sanguinei baptismi, quam aquei, uirtutem agnoscerent.

§ 19.---Et ut sanguini in hoc expiationis negotio, partes concedebant facile primarias; ita humani sanguinis, pre aliis etiam sanguinibus, uim longe maximam agnouerunt. Inde ortum duxit immanis illa, que apud ueteres inualuit, , quod dedelictis hominum expiandis humanus sanguis aptissimus uideretur. Cum grauior aliqua immineret ab  irato numine patrie calamitas que multorum exitium epidemicum minaretur, multorum uite paucorum erant sanguine redimende, siue is sacrificio esset, siue alio aliquo modo hauriendus. Eam , apud Phenicas rationem reddidit , apud Philonem Byblium, Pseudo Sanchonia thon auctor, ut uulgo creditur, uetustissimus. Eamdem dicunt rationem mythologi cur Phryrus et Helle sacrificio destinarentur, cum terre sterilitas  famem minaretur. Eamdem cur Leonis filie, cur Andromeda, cur etiam, apud recentiores Romanos, Curtius et duo Decii se, patrie seruande augendeue gratia, exitio deuouerint. Exercitus salutem uoluit Agamemnon Iphigenia filia sua;  uoluit et hoste Polyxena, immolanda seruare. Multa sunt eodem spectantia exempla que plenam fidem faciant quantum in humanis criminibus expiandis humano sanguini tribuerint, quantum etiam aqueis illum lustrationibus pretulerint. Apud Iudeos ipsa circumcisio sanguinee omnino expiationis  uicem sustinebat, et quidem humano ipsius initiati sanguine faciende. Cum itaque id unum ad baptismi rationem proprie spectet ut in eo peccata expianda sint; cum etiam, in ea expiationis ratione, exempla habuerit Dominus tam Iudeorum, quam gentilium, qui sanguini beneficium illud, pariter ac aque tribuissent, qui humano etiam ipsius initiati sanguini, qui maiorem quoque efficaciam sanguinee lustrationi, quam  uel aquee concessissent: Non erat sane consentaneum ut quam expiandi maiorem in sanguine quam in aqua uirtutem alii apud se fuisse gloriarentur, ea soli christiani destituerentur. Presertim cum in eo uersari, iam diximus, uniuersam fere Noui Testamenti argumentationem, ut quecumque essent, siue apud Iudeos, siue gentiles, priuilegia de quibus gloriarentur, ea christianis potiori prestantiorique ratione conuenire probarentur. Non erat consentaneum ut, cum in eadem hac causa baptismi uocem adhiberent tam ipse Dominus quam Noui Testamenti scriptores, aliam tamen significationem intelligerent quam expiandi illam omnium notissimam receptissimamque. Non erat consentaneum ut, qui ita sensissent, aliter tamen loquerentur quam martyrem nostrum  iam locutum obseruauimus, ut nimirum sanguinei baptismi uim etiam expiatricem aquei baptismi illi longe anteferendam existimarent. Tantum abest ut duram hanc, et a sacramentorum dignitate, et Domini mente alienam censere debeamus loquendi rationem, ut putant illam alienam aduersarii.

§ 20.---Ita itaque ostendimus, quam hic omnia apte inter se congrueque, pro illius etatis dogmatibus cohereant, si ita Dominum ipsum, ita eius apostolos, intelligamus. Inde sequitur pro hoc esse potius sensu preiudicandum, uel, si uocem malimus tertullianeam, prescribendum, ni clara occurrant in reipsa argumenta cur sit aliter intelligenda. Atqui  tantum abest ut in reipsa contraria habeamus argumenta, ut nichil magis faciat ad nostre sententie confirmationem quam si rem ipsam penitius examinemus. Animaduertendum itaque quinto ad ipsum baptismi sacramentum pertinere, sanguineum hunc baptismum, et quidem ita pertinere ut partem eius precipuam consummet. Hoc ubi probatum dederimus, nemo erit, opinor, quin facile concedat precipuum baptismi fructum ab eo esse iure meritoque expectandum. Nec alio spectat, ut puto, Apostoli illa comparatio qua aquam, sanguinem et Spiritum in unum ita contulit, ut, quemadmodum Pater, Filius et Spiritus sanctus unum sunt, ita aqua, Spiritus et sanguis sint in unum, quod nempe unum idemque prestent omnes compleantque officium. De baptismali  aqua et Spiritu intelligendum obseruauimus, ut proinde baptismum illum sacramentalem supplere debeat sanguineus hic baptismus. Idque ipsum obseruauit ante nos Origenes, ne quis ueterum dogmatibus minus consentaneam suspicetur nostram hanc interpretationem. Neque uero pugnat quod sanguineum hunc baptismum secundum appellarint iidem ueteres. Ita enim intelligendi sunt, quod, cum renouari denuo non possit sacramentalis ille baptismus, in martyrio tamen eius beneficia sint de nouo, sine eius tamen ipsius renouatione expectanda, et quod noua fidelium adultorum peccata, que quidem in aqueo baptismo remissa non essent, hic plene penitusque et pro baptismalis remissionis modo mensuraque remittatur. Que cum secunda sit remissio, non erit utique mirum si secundo etiam baptismo tribuenda  uideatur. Sed, misso Apostoli testimonio, age rem ipsam, ex propria huius sacramentalis baptismi natura explicemus.

§ 21.---Recolamus itaque inprimis omne hoc baptismi negotium pactum esse quoddam fidelium cum Deo, nec aliunde rectius quam e receptis pactorum moribus explicandum. Esse enim Euangelii ab illa scilicet diuersam que Iudeorum fuerat atque legis mosaice; esse etiam sub Euangelio non Testamentum modo, sed et pactum, eamque duplicem significationem euangelicis etiam temporibus conuenire; esse etiam sub mystico isrelitismo eadem omnino pacti beneficia que propria olim fuerant isrelitismi litteralis, ut nobis Deus summus in proprium ascribatur Deum, nos illi uicissim  in proprium ascribamur populum; nec illud modo, sed externam esse hanc nostram cum Deo confederationem, ita nempe intelligendam, ut externum aliquod intercedat unionis politice uinculum tam nobis inuicem, quam Deo etiam nobiscum commune, quo nos ipsi profiteamur Deo federatos, et ab aliis etiam federati agnoscamur, ad eumdem plane modum quo et Isrel secundum carnem pro federato Dei populo, pre uniuersi orbis gentibus, olim poterat agnosci: hec, inquam, ita sunt ex Noui Testamenti ratiociniis manifesta, ut mirum sit esse hodie qui de nostra assertione dubitent. Hec enim si uera agnoscamus: plane sequitur externa ea solemnia quibus  in societatem christianorum politicam ascribimur, ea federis esse solemnia. Quis autem illud dubitet baptismi esse proprium officium ut per illum sacris christianorum initiemur, et in propriam ascribamur christianorum societatem? Conuenit preterea quod qui confertur in christianorum baptismo Spiritus, is  in Nouo Testamento appelletur. Erat enim in iure romano arrha pactorum propria, precipue nuptialium. Nempe mysticam cum Ecclesia unitatem matrimoniali unitati respondere u ad Eph. innuit Apostolus. Propria porro arrha est illius temporis quo primo fedus inimus. Inde sequitur ut de alia Spiritus collatione, preterquam baptismali, nequeat intelligi. Conueniunt denique et baptismi ille in Ecclesia  primeua forme, Credis? Credo, Abrenuntias? Abrenuntio. Sunt enim et ille ad romanorum pactorum formas expresse, rursus precipue nuptialium, Das? Do; Spondes? Spondeo. Unde illud saltem necessario colligitur, pro pacto baptismum primeuos saltem habuisse christianos.

§ 22.---Hinc sequitur secundo ut in aliis pactis, ita et in nostro pacto quoque baptismali, duo esse a se inuicem distinguenda diuersarum partium officia, Dei alia, alia nostra. Ad Deum spectant promissiones quibus cauetur de prestandis baptismi beneficiis, tam ille que de presenti prestande sunt, peccatorum omnium expiatio, Spiritus sancti donatio, mystica cum Christo unio, saltem externa, etc., quam que de futuris adhibentur officii nostri premiis. Ad nos spectant que a nobis uicissim spondentur  pro nostra pacti baptismalis parte prestanda. Quamquam enim promissiones fateamur extra pacta factas, sine alterius partis obligatione satis commode intelligi posse; at que alteram pacti partem constituunt, ille mutua omnino utriusque partis exigunt officia. Ipsa hoc pacti ratio necessario supponit. Date enim fortasse, non certe pacte, ille promissiones dicerentur que nulla supponerent officia sibi ex aduersa parte respondentia.

§ 23.---Sequitur tertio ius illud legale omne, quod pacti beneficio obtinemus, ad Dei promissiones, ex officii nostri prestatione esse deducendum. Est enim illud omnium pactorum commune ut que habentur in illis promissiones ee conditionate intelligantur, nec antea debite quam prestite fuerint, ex altera  parte, promissionum conditiones. Sed in id genus pactis que, ex altera parte, sola includunt beneficia aliis prestanda, nulla uicissim ab aliis recipienda, qualia sint pacta necesse est que Deo sunt hominibusque communia, nemo est quin equum fateatur nullum esse posse ius ad beneficia, ni precesserint conditiones ex altera parte prestande. Nos tamen de iure legali impresentiarum agimus, non de sola equitate. Et ut equitas aliqua fortasse esse possit, ut qui conditionem implere uoluerit, conditionis beneficium nonnumquam impetret, licet illam de facto nondum impleuerit, cum nulla sua culpa a conditione etiam de facto prestanda impeditur; at legali saltem iure  carere qui conditionem de facto non prestiterit, quocumque tandem rerum euentu fuerit impeditus, est omnino certissimum. In illis presertim pactis adhuc ualidius procedit argumentum quorum conditiones non sunt conditiones dumtaxat ad arbitrium imponentis requisite, sed etiam dispositiones ex parte subiecti necessarie. Cum itaque nullum huius pacti redundet in Deum beneficium, sequitur quecumque Deus a nobis postulat, ea nostri esse causa necessaria, ut proinde ni postulata prestemus, ipsis promissionem beneficiis obtinendis inepti reddamur atque indispositi.

§ 24.---Quarto itaque ut intelligamus que nobis incumbant in hoc baptismali pacto conditiones a nobis pro nostra pacti parte prestande, attendendum est  que symbola sint a nobis in ipsis pacti solemnibus adhibenda, et quid illa symbola, ex ipso Dei instituto significant, et pro legibus significationis symbolice que illa saltem etate uigebant. Que enim symbola in pacti solemnibus usurpantur ea non significandi dumtaxat; sed obligandi etiam gratia instituta sunt. Ut enim sacramenta omnia, siue mysteria, pro sacris hominum cum Deo pactis intelligenda sunt, ita et id sacri omnis commercii genuinum est ut symbolice potius quam ad litteram, intelligenda sint, nec ita uerbis, quam rebus, rerum tamen aliarum symbolis, officia illa represententur que partium inter se transigentium habentur obligatoria. Que itaque symbolis baptismalibus significantur ea nos spondere a nobis deinde prestanda uirtute pacti baptismalis existimamur,  ea a nobis prestita ius inde nobis faciunt ut promissa diuina eiusdem pacti euangelici uirtute uindicemus.

§ 25.---Quinto in symbolis baptismi nostri sacramentalis solemnibus, non aque solius baptismus denotatur, sed etiam ille sanguinis, uerum ita denotetur ut uno eodemque symbolo, uno eodemque denotetur elemento, ut proinde ad unum, ut diximus, eumdemque baptismum pertinere intelligantur. Ut enim, cum aqua adhibetur, peccatorum desertionem pollicemur, futuramque uite sanctimoniam que externo aque symbolo satis apte representatur: ita cum in aquam descendimus et uicissim ex eadem emergimus, Christi mortem, sepulturam resurrectionemque representamus, nosque etiam spondemus horum omnium participes, paratos nimirum ut quecumque ille  nobis immiserit, ea nos, illius causa ad mortem usque toleraturos. Eodem symbolo, qua Christum respicit, intelligimus Christum sibi passiones nostras imputaturum, et quam mercedem ipse a Patre, pro suo cum Patre federe uindicat, eadem nostras quoque passiones esse remuneraturum. Ita constabit quo iure sibi baptismi nomen uindicent nostre passiones, cum ad ipsam baptismi sacramentalis rationem spectent consummandam. Constabit etiam quo porro iure eiusdem sibi uindicent baptismi beneficia, cum illis etiam symbolis represententur que a Deo instituta sunt, et que hoc ipso consilio instituta sunt ut passiones nostras representent atque spondeant, et que Dei etiam nobiscum paciscentis sunt quoque symbola  sponsoria, ipsum preterea, pro mutuo pacti iure, ad prestanda ea que symbolis representantur obligantia, se quoque nostras passiones pro suis agniturum, et suo merito, sua mercede compensaturum.

§ 26.---Et uero accuratissime, pro Domini nostri mente atque principiis conceptam hanc omnem fuisse argumentationem facile constabit si diuersa diuersarum Scripturarum asserta in unum colligamus quasi fasciculum. Representari inprimis nostram in baptismo cum Christo passionem atque mortem, nec representari modo, uerum etiam ita representari, ut cum Christi passione nostras uniat quodammodo et communes utriusque faciat, sexto ad Romanos capite satis aperte docet Apostolus. Unam esse nostram Christique passionem ex illis eius uerbis constat: Mortui  sumus cum Christo, u. 8; uetus homo noster simul crucifixus est, u. 6. Consepulti sumus cum eo, u. 4. Et quidem representatione quadam ad uiuum totam hanc transigi unionem illa innunt: Complantati facti sumus similitudini mortis eius, u. 5. Nec alio quam baptismi officio: An ignoratis quia quicumque baptizati sumus in Christo Iesu, in morte ipsius baptizati sumus? Consepulti enim sumus cum illo per baptismum in mortem, u. 3, 4. Neque uero unio sola et mera hec habenda est, et que tota in hominum imaginatione atque estimatione constituta est. Eam diximus symboli sponsorii esse naturam ut una inferat legalem quamdam obligationem qua partes inter se paciscentes prestare id tenentur quod symbolis representarint. Inde fit ut, quod sola similitudine fieri non  potuit, nobis tamen ex hac ipsa representatione ius quoddam ad rem ipsam proueniat, quo unionem ipsam internam et mysticam uindicare possumus, eiusque beneficia. Eo ipso principio nituntur id genus ratiocinia: Si enim complantati facti sumus similitudini mortis eius; simul et resurrectionis erimus u. 5; si autem mortui sumus cum Christo, credimus quia simul etiam uiuemus cum Christo, u. 6. Nec enim de alia morte hic agi quam typica hac atque symbolica in baptismo representata iam ostendimus. Ea morte symbolica constabat iam defunctos esse apud quos ita argumentatur Apostolus qui mortis nimirum symbolis in baptismo usi fuerant. Inde tamquam e principio notorio legitima procedebat argumentatio si et illud subintelligamus symbola inter paciscendum  usurpata esse etiam et ipsa sponsoria. Nec alia, ut existimo, hypothesi illud nititur etiam eiusdem Apostoli, alio tamen in loco ratiocinium: Igitur, si consurrexistis, inquit, cum Christo, que sursum sunt querite, etc. . Mortificate ergo membra uestra, etc. . Quod illos iam supponat consurrexisse, ad illud referri non potest quam ad emersionem illam ex aqua baptismali que resurrectionis erat symbolum, ut nimirum forensi pactorum idiomate tunc resurrexisse existimarentur cum usurparent resurrectionis symbolum. Inde recte colligit Colossensium officia, ea modo supponantur que iam ostendimus necessario esse supponenda. Cum enim mortis illo symbolo, immersione nimirum, sponderent se membrorum  suorum mortificationem curaturos; et resurrectionis symbolo id quoque spopondissent, ad nouam se celestemque uitam esse resurrecturos: inde nemo non uidet quam ille solide prudenterque argumentetur, cum e pacto promissoque illos hortatur ne officio deessent, fidemue fallerent. Infirme autem admodum et ieiune forent id genus sequele si ex inani mortis resurrectionisque symbolo ad mysticam illos mortem resurrectionemque hortaretur.

§ 27.---Ita nimirum constat de facto, ex ipsa aquei baptismi institutione baptismum sanguinis excludi non posse, nec etiam e pacti baptismalis beneficio. Si porro facti rationem querimus, ea est, ni fallor, altius e duobus presertim principiis deducenda: quod scilicet Christi mors ea sit beate resurrectionis mercede  coronanda; quod etiam illud sit in precipuis baptismi beneficiis numerandum ut nimirum baptismi uirtute illud consequamur ut nostra quoque mors sit Christo imputanda. Quod Christo, eo ipso mortis nomine, ea deberetur, quam dixi, resurrectionis merces, e ueteri quoque Testamento iam superius ostendimus. Ex illo nimirum antiquiori pacto quo de toto redemptionis negotio incarnationisque cum Patre transegit. Quod enim Christi resurrectio, non tam proprie eius et natiue Deitati, quam Patri tribuitur; quod etiam Pater non Patris tamen in hac causa personam egerit, sed iudicis; nec sue in filium rationem habuerit, sed Christi potius in passione meriti: quod etiam Christus non pro sua hic equalitate cum Patre, sed plane quasi subditus, sit  considerandus, et obedientie merito premium exaltationis a Patre reputarit; plane, inquam, hec omnia arguunt non suam hic, sed uero alienam, et quidem a sua longe diuersissimam a Christo susceptam esse personam. Et uero ipsa persone, quam sustinuit, ratio pactum aliquod omnino postulat, et mutuum cum Patre consensum. Nec enim Christi nomine una aliqua, ut schole loquuntur, indiuidua persona intelligitur, sed politica et publica que suo ambitu omnes omnium seculorum locorumque omnium fideles complectatur. His enim omnibus conuenire intelliguntur huius beneficia. Poterant fortasse Christi merita premium aliquod ex equitatis iure sibi impetrare. Quod uero non ex equo dumtaxat, sed pro iustitie debito illud uindicent; quod non sibi modo, sed suis omnibus  illud a Patre debeatur, sine pacto prorsus intelligi non potest quo Pater etiam persone politice illam constitutionem acceptaret. Erat enim hoc antecedenter ad pactum ita arbitrarium, ut nulla Patrem, ni ita conuenisset, uel equitas obligaret, ut pro Christi meritis mercedem fidelibus persolueret, cum presertim et ipsi Christo, in propria etiam persona persoluisset. Et quidem admodum consentaneum erat platonicis illius eui dogmatibus, ut huic Euangelii , que tamen erat terrestris, alia etiam responderet in celis cuius uirtuti sit etiam tribuenda terrestris efficacia. Ita probatum dedimus hoc pactum, quod licet asserant etiam recentiores, neutiquam tamen probant, nec  probare umquam poterunt qui nullam nisi ex disertis Scripturarum testimoniis probationem admittunt.

§ 28.---Huic itaque celesti pacto duo illa tribuenda erant: primo ut iure etiam legali Christo premium pro suis meritis deberetur; secundo etiam ut fideles uniuersi unam in lege cum Christo personam constituerent. Nec enim de utrouis horum quicquam in terrestri pacto cautum legimus. Nondum tamen ad singulos homines descendit hoc pactum, ut intelligi possit quinam ad hanc politicam Christi personam homines pertineant ut sibi possint illius celestis pacti beneficia uindicare. Proinde preter hoc Patris cum Christo celeste pactum; aliud preterea necessarium erat, Christi cum hominibus, et quidem pro captu humano externum, externisque symbolis celebrandum,  ut constet quinam illi sint qui a Christo pro suis agnoscantur. Hoc autem pactum ut ad sacramenta spectat in genere, ita propius et precipue ad baptismum quod unicum initiationis sacramentum omnes agnoscunt. Illud enim proprie pactum appellamus quo ius pacti eiusdemque beneficia primum consequimur, non quo consecuti ius idem augemus atque consummamus. Qua itaque ratione ad baptismi consummationem ostendimus pertinere martyrium, eadem et ad pactum euangelicum pactique beneficia pertinere censebitur, ne quis nominis solius, non item rei per nomen significate, hanc baptismi cum martyrio communicationem interpretetur.

§ 29.---Obseruandum enim sexto, non ea tantum generali ratione adumbrari in baptismo martyrium,  qua et reliqua omnia baptizati officia adumbrantur; sed quod ipsum aquei baptismi symbolum ita nostrum, quem diximus, sanguineum baptismum representet, ut plane nulla sit aquei baptismi efficacia, nisi ad sanguineum baptismum referatur. Qua enim immersio in aquam uite animalis mortificationem, denotat, qua emersio ex eadem noue etiam spiritualisque uite sponsionem, ea, qua dixi, sponsarii symboli significatione representat; fateor nullum esse christiane uite officium quin ad horum alterutrum referatur, cum omnia aut spectent, ut loquamur cum pythagoreis, hec ad nouam mysticamque uitam, ad nouam illa mysticamque mortem, similiter referenda. Nec tamen propterea noui baptismi beneficia quibuslibet uite christiane officiis,  sed ne omnibus quidem simul collectis, asserimus. Cum enim illud dixerimus precipuum baptismi fuisse consilium ut Christi morientis resurgentisque imaginem ad uiuum representemus, inde etiam beneficii baptismalis spem omnem ab ea ipsa representatione arcessamus; sequitur proinde ut qua uita atque morte Christum accuratissime exprimimus, in illis primarium baptismi consilium constituendum sit, ab iisdem baptismi etiam beneficia sint precipue expectanda. Atqui corporee erant ille Christi tam mors quam resurrectio, quibus nos profitemur in baptismo conformes, et quarum nos ibidem portemus imagines, ut in corporee resurrectionis causa  loquitur etiam Apostolus. Mystica enim resurrectio si  sola in baptismo sponderetur, tota illa Apostoli argumentatio concideret. Est quidem uerisimillimum inde ortum esse resurrectionem negantium errorem quod resurrectionem illam baptismi symbolicam de solius anime mystica resurrectione, non item corporis intelligerent. Cum autem ex uniuersa illa apostoli disputatione manifestum sit, illud fuisse precipuum baptismi consilium ut, de quo precipue illius etatis fides uacillaret, de eo interponerentur promissiones in pacto baptismali omnium certissime; plane sequitur Christi resurrectionem, non aliam quam corpoream in baptismo exhiberi, cui et nostra respondeat resurrectio precipue corporea. Quod uero ad mortem resurrectionemque mysticas attinet, tantum abest ut per illas possimus Christi , ut  ne uere quidem Christus eo sensu sit umquam mortuus aut resurrexerit. Mori ille peccato non potuit qui nunquam ei uixerat. Mortificare carnem non opus habuit qui nullam umquam sensit carnis rebellionem. Nec resurrexit ille ad nouam spiritualemque uitam qui preterquam spiritualem uitam aliam nullam unquam duxerat. Mystica ergo mors atque resurrectio secundarias fuisse oportet, non primarie in baptismo representationis, quatenus et ille, quamquam nullam cum Christo conformitatem ipse denotent, disponant saltem ad illam animarum nostrarum cum Christo conformitatem, quam et ipsam Christo fateor esse gratissimam.

§ 30.---Cum itaque mortis hec resurrectionisque in baptismo representatio ad corpora nostra primo  referenda esse probauerimus: sequitur primarium baptismi consilium esse ut corpora nostra Christo deuoueamus, nosque promptos spondeamus paratosque ut Christi causa mortem oppetamus, corporum uidelicet. Inde reliquorum baptismi beneficiorum spem concipimus accipimusque omnium certissimam. Imprimis de beata resurrectione corporis nimirum illa, que corporis passionibus accuratissime respondet. Queque ut precipua erat plerisque ratio christianitatis, ea presertim etate, recipiende, ita creditu erat omnium difficillima, ut proinde consentaneum esset eam commendari argumentis omnino certissimis. Tum et mysticam quoque illam mortem resurrectionemque pollicemur, que secundaria immersionis nostre emersionisque in baptismo significatione  denotantur: et quatenus hec eadem symbola pro Christi etiam parte adhibentur, is una spondet ne suam quidem operam nobis defuturam. Ita constat martyrium in primaria baptismi significatione contineri. Constat deinde ita a nobis interpositam hanc martyrii sponsionem, ut sit conditio ex nostra parte prestanda unde pendeant reliqua baptismi beneficia. Ita sequitur ex pacti huius iure, martyrio saltem in uoto deberi omnia baptismi beneficia. Sequitur ita ad baptismi consummationem spectare martyrium ut martyrium de facto prestitum spectat ad consummationem martyrii dumtaxat in uoto.

§ 31.---Ne uero nimius uidear in captandis baptismalis pacti minutiis, colligo septimo non modo ex  illius pacti lege, sed uero ex eiusdem etiam equitate, uindicari posse in sanguineo baptismo omnia beneficia a Christo pro sua pacti baptismalis parte prestanda, ne quid superesse uideatur, cur dubitemus rectene hec et pro Christi mente ueteres collegerint. Cum enim iam ostenderimus conditionem a nobis prestandam, qua ius illud consequamur ad promissa Christi beneficia, hanc ipsam esse corporis nostri pro Christo deuotionem; quod nichilominus recens baptizatis incruenta morte sublatis concedat tamen Christus baptismi beneficia, ratio non est quod conditionem illam prestiterint cui debentur ex pacti equitate eiusdem beneficia, sed quod prima pacti beneficia gratis concedantur et sine ulla prorsus conditione, presertim illis qui nondum actuali obligationi  aut conditioni de facto prestande obnoxii essent, propter incapacitatem subiecti. Adultorum alia est omnino ratio. Quam enim conditionem nondum prestare possunt, eam uelle saltem poterant, ut facti loco apud Deum habeatur illud ipsum uotum. Sunt autem inter se admodum diuerse ille equitatis rationes qua quis excusatur a prestanda pacti conditione, et qua quis eamdem legis conditionem censetur impleuisse, si minus ad litteram legis, at pro legislatoris sententia, si equus modo adhibeatur legis interpres. Ita igitur martyrium in uoto cum sit pro legis littera reipsa aliud, idem tamen censebitur cum martyrio de facto pro interpretationis equitate. Ita fiet ut omnia baptismi beneficia soli debeantur martyrio, saltem in uoto. Quod si etiam in  baptizatis non martyribus, soli tamen martyrio in uoto debeatur ius illud omne quod consecuti in baptismo sunt ad baptismi beneficia; quis est qui non uideat potiori ratione tribuendum esse martyrio actuali? Est enim hec legis ipsa conditio, non autem aliud quid quod equo egeat legis interprete ut pro ipsa conditione censeatur. Quamquam igitur nusquam aliunde constaret, disertis euangelice legis uerbis martyrio deberi baptismi beneficia; id tamen facile ex ipsa eiusdem ratiocinii sequela colligeremus.

§ 32.---Est enim ea in omni, humana quoque, legumlatione probata argumentatio qua legum casibus omissis e ratiocinii paritate prospicimus. Illis nempe canonibus generalibus oriunda, quod causis omnibus consultum cuperent legumlatores; quod rationem  ubique ducem sequi uellent; quod denique quam rationem in una causa probassent, eamdem essent et in aliis similiter probaturi. Inde contingit ut que ita constituta fuerint, non pro prudentium modo consiliis habeantur, sed legum etiam uim obtineant. Inde sequitur, si uel pro legum humanarum exemplo diuina etiam legislatio esset instituenda, rationis paritatem pro diuina esse lege intelligendam. Atqui maior certe est ratio cur ualere in diuina legislatione debeat hec argumentatio quam in humana. Falluntur enim in suis ratiociniis humani etiam legislatores, nec sequelas omnes preuident, etiam legitimas; ut proinde etiam cum recte argumentamur ex eorum principiis, adhuc tamen dubitare liceat essentne  tamen illi nostras sequelas probaturi. Deus tamen nec in principiis hallucinari, nec in sequelis, potest. Ita certum erit quam rationem in una causa probarit, in aliis etiam esse agniturum. Certum erit, si martyrii causa tanta beneficia in baptismo concedat, ipsi martyrio longe potiori ratione concessurum. Certum si martyrii uel uotum tanta tamen et tam copiosa mercede compenset, nichil esse quod metuamus soluto uoto eamdem mercedem esse negaturum. Certum denique proinde, si plenam numerisque suis omnibus absolutam peccatorum remissionem consequantur baptizati, fore omnino ut eamdem consequantur martyres.

§ 33.---Addo enim octauo non ita esse intelligendum hoc commune baptismi ius atque martyrii, ut in  baptismo remittantur peccata uirtute quidem illius in uoto martyrii quod profitemur in baptismo, sola tamen illa que baptismum precesserint, non item ea que inter baptismum admissa fuerint atque martyrium. Aliter ueteres hoc etiam ipso paria facere censuerunt cum baptismo martyrium, quod ut in baptismo peccata omnia remittuntur, ipsum nempe baptismum precedentia, non originale duntaxat, uerumetiam actualia, idem sit de martyrio quoque sentiendum, delere scilicet uniuerse uite flagitia, nichil ut preterea supersit expiandum. Recte quidem illi e principiis modo explicatis. Si enim propter illud martyrii uotum concedatur peccatorum preteritorum plena indulgentia; parem utique indulgentiam potius, ut dixi, expectabimus, eodem uoto iam  soluto. At par illa indulgentia esse nequit si quocumque tandem tempore susceptus baptismus peccata tamen preterita uniuersa deleat, nec tamen alia in martyrio deleantur quam que baptismum precesserint, tanto utique interuallo a se dissitum, cui et interuallo peccatorum nondum remissorum copia necessario responderit. Pro pacti certe equitate, quo magis conditiones prestamus pro nostra pacti parte prestandas, eo consequitur accrescitque nobis ius ad mercedem a Deo prestandam ualidius; eo et uicissim maior erit ipsius Dei ad mercedem, quam pollicitus est, prestandam, obligatio; eo etiam fauorem Dei possumus, pro pacti ratione, ampliorem nobis uendicare. Quin et, missa pacti consideratione, fauorem saltem, quem dixi, Dei illum tanto maiori  cum fiducia possumus expectare, quanto nostram uersus Deum beneuolentiam luculentius testatum facimus. Qui autem sanguinem suum pro Deo profuderit, hunc nemo dubitet longe certe testatiorem fecisse suam uersus Deum beneuolentiam, quam qui prompto fuerit duntaxat expeditoque ad profundendum animo. Et cum gratie speciali tribuamus si quis pro facto uoluntatem fuerit interpretatus, signum est profecto factum ipsum ad iustitie rationem propius accedere, longe certe adhuc propius siquando pacti etiam consideratio intercesserit. Est itaque nature pacti, est et recte rationi, prorsus consentaneum, ut quam peccatorum indulgentiam  plenariam baptismo concedimus, eam nec martyrio negandam existimemus.

§ 34.---Quid quod illud etiam, pro receptis pactorum moribus, omnes equum agnoscant, ut siquando stipulatione primum interposita nonnulle premii primitie stipulatori in manus tradantur; at certe fidem stipulationis liberatam, prestitamque pacti conditionem maneat premii plenitudo, eo copiosior quo et ille fuerint ampliores. Arrham tradunt in manus pacta nuptialia, at nondum dotem nisi consummato matrimonio. Idem et in aliis que ad bona passionesque spectant pactis solet obtinere. uerum hoc in illis precipue pactis elucet que nondum adultorum nomine stipulantur tutores. Inchoato quodam iure uestit ipsa illa inchoata stipulatio. Donec tamen  adulti fuerint, et ad annos conditionum prestandarum capaces prouecti, pactumque suo quoque proprio nomine consummandum, nondum pleno iure atque consummato que iam consecuti sunt possidere censentur, nedum ut ius habeant tam firmum ad futura pacti premia. Quorsum illud ni maiori in pretio haberentur conditiones iam prestite, quam suscepte duntaxat et fide quantumcumque firma prestande? Ita igitur consummati in martyrio baptismi pleniorem fore quam inchoati indulgentiam consentaneum est. Ut proinde, si peccata preterita eluantur in baptismo aqueo, nichil sit cur dubitemus fore etiam eluenda in baptismo sanguineo.

§ 35.---Quod enim spatio temporis interposito baptismum aqueum sequatur sanguineus, non est utique  quod a baptismi natura alienum censeamus. Distinxit, ut uidimus, Apostolus tres baptismi partes, aquam, Spiritum et sanguinem. Nec tamen qui baptismo aqueo lustrarentur, semper tamen uno eodemque tempore spiritum etiam accipiebant baptismalem, ut alibi probauimus. Apostoli aqueo baptismo, superstite adhuc Domino perfusi sunt, cum tamen Spiritum nemo, nisi post eiusdem resurrectionem acciperet. Samaritanos aqua expiauit Philippus diaconus; Spiritum nemo poterat iisdem conferre preter apostolos. Quid igitur, aquene soli tribuemus uim illam peccatorum preteritorum expiatricem? Ita fieret ut noua opus esset expiatione peccatorum aqueum baptismum consecutorum. Sicut enim in gentilium mysteriis elementa uiam  parare credebantur, nequid superesset impurum cum sanctiora commercia ambirent; ita Spiritui proculdubio inseruiebat aquea illa lustratio nequa uasis impuritas obstaret quo minus posset pro dignitate sua recipi. Prorsus itaque alienum erat ab eius sanctitate ut quis illum impurus acciperet. Proinde necessarium erat ut ipse Spiritus uicem aque suppleret pro peccatorum expiatione baptismo aqueo recentiorum. Quod si Spiritui uim illam concedamus, non erit utique cur a sanguine alienum censeamus. Pro pacti ratione a sanguine potius expectanda erat, quod ille ad officium nostrum dispositionemque spectat quorum maior haberi solet in pactorum iure ratio quam donorum Dei gratuitorum. Fauet porro  quod pro illius eui dogmatibus platonicis  cum a prototypis omnis illa symbolorum siue antityporum uirtus deducenda crederetur; ita tamen symbolorum efficaciam explicabant, ut quidem ipsa per se nichil ad effectum conferrent, indicarent duntaxat cui prototyporum illa natiua uirtus esset applicanda, ita ut ab ipsis prototypis omnis illa uirtus, seu naturalis illa esset, seu iuris etiam legalis, esset expectanda. Et cum equa esse debeat paciscentium conditio qua iuris illo coniunguntur inter se commercio; congruum profecto est ut quam uim symbolis diuinis pro Dei obligatione concedimus, eamdem nostris pro nostra obligatione uicissim concedamus; et quo pacti iure Deus delinquentes afficit supplicio,  eodem iure teneatur ad mercedem illis, qui conditionem prestiterint, retribuendam. Si itaque martyrii uel professio, martyrii absentis uirtute remissionem peccatorum prestet, eamdem certe necessario oportet, ipsum, quando adest, prestare martyrium. Conuenitque accuratissime, quod superius huc retulimus, cum stolas suas martyres in Agni sanguine lauisse narrantur. Nec enim id de baptismi lauacro ita commode poterat intelligi, quod omnium fidelium commune fuerat, sed de lauacro patientium proprio; nec de illorum duntaxat peccatorum expiatione que tantam illam tribulationem antecesserant, in baptismo scilicet aqueo expiata, sed illorum quoque que in ipsa illa tribulatione essent expianda.

§ 36.---Neque uero erit quod miremur tantam ueteres  baptismo martyrum sanguineo uim assignasse, si et illud recolamus nono martyrum illum sanguinem Christo ipsi a ueteribus fuisse attributum: et quidem ita Christo ut ne martyrum fuisse crederetur, nec in martyrum propria duntaxat commoda cessisse, sed uero in Ecclesie potius uniuerse. Hec e ueterum sententia alibi probauimus, et illud pariter ostendimus quam non essent a Scripturis sacrorumque Scriptorum principiis abhorrentia. Hec itaque si concedantur, iam intelligemus quam solide illi prudenterque omnem hanc baptismi sanguinei efficaciam e Scriptura collegerint. Christi enim sanguini nemo dubitat conuenire hanc peccatorum expiationem. Christi autem nomen pro uniuerso Christi corpore mystico sepissime intelligitur. Quidni igitur uim illam  peccatorum purgatricem Christo ita intellecto asseramus? Nihil est profecto, cur quoties Christi sanguinem peccata nostra lauare atque purgare tradunt sacre Littere, de personali eius sanguine illas duntaxat intelligamus. Et uero nominis ratio suadet potius ut sit uirtus hec Christo cum eiusdem mystico corpore, communis. Quod enim nomen suum nobiscum communicet, id illo nempe consilio fecit ut et iura nomini respondentia intelligantur esse communia. Ut in matrimoniali unitate  commune uiro atque femine nomen communia etiam utriusque in lege iura facit. Ita et cum martyrum sanguis pro Christi sanguine  habetur, consentaneum est id idcirco fieri ut et iura utriusque sanguinis fiant inuicem communia. Nihil autem est quod dubitemus quoduis Christi symbolum a uero tamen eiusdem atque originali sanguine superari. Eodem tamen rediturum diximus seu martyrum sanguinem pro suo Christus agnouerit; seu per mysticam utriusque sanguinis unionem proprii etiam sanguinis uirtutem per martyrium applicuerit. Illa certe ipsa uel applicatio tanto efficacior esse debuit quo Christi sanguinem propius attingit, magisque uiua representatione exhibet.

§ 37.---Estque adhuc eo magis consentaneum recte ueteres, et pro cause equitate hic esse argumentatos, Quod 10o non quibuslibet fidelium seu passionibus, seu mortibus tantam uirtutem assignarint, sed illis  duntaxat quibus ad Christi mortis exemplum propius accessissent, cum nempe publica Ecclesie fratrumque causa sese obtulissent. Est quidem sanctorum omnium in conspectu Domini mors quelibet pretiosa. Est et adhuc pretiosior innocentium, eorum scilicet quos uis oppressit iniquorum hominum. Sed et illam Deo charam esse nichil est quod dubitemus qua occumbunt ii quibus officia sua quelibet uita sunt ipsa cariora, qui mortem pre peccato eligunt. Estque etiam hec ipsa mors baptismali officio affinis, ne ab illius premiis priuilegiisque, putetur prorsus aliena. Nec illa proculdubio Deo ingrata mors, quam tantis ethnici efferunt preconiis, qua quis patrie uitam suam impendit, multorumque mortes una morte redimit, nec illa etiam a Christi exemplo aliena. Longe tamen omnium proxime  ad Christi illud illustrissimum accedit exemplum, si et animarum causa quis, et communi quidem illa multorum, uel etiam omnium ubicumque fidelium, mortem oppetat; Si quis pro communi fide, pro communi fidelium corpore, pro communi unitate unitatisque communi uinculo, ut corpus Christi mysticum in sua integritate conseruet, et noua insuper resipiscentium accessione locupletet. Hoc est ferri , hoc est Christi, et quidem patientis, portare; hoc est supplere que deerant Christi pro Ecclesia passionibus; hoc cum eo mori, crucifigi, sepeliri, cum et eadem patimur, et eadem etiam de causa, cum et passionem et passionis causam habemus cum Christo communem. Plane innuunt hec omnia esse mysticam quamdam, in hac ipsa passionum  causa communem nobis cum Christo unitatem, ut proinde ad unam utreque eamdemque passionum collectionem pertinere censeantur. In his autem de unitate mystica ratiociniis id genus canones, et quidem uniuersales illos, agnoscit Apostolus: Quod capiti conuenit, id et membris esse commune; quod primitiis, id et masse uniuerse. Ni uniuersales fuissent illi, quos diximus, canones, omnino subiungere debuit Apostolus cur in illa potius quam in alia qualibet causa essent agnoscendi. Argumentantis enim personam hic sustinuit Apostolus, non autem illius qui pro sua duntaxat auctoritate dictaret. Ita igitur que peccatorum expiatio capiti, eadem et membris; que huius sanguinis primitiis, eadem et masse conueniet.  Ita scilicet nos incitare uoluit Dominus ad mortem pro fratribus lubenti animo constantique obeundam, ut in hac ipsa etiam causa ipsum imitaremur, ut sicut ipse pro nobis uitam posuit, et nos pro fratribus uitam poneremus I S. Ioan., III, 16. Ita uitam pro Apostolo ponere parati erant discipuli, ipse uicissim pro discipulis. Ita Ignatius eorum esse uoluit qui episcopis adhererent, quod scilicet eorum sua, uitas nempe uita, redimere uoluerit. Inde tantus ille christianorum in se inuicem amor quo illustres illos et conspicuos fuisse sua etiam etate memorat Tertullianus. Damonis et Pythie Historia apud pythagoreos longe celeberrima est. Hos emulati iudeorum sunt esseni, illos christiani, quos tamen omnes longo interuallo  superarunt. Ita conueniebat adamussim cum hisce principiis praxis etiam primeuorum christianorum. Ita praxim illam generosissimam prudentissimis etiam principiis fulciuit Dominus legislator omnium longe peritissimus.

§ 38.---Que cum ita se habeant, iam facile intelligimus nichil esse cur male audiant, hac in causa, primeui christiani. Baptismi titulo martyrium insignierunt. Nec temere id, nec pro suo duntaxat arbitrio. Christum nimirum ipsum habuerunt quem sequerentur auctorem. Sed cum titulo iura etiam baptismi martyrio tribuerunt, et quidem sacramentalis baptismi a Deo ipso instituti. Immane proculdubio facinus, si que a Deo essent in pacto sacramentali prestanda, ea suis adinuentis assererent, nullo tamen  nixi Dei promisso, nullo Dei legitimo uicario qui Dei personam agere saltem posset, et Dei nomine ea polliceri que Deus ipse, propter legitimam delegationem prestare teneretur. Sed longe aberant ab eo scelere ueteres ut Dei nomen, sine diuina tamen auctoritate, suis institutis pretexerent. At impium profecto non fuit si conditiones a Deo ipso prestandas expectarent in pacto baptismali ab ipso instituto. Impium non fuit e baptismi sacramentalis consilio colligere si quid porro in pacto baptismali uideretur inclusum. Impium non fuit hoc ipsum de martyrio colligere si qua possent legitima sacramentorumque propria argumentatione. Impium denique non fuit, si et martyrio, ubi id probassent, et iura quoque baptismalia assererent. Atqui baptismo martyrium non conferunt  modo, sed etiam anteferunt. Male quidem id, si iam constitisset sua nimirum humana instituta cum diuinis ausos esse contendere. Sed uero aliter se rem habere ex dictis constat. Cum in pacto baptismali includi martyrium probarint ueteres, immerito sane martyrium humanis institutis accensent aduersarii. Iam non humana cum diuinis instituta contendunt, sed diuina cum diuinis, uel unam fortasse potius diuini instituti partem cum alia eiusdem instituti parte. Nihil autem uetat quo minus diuinorum institutorum alterum altero possit esse prestantius: quin id potius necesse est quoties ad eumdem finem referuntur, cum aliqua tamen subordinatione. Quod enim finem illum propius attingit, id necessario erit, in  medii ratione, prestantius. At a pactis symbolicis  seiungi nequit istiusmodi subordinatio. Cum enim symbola adhibeantur ad alia tamen officia a symbolis diuersissima representanda, ipsaque adeo illa representatione spondenda, ut proinde mediorum utraque uicem impleant; constat tamen officii quam symboli longe potiorem esse rationem, iusque ad mercedem à Deo promissam conferre longe auctius atque ualidius. Dici tamen denique potest tam symbolum nostre in baptismo professionis, quam conditionem quam eo symbolo spondemus a nostra pacti baptismalis parte prestandam, quamquam in pacto a Deo quidem instituto adhibeantur, ad humana tamen officia, partemque pacti illam que homines spectat, attinere.  Ita non cum humanis diuina conferentur, sed cum humanis officiis alia officia et illa quoque pariter humana, ut alia aliis meliora habeantur, et Deo gratiora. Fateor equidem horum officiorum ius ad mercedem pacto institutionique diuine totum acceptum esse referendum. Id tamen ita uerum est ut quamquam non propter opera Deus mercedem retribuat, at secundum opera fiat illa retributio, ut proinde in officiis nostris quo sunt queque in se prestantiora et Deo gratiora eo exigantur a Deo paciscente diligentius, et mercede copiosiori coronentur.

§ 39.---Quamquam autem baptismi solius rationem in hac nostra dissertatione habuerimus; quod tamen de baptismo asseruimus, idem de altero Eucaristie sacramento asserere poteramus, representare nimirum  hic, atque adeo sponderi, nostrum pro Christo martyrium, ut proinde huius etiam Eucaristia pacti premia possint a martyribus uendicari. Nec enim aliter in pane Eucaristico fracto representatur corpus Domini quam ut passum, fractum, crucifixum; nec aliter in effuso uino sanguis quam ut ipse etiam effusus. Quis est qui non uideat quam sint hec manifesto ad passiones Christi referenda? Cum itaque per unum illum panem unum nos cum Christo corpus profiteamur, I Cor., X, 17, id plane pro symbolico spondendi ritu, spondemus, non in corpore modo nos, sed in ipsis quoque corporis passionibus cum Christo fore communicaturos, ut et ipsi nos paratos prestemus ut cum eo patiamur atque crucifigamur. Cum etiam dicitur hic sanguis pro multis effusus, id porro  pollicemur, nos etiam, pro Christi exemplo, eo promptiori animo ad patiendum accessuros quo plurium salutem intelligimus nostra fore morte promouendam. Ita enim fore ut Christi patientis exemplum magis ad uiuum representemus. Proinde uerisimilia sunt, et diuino consilio prorsus consentanea, que de martyrii premiis hucusque disputauimus, cum eo utrisque sacramenti pacta collineare uideamus.

§ 40.---Quamquam etiam unicum illud hactenus tractauerimus baptismi beneficium  peccatorum scilicet remissionem, unde etiam sequitur impunitas, et ipsa etiam priuatiua; non est tamen inde ut propterea negemus ius esse  martyribus ad positiua baptismi beneficia. Si enim cum Christo patimur, cum eodem etiam regnabimus. Ita argumentatur Apostolus e canone harum mysticarum argumentationum proprio. Ita etiam et ueteres cum primarium martyribus, ut ostendimus, in regno Christi, consessum assererent. Et merito quidem illi. Si enim Christo passuro merces proposita est; debebatur certe illi, prestita pacti conditione, tanta illa merces. Si et nos eamdem Christi patientis personam in nostra quoque passione sustineamus, et quidem eo  ipso sustineamus consilio ut que iura Christo patienti pro pacto diuino accrescebant, et nobis quoque similiter patientibus accrescerent; sequitur et nobis patientibus ingentem illam repositam esse mercedem, tantam scilicet quanta Christo, pro huius pacti iure debebatur, et quidem ex eiusdem pacti eodem etiam iure. Ita fiet ut uniuersa baptismi beneficia, tam negatiua, quam etiam positiua, martyribus debeantur.



[OPERA OMNIA SIXTI II.]





DE SIXTO II. ROM. PONTIFICE XXIII, NOTITIA HISTORICA.

 De Sixti II pontificatus annis.---In Stephani locum 24 augusti anno 257, Sixtus est ordinatus, quem natione grecum, et atheniensem philosophum fuisse ferunt romanorum pontificum catalogi. Quot autem annis pontificatum tenuerit, definiri nequit; in contraria enim ueteres, recentioresque scinduntur chronologi. Siquidem Eusebius ipse annos octo in Chronico, in Historia uero annos undecim eidem adscribit  . Ceteri econtra pontificum catalogi uix duos, aut unum Sixto concedunt  , quem Cypriano teste  , anno sequenti, martyrio coronatum fuisse, compertum est: quare, cum pontificatum anno 257, mense augusto susceperit, menses undecim, dies aliquot romanam sedem tenuisse sequitur, ut eruditorum plurimi, inuitis etiam pontificum catalogis, demonstrant   . Fortasse etiam Eusebius in Historia menses undecim prefuisse scripserat, qui menses postmodum aliena manu in annos commutati sunt; nam ab Eusebii diligentia prorsus alienum uidetur, tam turpiter in pontificum chronologia errasse  . Iis uero, que in Chronico leguntur, ubi anni octo Sixto tribuuntur, non immoramur, cum sciamus Eusebii Chronicon undique interpolatum esse.

Ubi Ecclesiam romanam administrare Sixtum auditum Dionysio Alexandrino, ipsum adiit epistola: »Que de baptismo secunda est, in qua Stephani simul ac reliquorum episcoporum sententiam ac iudicium exponit.« uirum prudentissimum fuisse, docet altera Dionysii epistola, qua Sixti consilium petit, de Sene, qui ab hereticis baptizatus catholicum precibus,  lacrymisque suis sacramentum regenerationis flagitabat, affirmans hereticorum baptisma cum ecclesiastico nil commune habere. uerba sunt Dionysii  : Opus habeo, frater, consilio tuo, et sententiam tuam expeto, ne forte ipse halluciner. Durasse sub Sixto pontifice controuersiam de baptismo, sub decessore eius disceptari ceptam, colligunt eruditi  ex tribus epistolis, ab eodem S. Dionysio Alexandrino ad eum datis, quarum fragmenta recitat Eusebius  . Neque S. Sixto placuisse morosam decessoris sui asperitatem, ostendunt uerba Pontii Diaconi  , cui Sixtus audit Bonus et Pacificus Sacerdos. Atque exinde colligit perdoctus Tillemontius  , predictam litem sua incredibili lenitate, atque indefesso studio sanctissimum pontificem composuisse.  Reliquorum, que in pontificatu suo gessit, fere omnium abiit memoria. Illud ex Indiculo depositionis martyrum tradit Pearsonius  , eum Petri et Pauli apostolorum corpora »ad Catacumbas transtulisse, magis in dies seuiente persecutionis ardore, ut ibi stationes tutius haberi possent  .«

S. Sixtus II. martyrio coronatur u augusti 258.---Ceterum preclarissimo omnium facinore nominis sui memoriam Sixtus consecrauit, inito pro fide martyrii certamine. Diem et locum martyrii S. Cyprianus in  epistola ad Successum his indicat uerbis: »Sixtum autem in Cemetrio animaduersum sciatis, octauo iduum augustarum die, et cum eo Quartum.« Quibus uerbis apud Latinos quelibet punitio, apud Brissonium uero et Caluinum, aliosque Ictos percussio gladii seu decollatio significantur. De anno quoque plerique  in sententiam Pagii abeunt, scilicet passum esse anno Domini 258, eodem et quo S. Cyprianus, ut Pontius in uita Cypriani. Coutantius  Bucheriani catalogi locum mutilum restituens, sententiam Pagii confirmat. Bucherianus enim Catalogus habet: »Passus est  uIII idus augusti a consulatu Tusci et Bassi usque in die XII kal. augusti, Aemiliano et Basso Coss.« Ut tenebre ab hoc loco dispellantur, ex codice Fossatensi, ante uerba a consulatu  Tusci et Bassi, supplendum monet: Presbyteri prefuerunt; cuius supplementi ope comperimus, clerum romanum a mense augusto anni 258, usque ad XXI Iulii anni 259, quo consulatum gerebant Aemilianus et Bassus, Romanam Ecclesiam administrasse. Hinc lux affertur Catalogis Corbeiensi atque Fossatensi, in quibus Sixto tribuitur annus I, menses X, dies XXIII aut XXIu, habita fortasse ratione a Sixti ordinatione ad eius successoris Dionysii electionem. In Fossatensi et regine Suecorum Catalogo apud Bollandum cessasse dicitur pontificatus annos duos, intellige partem anni 258, et aliam insequentis anni partem. In libro Pontificali, ubi de annis sedis S. Sixti agitur, mira oscitantia detegitur, ut obseruat laudatus Coutantius.

 Geminas Sixto II epistolas Isidorus adscribit. Prior ad Gratum quemdam episcopum, quam occasione Sabellii, Neti, Ebionis, et Cerinthi scriptam contendit Binnius. Ostendit autem epistola, licere damnatis episcopis adire sedem apostolicam; data est kal. septembris ualeriano et Decio uiris clar. coss. Posterior missa est episcopis per Hispaniarum prouincias constitutis. In ea autem capita quinque continentur. Primum, si quis aduersus episcopos uel actores Ecclesie causam habuerit, qui se geret? Secundum, de episcopis rebus expoliatis, aut a sede pulsis. Tertium, ut nullus episcopus alterius parochianum retineat, ordinet, uel iudicet. Quartum, de episcopis iniuste damnatis, et apostolica auctoritate restitutis. Quintum, quod excommunicati episcopos  accusare non possunt. Data est XuII kalendas augusti, ualeriano et Decio uiris clariss. coss. Nobis in silentium descendentibus, quiuis has Sixto epistolas detrahere est idoneus. Primum falsissima est consulum annotatio. ualeriano non Decius, sed Gallienus collega fuit in consulatu, sedente Sixto. Insuper eodem anno scriptas esse decretales ostendit inscriptio. Anno uero 258, Sixtus qui sexto augusti passus est, kalendis septembris ad Gratum scribere non potuit.  Potuisset quidem anno superiore, at impossibile est, dedisse ad Hispanos Epistolam Iulii 16, anno 257, quo pontificatum nondum inierat. Deinde cum toto Sixti episcopatu grauissima persecutio romane incubuerit Ecclesie, est longe absurdissimum, epistolas eius tenoris Sixtum condidisse, in quibus nulla afflictionis Ecclesie mentio nulla ad cruces patienti animo ferenda instigatio. Priori epistola impostor paginam includit integram ex Idacio Claro aduersus uarimadum petitam. Componatur cum pag. 730 Biblioth. maxim. patrum, tom. u. Posterior uero quinquagesime quarte Leonis Magni Epistole suffuratur initium: »Magno munere misericordie Dei, totius Ecclesie catholice multiplicata sunt gaudia.«

 De Xysti sententiis; num sint pape Sixti.---Quadringente et triginta sententie sunt Sixti ethnici philosophi, que in Latinum a Rufino translate, nonnumquam Sixto Pape adscripte fuerunt. Quem cum Augustinus errasset errorem, libro secundo Retractationum, cap. 42, hec chartis mandauit: »In libro de natura et gratia, uerba quedam, que uelut Sixti Romani pontificis et martyris Pelagius posuit, ita defendi, tanquam reuera eiusdem Sixti essent; id enim putaueram, sed postea legi Xysti philosophi esse, et non Sixti christiani.« Christianum sane non sonat sententia 120: »Non petas a Deo id, quod cum habueris, non perpetuo obtinebis.« Non igitur aut pax animi, aut tranquillitas Ecclesie, aut corporis sanitas esset precibus impetranda. Abhorret et a fide sententia  125: »Quidquid non conuenit ad beatitudinem Dei, non conueniat homini Dei.« Non igitur resurrectio corporis pars erit felicitatis sanctorum, utpote que glorie Dei immortalis pugnet. Neque satis pia hec est sententia 184: Derogare uiro sapienti ac Deo, equale ducito peccatum. Cum splendente fuco Rufinus Xysti philosophi sententiis Sixti pape martyris nomen imposuisset, meritas Hieronymo penas dedit. Qua de re insignis est locus in Epistola aduersus Pelagium ad Ctesiphontem  : »Illam autem temeritatem, imo insaniam eius  quis digno possit explicare sermone, quod librum Xysti pythagorei, hominis absque Christo, atque ethnici, immutato nomine, Sixti martyris, et romane Ecclesie episcopi prenotauit? In quo, iuxta  dogma pythagoricorum, qui hominem exequant Deo, et de eius dicunt esse substantie, multa de perfectione dicuntur, ut qui uolumen philosophi nesciunt, sub martyris nomine bibant de aureo calice Babylonis. Denique in ipso uolumine nulla prophetarum, nulla patriarcharum, nulla apostolorum, nulla Christi fit mentio, ut episcopum et martyrem sine Christi fide fuisse contendat.« Inspiciantur sententie, et 248, que purum putumque pelagianismum olet, et 265, que facinus probat Origenis, uirilia amputantis temperantie causa.---Gelasius Papa hoc  opus falso S. Sixto pape ac martyri attributum inter apocrypha collocauit  , uel opus ab hereticis compositum. Impresse fuerunt he Sixti in Bibliothece patrum tomo III, et separatim cum prefatione Rufini ad Apronianum, Basilee, 1520; Colonie, 1522; Louanii, 1618; AmsteIodami, 1688; in Opusculis  mythologis, physicis et moralibus Thome Gale, Lipsie, in-4o, 1725, per Sieberum Alemannum, qui etiam pretendit has sententias reuera esse Sixti pape et martyris. Duo etiam canones sub Sixti II nomine a Gratiamo erronee citantur  .





SIXTI PAPAE II EPISTOLAE DUBIAE. 



 EPISTOLA PRIMA. AD GRATUM QUEMDAM EPISCOPUM. Licere accusatis uel damnatis episcopis appellare, siue adire sedem apostolicam, sine cuius auctoritate cause eorum terminari non debent.


Episcopus Sixtus Grato cepiscopo salutem.

Letari et gaudere me  plurimum in Christo Iesu Domino nostro dilectionis tue scripta fecerunt, quibus euidenter ostenditur, quantum catholicam diligis fidem, et quantum prauorum hominum detestaris errorem. Omnis enim heresis nimis est impia, et euangelice ueritatis inimica, que non portionem aliquam ledere, sed ipsa christiane religionis conatur fundamenta conuellere. Memor enim  sum, me sub illius nomine ecclesie presidere; cuius a Domino nostro Iesu Christo est glorificata confessio, et  cuius fides nullum unquam fallit, sed omnes quidem hereses destruit. Intelligo autem mihi aliter non licere, quam ut omnes conatus meos ei cause, in qua uniuersalis ecclesie salus infestatur, impendam. Agnosce, fili carissime , non ex tempore, neque post tempora Filium Dei natum, sed ante omnia tempora de paterno utero inenarrabiliter generatum, ipso Deo patre per prophetam dicente: In splendoribus sanctorum ex utero ante Luciferum genui te . Quam sententiam et Isaias propheta dubiis atque incredulis euidenter expressit, dum non aliunde filium, quam de Patre natum ineffabiliter  ostendit: In humilitate, inquit, iudicium eius sublatum est. Natiuitatem eius quis enarrabit ? Et in libro Iob: Sapientiam Dei, ait, unde inuenies? Latet enim ab oculis hominum, et a uolucribus celi absconsa est . Expergiscere paululum, et si lumen scientie in teipsum aliquantum habes, inuenies, cuius natiuitas a propheta non potuit enarrari ex tempore, uel ut adstruere ipse conaris, non potuit generari. In principio, inquit Ioannes euangelista, erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil . Et iterum: Erat lux uera, que illuminat omnem hominem uenientem in hunc mundum . In isto igitur quod dicitur, Erat, si tempus querere  uolueris, non inuenies: quoniam ex quo Pater, ex illo et Filius: et quod Pater est, id est etiam Filius, Salomone dicente: Ego ex ore Altissimi prodii, primogenita ante omnem creaturam. Ego feci, ut in celo oriretur lumen indeficiens, et sicut nebula texi omnem terram. Ego in altissimis habito, et thronus meus in columna nubis. Gyrum celi circuiui sola, et profundum abyssi penetraui. In omnem terram steti, et in populo primatum habui . Item ibi: Cum prepararet celum, aderam illi, et cum sedem suam secerneret. Quando super uentos fortes faciebat in summo nubes, et cum certos ponebat fontes sub celo, cum fortia faciebat fundamenta terre, ego eram, cum illo componens, et ego eram, cui adaugebat, cum letaretur orbe perfecto . Et in psalmo centesimo  primo: Tu, Domine, in principio terram fundasti, et opera manuum tuarum sunt celi. Ipsi peribunt, tu autem permanes, et sicut opertorium mutabis eos, et mutabuntur: tu autem idem ipse es, et anni tui non deficient. Non enim erat etas, aut aliquod tempus, antequam de Patre Filius nasceretur; quoniam qui tempora uniuersa propria potestate constituit, ex tempore uel post tempora nasci non potuit  1Kb] . His paucis sententiis, breuiter consultis tuis respondi, frater carissime. De cetero tuam moneo dilectionem, ut cunctos, quos errare cognoueris, ad catholicam fidem, et ad unitatem recte credentium conuertere  studeas, et tu numquam ab apostolico tramite recedas. Si autem te non audierint, et errantes  permanserint, nobis eos manifestare, quam citius poteris: non tardes, ut apostolica auctoritate aut cito ad Ecclesiam conuertantur, aut ab Ecclesia separentur. Audiuimus etiam quod quidam erronei, et consentientes eis, te et reliquos infestent cepiscopos et episcopos aliquos comprouinciales ad uestram infamationem atque damnationem secum trahant.

Quapropter in hac sancta sede dudum a multis episcopis constitutum erat, et modo ad uestrum et ceterorum fratrum auxilium est denuo roboratum, ut omnes episcopi, qui in quibusdam grauioribus pulsantur uel criminantur causis, quoties necesse fuerit, libere apostolicam appellent sedem, atque ad  eam quasi ad matrem confugiant, ut ab ea  pie fulciantur, defendantur et liberentur. Cuius dispositioni omnes maiores ecclesiasticas causas et episcoporum iudicia, antiqua apostolorum eorumque successorum atque canonum auctoritas reseruauit, quoniam quando culpantur episcopi, qui aliter erga fratres egerint, quam eiusdem sedis pape fieri placuerit. Unde placuit, ut accusatus uel iudicatus a comprouincialibus in aliqua causa episcopus, licenter appellet et adeat apostolice sedis  pontificem. Qui aut per se, aut per uicarios suos, eiusdem retractari negotium procuret. Et dum iterato iudicio pontifex causam suam agit, nullus alius in eius loco ponatur aut ordinetur episcopus: quoniam quamquam a comprouincialibus  episcopis accusati causam pontificis scrutari liceat, non tamen definiri, inconsulto romano pontifice, permissum est, cum beato Petro apostolo non ab alio quam ab ipso dictum sit Domino: Quecumque ligaueris super terram, erunt ligata et in celo: et quecumque solueris super terram, erunt soluta et in celo . Et si quis putauerit se a proprio metropolitano grauari, apud primatem dieceseos , aut penes uniuersalis apostolice ecclesie papam iudicetur. Ait enim Iacobus apostolus: Iudicium sine misericordia illi fiet, qui non fecit misericordiam. Superextollit autem misericordiam iudicio Iacob. In omnibus ergo , fili carissime, cor custodi, sicut scriptum est: Omni custodia custodi cor tuum, quia ex ipso uita  procedit . Hec breuiter pro commemoratione rescripsi: sed peto ut pro me orare debeas, quatenus omnipotens Deus et a malignis me spiritibus, et a peruersis hominibus custodire dignetur; quia in hac uite mee peregrinatione mala me simul et multa circumdant, ita ut cum Psalmista iure dicam: In me transierunt ire tue, et terrores tui conturbauerunt me. Circumdederunt me sicut aqua tota die, circumdederunt me simul . Celestis gratia et nos in urbibus, et uos ubique protegat, quia antiquus hostis terrarum locis a tentatione non excluditur: quia si in paradiso hominem strauit , quis locus extra paradisum esse potest, in quo mentes hominum penetrare non ualeat? Antiqui enim  hostis, cuius inuidia mors introiuit in orbem terrarum , sunt semper oculi uigiles ad animas hominum illaqueandum, multosque sua prauitate secum in perditionem trahere cupit, qui suapte malitia a gloria lapsus est in miseriam. In sola ergo Creatoris nostri protectione fidendum est, cui ex intimo corde clamemus: Esto mihi in Deum protectorem et in locum munitum, ut saluum me facias . Data kal. septembris  ualeriano et Decio, uiris clarissimis consulibus.



EPISTOLA II. ARGUMENTUM.---I. Si quis aduersus episcopos uel actores Ecclesie causam habuerit, quis se geret. II. De episcopis rebus expoliatis, aut a sede pulsis. III. Ut nullus episcopus alterius parochianum retineat, ordinet, uel iudicet. Iu. De episcopis iniuste damnatis, et apostolica auctoritate restitutis. u. Quod excommunicati episcopos accusare non possunt, nec illi qui eos in sua non recipiunt accusatione, nec maior a minori iudicari, uel damnari.


Dilectissimis fratribus per Hispaniarum prouincias constitutis, Sixtus episcopus in Domino salutem.

Magno munere  misericordie Dei, totius Ecclesie Catholice multiplicata sunt gaudia, cum ecclesiarum status eo uiget ordine, quo apostoli, eorumque successores illum statuerunt. Et  cum antiqui hostis astutia eum turbari cognoscimus, non modico contristamur merore. Quam ob causam, fratres, hortamur uos, monemus et flagitamus, ut a tramite apostolice institutionis nequaquam recedatis, nec a capite dissideatis, sed fidem et ordinem, quem apostoli et apostolici uiri statuerunt absque hesitatione teneatis. Nam si columne alicuius magne domus corruerint, ipsa postea domus minime stabit. Sic et uos, qui columne ecclesie estis, si labefactari ceperitis, sancta Ecclesia, que per uos regitur, tabescet et labetur. Hec, fratres, que duo, ualde timenda sunt, et summo moderamine pensanda, atque ne fiant, cauenda. Ipsa enim ueritas per se dixit: uos estis sal terre: quod si sal euanuerit, in quo salietur? etc. . Ideo uos, karissimi,  moneo, quia uobis debitor sum, et ualde uos diligo. Et quando bona audio de uobis, congratulor satis: et econtra, quando aduersa, nimis conturbor. Ego uero quamuis a uobis per longa terrarum interualla disiunctus sim, sum tamen omnino uobiscum corde coniunctus . Ideoque de uestra beatitudine erga me modis omnibus confido, quia cum me uicissim diligitis, a me longe non estis. Unde magis gratias referimus illi grano sinapis , quod ex modici despicabilisque seminis specie, ita ramis ex eadem radice surgentibus, atque se distendentibus, usquequaque  diffusum est, ut in eis uolatilia celi cuncta nidificent : gratiaque sit fermento illi, quod tribus farine satis , totius humani generis massam in unitate conspersit: atque paruo lapidi, qui abscisus de monte sine manibus, occupauit uniuersam faciem orbis terre . Qui ad hoc naturam nostre carnis, et status seruilis formam assumens, humiliter se usquequaque distendit, ut omni humano genere in unitatem redacto, totius corpus unitum perficeret ecclesie: atque ita ad istius compaginis pertineret commodum, membrorum partialis ista distinctio. Unde nos quoque a uobis longe non sumus, quia in illo, qui ubique est, unum sumus. Agamus ergo ei gratias, qui solutis inimicitiis in carne sua, fecit ut in omni orbe terrarum unus esset grex, et  unum ouile sub uno pastore; semper memores, quod uos ueritatis predicator admoneat, dicens: Solliciti seruate unitatem spiritus in uinculo pacis . uinculum enim pacis nemo seruat, dum alium infestat aut uerbis, aut factis persequitur. Ideo, fratres, ista pretulimus, quia audiuimus inter uos accusationes exerceri, et pulsos a sedibus episcopos, aut suis rebus expoliatos iudicari.

I.---Quapropter statutum est, ut si quis contra episcopum uel actores Ecclesie, se proprium crediderit habere negotium , non prius adeat iudices, quam ad eos recurrat caritatis studio, ut familiari colloquio commoniti, ea sanare debeant, que in querimoniam deducuntur. Quod si aliter egerit, communione  priuetur.

II.---Nemo pontificum deinceps aliquem episcopum suis expoliatum rebus, aut a sede pulsum, excommunicare aut iudicare presumat, quia non priuilegium, quo expoliari possit iam nudatus .

III.---Nullus episcopus alterius parochianum presumat retinere, aut ordinare absque eius uoluntate, uel iudicare: quia sicut irrita eius erit ordinatio, ita et diiudicatio ; quoniam censemus, nullum alterius iudicis, nisi sui, sententia teneri . Nam qui eum ordinare non potuit, nec iudicare ullatenus poterit. Ista enim uobis deinceps tenenda, et fratres uicissim adiuuare mandamus  .

Iu.---Fratres uero, quos timore terreno iniuste damnastis, scitote a nobis iuste esse restitutos. Quibus, ex sancti Petri et apostolica auctoritate omnia, que eis ablata sunt, integerrime reddi precipimus, si non uultis uos et principes uestri a collegio nostro et membris ecclesie separari. Iusto enim iudicio Dei datur plerumque peccatoribus potestas, qua sanctos ipsius persequantur ; ut qui spiritu Dei iuuantur et aguntur, fiant per laborum exercitia clariores. Illi tamen qui hoc agunt, nullatenus euadent penam: quia, ut ait Dominus: ue illi per quem scandalum  uenit . Et quamquam iuxta Saluatoris sententiam, necesse sit uenire scandala: ue tamen per quem ueniunt. De occultis enim cordis  alieni temere iudicare, peccatum est: et eum cuius non uidentur opera nisi bona, iniquum est ex suspicione reprehendere, cum eorum, que homini sunt incognita, solus Deus iudex sit iustus, qui inspector est uerus. Unde scriptum est: Incerta non iudicemus, quousque adueniat Dominus, qui et illuminabit abscondita tenebrarum et manifestabit consilia cordium  . Et quamuis uera sint , non tamen credenda sunt, nisi certis indiciis comprobentur, nisi que manifesto iudicio conuincuntur, nisi que iudiciario ordine publicantur.  Nullus ergo potest humano condemnari examine, quem Deus suo iudicio reseruauit . Hec omnia summopere sunt precauenda, ne presumptores esse uideamur. Et accusatio episcoporum non est facile recipienda, dicente Domino: Non suspicies uocem mendacii . Et Apostolus  inquit, aduersus presbyterum inscriptionem non recipiendam absque duobus uel tribus idoneis testibus . Si hec de presbyteris uel ceteris fidelibus sunt precauenda, quanto magis de episcopis? Quibus cognitis, magis uos dominari uelle manifestum est, quam consulere fratribus, aut sustentare eos, quia honor inflat superbiam: et quod prouisum est ad  concordiam, tendit ad noxam. Decuerat namque, iuxta prefatas regulas, ut si aliquid egissent contra suum ordinem, mandare nobis, et expectare, quid ad uestra consulta rescriberemus, intantum, ut si etiam quidquam graue intolerandumque committerent, nostra prestolaretur censura, ut nichil prius aut aliquid aliud decerneretis, quam quod nobis placere cognoueritis, et a regulis prestitutis nulla, aut negligentia, aut presumptione recederetis. Cesset huiusmodi, nec illi qui nos in sua nolunt recipere querela uel accusatione, nocumenta, quia nequaquam talia patienter ferre possumus machinamenta, quoniam conuenit nobis paternarum sanctionum diligenter esse custodes. Merito namque causa nos respicit, si silentio faueamus errori.

 u.---Est insuper a sanctis predecessoribus nostris plerumque iam statutum, ut nemo anathema in nostra suspiciatur accusatione pressa nostra auctoritate, presumptio; citentur huiusmodi, cum nos super illos sciamusa Domino constitutos, non illos super nos. Et sicut maior non potest a minore iudicari, ita nec colligari; quia rarum est omne quod magnum est. Portemus onera omnium qui grauantur, quinimo, hec portat in nobis beatus apostolus Petrus, cuius uice fungimur legatione, et cuius regula informamur, quatenus eius fulti auxilio, ab omnibus nunc et in perpetuum tueamur aduersis. Data XuII kalendas augusti  , ualeriano et Decio, uiris clarissimis, consulibus.



DECRETA SIXTI SECUNDI



EX GRATIANO .

 Si quis putauerit se a proprio metropolitano grauari apud primatem dieceseos, aut penes uniuersalis apostolice Ecclesie papam iudicetur.



EX EODEM UT SUPRA. Super appellatione, alterius prouincie iudices audire non oportet.


Si quis clericus super quibuslibet criminibus accusatus fuerit, in prouincia, in qua consistit ille qui pulsatur, suas exerceat actiones: nec existimet eum accusator suus alibi, aut longius ad iudicium protrahendum.





EPISTOLAE QUAE AD SIXTUM II, PAPAM ET MARTYREM ATTINENT.



EPISTOLAE I. DIONYSII ALEXANDRINI EPISCOPI AD SIXTUM PAPAM FRAGMENTA. [1Kb] [4Kb]


Dionysius epistolas memorat a se scriptas tum ad Stephanum papam, tum ad Dionysium et Philemonem presbyteros, de baptismo hereticorum et de heresi Sabelliana.

 1. Antea quidem litteras scripserat  de Heleno et de Firmiliano, ac de omnibus per Ciliciam et Cappadociam cunctasque finitimas prouincias constitutis, testans sese ob eamdem illam causam ab illorum communione discessurum, quod hereticos rebaptizarent. Ac uide negotii grauitatem. Re enim uera in maximis, ut audio, episcoporum conciliis decretum est, ut qui ab heresi ueniunt, primum doctrina instituti [catholica] ac deinde ueteris et impuri fermenti sordibus per baptismum purgarentur. De his omnibus illum rogans et obtestans litteras misi.

 () , , , , , , . . , , , , . .



 Et aliquanto post prosequitur Dionysius.

 2. Sed et dilectis compresbyteris nostris Dionysio et Philemoni, qui prius cum Stephano consentiebant, deque iisdem ad me scripserant, antea quidem  paucis, nunc uero pluribus rescripsi.

 , , ,  , .



 In eadem epistola de Sabellianis hereticis, inquit Eusebius, Histor., lib. uII, c. 6, ut pote qui tunc increbescant, Xistum certiorem facit his uerbis.

 3. Nam cum de doctrina, que nuper apud Ptolemaidem urbem Pentapoleos mota est, impia et plena blasphemie in Deum omnipotentem et patrem Domini nostri Iesu Christi, plena incredulitatis et perfidie erga filium eius unigenitum et primogenitum omnis creature uerbum hominem factum, et que Spiritus sancti aufert intelligentiam: cum ab utraque parte et littere ad me allate essent, et fratres disceptaturi uenissent, quantum Deo donante potui, planius edisserens, quasdam scripsi litteras; quarum exempla ad te misi.

 , , , , , , , .




EPISTOLAE II DIONYSII ALEXANDRINI EPISCOPI AD PHILEMONEM SIXTI PRESBYTERUM FRAGMENTA. [1Kb] [58Kb]

 Ego uero hereticorum libris legendis ac traditionibus ediscendis operam dabam, ad horam quidem exsecrandis illorum sententiis animum meum coinquinans, hanc tamen ex iis utilitatem percipiens, ut eos apud me refutarem, et multo amplius detestarer. Et cum frater quidam ex ordine presbyterorum me deterreret, ac uereretur ne eidem nequitie ceno commiscerer; quippe animum meum contaminatum iri, aiebat et quidem uere, ut ipse sentiebam: uisione diuinitus missa confirmatus sum, et sermo ad me factus diserte mihi precepit dicens: Lege omnia quecumque in manus uenerint: idoneus enim es qui singula corrigas ac probes: et hinc tibi primum credendi causa et occasio exstitit. uisionem hanc suscepi, ut que apostolice uoci consentiret,  quosque maiori uirtute preditos ita compellanti: Estote periti numularii .

 , , , .  , , , . , . . . , ,  .



 Deinde, inquit Eusebius, nonnulla de omnibus heresibus interlocutus subdit.

 Hanc ego regulam et formam a beato papa nostro Heracla accepi. Eos enim qui ab heresibus ueniebant,  etiamsi ab Ecclesia defecissent, immo nec defecissent, sed cum cetus fidelium frequentare uiderentur, insimulati essent quod peruerse doctrine magistros audituri adirent, eiectos ab Ecclesia, post multas preces non prius admisit, quam quecumque ab aduersariis audierant, palam publiceque enarrassent. Tum demum ad cetus fidelium eos admisit, nequaquam ab eis petens ut baptismum iterato susciperent. Quippe iam antea Spiritum sanctum ab ipso acceperant.

 .  , , , , , , , , .



 Rursus hac questione abunde uentilata subiicit.

 Illud preterea didici, non nunc primum apud Afros tantum hunc morem fuisse inuectum, sed et multo antea superiorum episcoporum temporibus apud populosissimas ecclesias; idque synodis fratrum  Iconii et Synade habitis, necnon quam plurimis placuisse. Quorum subuertens sententias, in iurgia eos et contentiones coniicere nolim. Dictum est enim: Non transferes terminos proximi tui, quos posuerunt patres tui .

 , , ,  , , , . , . , , , .




EPISTOLAE III, DIONYSII ALEXANDRINI EPISCOPI AD DIONYSIUM TUM XYSTI PRESBYTERUM, AC POSTEA EIUS SUCCCESSOREM FRAGMENTUM. [1Kb] [8Kb]


Nouatianum merito aduersandum docet ob schisma, ob dogma impium, ob iteratum baptisma ad se uenientium.

 Nam Nouatianum merito auersamur qui Ecclesiam  discidit, et ex fratribus quosdam ad impietatem et blasphemias pertraxit; qui impiissimam de Deo doctrinam in orbem inuexit, et clementissimum Dominum nostrum Iesum Christum quasi immisericordem calumniatur; ac preter hec omnia sacrum lauacrum irritum habet ac reiicit, fidemque et confessionem, que baptismo premittuntur, subuertit, et Spiritum sanctum ab iis penitus fugat, etiamsi spes aliqua subsit; uel quod in illis permanserit, uel quod ad eos reuersus sit.

 ,  , , , , , , , , .




EPISTOLAE Iu, DIONYSII ALEXANDRINI EPISCOPI AD SIXTUM II. PAPAM FRAGMENTUM. [1Kb] [90Kb]


De homine qui baptismo Ecclesie initiari expetebat, cum baptismum aliis uerbis ac rebus apud hereticos suscepisse se diceret.

 uere etenim, frater, consilio opus habeo, et sententiam tuam expeto, ne forte halluciner, super negotio quod mihi tale accidit. Quidam ex fratribus, qui ad ecclesiam conueniunt, iam pridem pro fideli habitus, et qui ante meam ordinationem, ac ni fallor, ante ipsius quoque Heracle episcopatum cetus fidelium particeps fuerat, cum interfuisset baptismo eorum qui nuper baptizabantur, et interrogationes responsionesque audisset, ad me accessit flens et uicem suam ingemiscens. Pedibusque meis aduolutus, confiteri atque deierare cepit, baptismum quo apud hereticos initiatus fuerat, non huiusmodi esse, neque quidquam omnino habere cum hoc nostro commune: quippe plenum fuisse impietatis et blasphemie. Aiebatque  animum suum acerbissimo doloris sensu compungi, ac ne oculos quidem ad Deum attollere se  audere, quod scelestis illis uerbis ac rebus initiatus fuisset. Quapropter exorabat, ut hoc purissimo lauacro susceptione et gratia donaretur. Quod ego quidem facere non sum ausus; sed diuturnam illi communionem ad id satis fuisse dixi. Nam qui gratiarum actionem audierit, et qui cum ceteris responderit Amen; qui ad sacram mensam adstiterit, et manus ad suscipiendum sanctum cibum porrexerit, atque illum exceperit, et corporis et sanguinis Domini nostri Iesu Christi particeps fuerit diutissime, eum adhuc de integro renouare non ausus fuerim. Porro illum  bono animo esse iussi, et cum firma fide ac bona conscientia accedere ad Sancta, et participem eorum fieri. uerum ille lugendi finem non facit, et ad mensam accedere exhorrescit, uixque rogatus interesse orationibus sustinet.

 , , , , , . , , , , . , , , , . ,  ,  , . , , , , , , , ,  . .






NOTITIA SCRIPTORUM QUORUMDAM QUAE AD SIXTUM ATTINENT.

 1. Preterea Dionysius aliam ad Sixtum scripsit epistolam, quam Eusebius, lib. uII, Hist., c. 9, his uerbis indicare satis habuit: »Est et quinta eiusdem Dionysii epistola de baptismo, ipsius et ecclesie quam regebat nomine, ad Sixtum et ecclesiam urbis Rome, in qua de proposita questione prolixam admodum disputationem instituit.«

II. Pontius in uita S. Cypriani hec habet: »Iam de Sixto bono et pacifico sacerdote, ac propterea beatissimo martyre, nuntius uenerat. Sperabatur iamiamque carnifex ueniens.« Que uerba sic summatim reddit Oxoniensis editor: »Sixtus pontifex romanus de persecutione secutura Cyprianum admonet;«  adeoque, si Pontii assecutus est mentem, dicendus est Sixtus passionis proximus ad Cyprianum litteras misisse, quibus eum de persecutione imminente certiorem faceret. uerum hoc tantum sibi uult Pontius, persecutionem Rome flagrare, iamque de Sixti martyrio ac nece nuntium uenisse, et Carthagine in dies carnificem expectari. Ibi enim perstringit hic diaconus quod Cyprianus epist. 82, ad Successum explicat, eos nempe uenisse, quos Romam, ut ueritatem explorarent, ipse miserat; a quibus et ualerianum aduersus christianos ad senatum rescripsisse, et Sixtum animaduersum, et huic persecutioni in Urbe prefectos quotidie insistere didicit. D. COUSTANT.



[OPERA OMNIA DIONYSII PAPAE.]





DE SANCTO DIONYSIO ROMANO PONTIFICE PROLEGOMENA.



ARTICULUS PRIMUS. Eius uite historia.


 Dionysius origine Grecus, et patria Calaber uulgo creditur  . De eius rebus gestis usque ad annum 256 Iesu Christi nichil certi compertum habemus. Ea tempestate romane presbyterum agebat Ecclesie, quem Epistolis suis adiit Dionysius Alexandrinus. Ex illa, que quarta erat de Baptismo  , »hunc ipsum Romanum Dionysium eruditissimum, planeque admirandum fuisse, testimonio Dionysii Alexandrini licet cognoscere.« Stephano fauerat Dionysius; siquidem ipse ac Philemon Firmilianum et Helenum hereticorum baptismum reiicientes a communione segregandos  cum Stephano papa censebant  . Sed de sententia Stephani discessit postmodum, siue hereticos cum Cypriano baptizandos esse iudicarit  , siue durius  Stephani Afros uel excommunicantis, uel saltem excommunicationem minitantis factum improbarit. Id docet Dionysius Alexandrinus ad Sixtum Dionysii Romani decessorem epistola, que est secunda de Baptismo: »Sed et karissimis fratribus et compresbyteris nostris Dionysio et Philomeni, qui prius idem cum Stephano senserant, antea quidem breuiter, nunc uero pluribus uerbis scripsi.« Horum igitur duorum Romane Ecclesie Presbyterorum Sapientia, inquit Cl. Maranus  , nec immerito mitigatum existimamus  edictum Stephani aduersus rebaptizantes.

Sanctus Dionysius quo tempore pontifex factus.---Sixto II, seu Xysto, in ualeriani persecutione extincto, Dionysius noster in sede romana successit. Quando et quamdiu sederit sanctus Dionysius, inter eruditos controuertitur. Notante doctissimo Petro Coutantio  , sibi non coheret Anastasius uulgatus seu Pontificalis liber, in quo Xystus uIII idus augusti capite truncatus, et Dionysius XI kalendas augusti ordinatus ponitur: ac nichilominus scribitur romana sedes a Xysti morte tantum triginta quinque dies cessasse. Eam autem ualeriani persecutione prohibente, ne Xysto successor daretur, ab uIII idus augusti a consulatu Tuscii Bassiusque in diem XII kalendas augusti Aemiliano et Basso consulibus, hoc est a die 6 mensis  augusti anni 258, ad diem 21 mensis iulii anni 259, adeoque menses undecim ac dies quindecim uacasse uerius ex Bucheriano Catologo aliisque comperimus. Per hoc interuallum romanam Ecclesiam presbyteri huius Ecclesie cum diaconis, ut id moris erat, administrarunt. Postmodum uero anno 259 XI kalendarum augusti, seu 22 die mensis iulii feria sexta, romane ciuitatis antistes electus est Dionysius, qui Xysto pontifice inter huius Ecclesie presbyteros eminebat. »Fuit,« ut Bucheriani catalogi uerba exscribam, »temporibus Gallieni, ex die XI kalendarum augusti Aemiliano et Basso consulibus, usque in diem uII kalendas ianuarii consulibus Claudo et Paterno,« adeoque a 22 die mensis iulii 259, ad 26 diem mensis decembris anni 269. Unde sequitur, ut  annos decem, menses quinque, dies quatuor  Ecclesie regimen tenuerit  . Inde et falsi conuincitur Pontificalis liber, in quo, cum descripta sint superiora Bucheriani Catalogi uerba, Dionysius tamen annos sex, menses duos, dies quatuor, sedisse dicitur. Neque etiam ab errato immunis est ipse Bucherianus Catalogus, in quo eidem Pape anni dumtaxat octo, menses duos, dies sex, adscribuntur. In peruetusto indiculo depositionis episcoporum romanorum, quem Bucherius pag. 267 edidit. Dionysii depositio seu sepultura consignatur in hunc modum: uI kalendas ianuarii Dionysius in Callisti.

Consecratum fuisse Dionysium a Maximo episcopo ostiensi  habent acta sancti Laurentii prope finem  apud Surium die X augusti. Sane quidem antiqui moris fuisse, ut romanus episcopus consecraretur ab episcopo ostiensi, auctor est sanctus Augustinus  in Breuiculo collationum cum donatistis. Hinc presbyteris ecclesias diuisit  , et cemeteria et parochias, dieceses constituit  . Apud hunc antistites pentapolitani accusarunt Dionysium Alexandrinum, »perinde atque id de Filio Dei sentiret, quod postea Arius sensit. Quibus ille auditis una scripsit, et contra Sabellii sectatores et contra eos, qui eius essent sententie, quam cum post Arius protulisset, ab Ecclesia est eiectus  . Misit quoque ad Dionysium  litteras, ut indicaret, qua de re accusatus ab illis fuisset  . Concilium inde Rome celebrauit, in quo idem Dionysius episcopus alexandrinus, cum per epistolam  aperuisset sententiam suam, ac purgasset obiectum crimen, omnis exors culpe magno consensu declaratus est  . Idem pontifex creditur in eadem urbe habuisse synodum  contra Paulum Samosatenum episcopum antiochenum abrogantem Christo diuinitatem. Sed qui ita credunt, eos decipi loco sancti Athanasii non recte intellecto, docet Pagius ad annum 264, § 4. Sub eodem pontifice anno circiter 262, uult Harduinus, celebratum in Africa concilium, in quo sancitum est, hereticos non esse rebaptizandos, quemadmodum testatur Hieronymus in Dialogo aduersus luciferianos, cap. uIII, his uerbis  : »Denique illi ipsi episcopi, qui rebaptizandos hereticos cum eo  statuerant, ad antiquam consuetudinem reuoluti nouum emisere decretum.« uerum istud ab uno Hieronymo  discimus; alibi enim noui huiusce decreti mentionem fieri nullam inuenias; quin et ipsa disputatio inter donatistas et sanctum Augustinum tale nichil penitus nouit. Pamelius sanctum Dionysium alexandrinum testem huius rei adducit; at iudice nouissimo editore operum sancti Hieronymi cum Baronio hallucinatur.

E uita migrauit sanctissimus pontifex Dionysius anno Domini 269, 26 decembris, secundum Pagium, Basnagium et auctores l'Art de uérifier les dates. Perdoctus P. Berti  post Baronium  censet, Dionysium ad plures primum anno 271 abiisse, eo Baronii  argumento inductus, quod secunda synodus aduersus Paulum Samosatenum Antiochie celebrata sit defuncto iam Claudio Augusto, qui decessit Aureliano. Nos uero uitam adhuc retinente Claudio, synodi epistolam ad Dionysium Romanum et alios episcopos scriptam fuisse anno 269 censemus  .

Elogium S. Dionysii Romani.---Eruditionis singularis laudem, quam Eusebius, libro uII, cap. 7, Hist. eccles., Dionysii Alexandrini testimonio fultus Dionysio nostro adtribuit ; uel quod ex eius scriptis superest fragmentum, illi satis superque conciliat. In eo dum sabelliana profligare studet commenta, simul et Arii et tritheitarum placita preuertit atque peruertit, ac nicene synodo, quam postea  sequeretur, ceterisque sequendam decerneret, fidem premonstrauit. In hoc preterea prudentiam patefecit suam, quod in Dionysium Alexandrinum quantumuis grauiter accusatum, nichil asperi uel dixit, uel gessit: uerum non dissimulans, quam graue esset, unde accusaretur, patienter sustinuit, quoad iste presul abunde satisfaceret, iniectamque de se suspicionem penitus depelleret. Adhec a diuo Basilio uocatur  sanctus Dionysius noster celeberrimus cum ob fidem, tum ob uirtutes reliquas egregias: presertim uero multis commendatur propter caritatis, misericordieque in captiuos opera. Siquidem Asiam minorem, barbarorum cum primis incursionibus euastatam, non litteris modo suis, sed et ere, quo christianorum plurimi in libertatem adserti sunt,  recreauit  . Diuus Athanasius eum recenset inter  eos patres, quorum doctrinam, immo phrases et uerba concilium nicenum usurpauit  .



ARTICULUS II. De scriptis S. Dionysii Romani Pontificis tum genuinis, supposititiis, ac presertim de Fragmento Epistole ad sanctum Dionysium Alexandrinum seu potius aduersus Sabellianos.

Magno Ecclesie damno sancti Dionysii romani episcopi scripta fere omnia iniuria temporum periere. Librum edidit de Duplici Heresi  . Nec semel de uiri magni lucubrationibus mentionem egit Athanasius: »Ex Dionysii Romani operibus, inquit  , contra eos, qui filium Dei opus asseuerant, ostenditur ariorum heresim olim ab omnibus damnatam fuisse.« uerba quoque Dionysii affert libro de Decretis  Synodi Nicene, tom. I, pag. 275, uet. edit. et Benedictinor., Paris., § 26, pag. 231 et seqq.

Epistole I. Dionysii pape ad Dionysium Alexandrinum notitia. Caussa et occasio exponitur ex Athanasio.---Dionysius Alexandrinus antistes, ubi apud Ptolemaidem Pentapoleos urbem exortam audiuit Sabellii heresim, que sancte Trinitatis personas confundebat, de hac Xystum papam certiorem facere, et quasdam ea de causa epistolas a se conscriptas ei mittere festinauit. Teste autem Eusebio, a Dionysio Alexandrino »Epistole contra Sabellium scripte sunt ad Ammonem Berenicensem  Episcopum, una ad Telesphorum, ad Euphranorem altera, et alia rursus ad Ammonem et Euporum.« Nominatim uero epistolis eius ad Ammonem et Euphranorem  non nulli moti illum ad romanum pontificem detulerunt. Dionysius uero Romanus rem satis grauem duxit, ut Alexandrinum, prius concilio habito, commonere non differret.

Epistole illius causam et occasionem Athanasius in Epistola de sententia Dionysii, n. 13, exponit in hunc modum  : »Cum Dionysius Alexandrinus contra Sabellii heresim ad Ammonem et Euphranorem studio religionis permotus scripsisset, quidam ex Ecclesia fratres, sane quidem doctrine homines, non sciscitati tamen eum  qua de causa ita scripsisset, Romam  se contulere,  illumque apud cognominem Dionysium Romanum Episcopum accusarunt,« quod nimirum, ut et Athanasius, ibid. num. 4, prodit, in predicta Epistola, n. 4, dixisset: »Opus et rem factam esse Filium Dei, non natura proprium, sed alienum a Patre secundum substantiam, qualis est agricola a uite, et faber a scapha: etenim cum sit res facta, non erat, antequam fieret. Quibus auditis«, inquit Athanasius, num. 13, »Dionysius Rome episcopus scripsit  , et contra Sabellii sectatores, et contra eos, qui eius essent sententie , et: Ob quam Arius postea ab Ecclesia eiectus est. Scripsit  quoque ad Dionysium  litteras, ut explanaret ea, de quibus ab illis  accusatus fuerat.«  De iisdem litteris idem Athanasius, lib. de Synodis, n. 43, hec memorie commendauit: »Cum autem quidam ad Romanum Episcopum de Alexandrino detulissent, quod Filium rem factam et Patri non consubstantialem affirmaret, Romana Synodus  rem indigne tulit; Romanus autem Episcopus scriptis ad cognominem suum litteris, omnium  sententiam notam ei fecit.«

Athanasiana uerba expenduntur. Potior Baronii sententia distinguentis scriptum Dionysii Romani contra Sabellium ab eiusdem Epistola Dionysio Alexandrino inscripta.---Scriptum illud cuius priore loco meminit Athanasius, ab Epistola ad Dionysium, quam exinde ille memorat, distinguendum esse Baronius censet: alii de hac re dubitant  . Sed potior nobis  uidetur Baronii sententia. Primo enim Athanasius Dionysii Romani contra sabellianos opus simplici uerbo designat; ac inde adiicit: ubi particule distinctum quid notant, uerbum , Epistolam scripsit proprie sonat, ac subiecta uox , cui inscripta erat Epistola illa, indicat. Ipsa etiam decori ratio, immo et equitas postulabat, ut romanus pontifex tante sedis antistiti, qualis erat alexandrinus, tanti meriti, tamque arcta cum romanis presulibus amicitia deuincto, qualis erat Dionysius, ea, que aduersus illum dicta fuerant, et que de iis esset sententia romana, priuatis litteris, non publico scripto nota faceret. Preterea Dionysius Romanus in opere contra sabellianos non unum singularem episcopum, sed plures alloquitur.  Denique in Dionysium seu Romanum, seu Alexandrinum minime conuenit subnexi fragmenti exordium, in quo Dionysius Romanus tres Deitates a quibusdam induci prefatus, statim adiungit: »Audio enim quosdam, qui diuinum uerbum apud uos predicant, et docent, huius opinionis magistros esse.« Non enim is amicum uagis ac generalibus huiusmodi uerbis arguebat, sed speciales ipsi mittebat sententias ex scriptis illius excerptas, et ut eas explanaret, admonebat.

Epistole II  , seu operis Dionysii pape aduersus Sabellianos Fragmenti notitia.---Insigne fragmentum Epistole contra sabellianos a Dionysio Romano exarate debemus Athanasio, a quo in Epistola de Decretis nicene synodi num. 26, sic laudatur  :  »Dionysius quoque Rome Episcopus scribens contra sabellianos, aduersus illos, qui talia . . .  audent dicere, indignatur his uerbis.« Ex eo opere excerptum est, quod idem Athanasius, epistola de sententia Dionysii, num. 13, contra sabellianos, et eos, qui eius essent sententie, ob quam Arius ab Ecclesia postea eiectus est, scriptum dicit, quodque ab epistola eiusdem pontificis ad Dionysium Alexandrinum simul missa distinguendum esse, in superioris epistole notitia probauimus. In hoc opere Dionysius tritheitarum dogma, cui Alexandrinus presul fauere uidebatur, ita refellit, ut et sabellianorum sententiam, quam impugnabat idem Antistes, simul confutet. Eaque agendi ratione defensoribus Ecclesie magno documento  fuit, quo contra hereses ea prudentia sibi decertandum, esse scirent, ut et oppositas non modo cauerent, uerum etiam simul debellarent. Fragmenti huius stylus epistolam sapit, tractatus ac disceptationis fusioris more conscriptam, quales Dionysius Alexandrinus scribens ad Xystum, fuisse docet epistolas, quas aduersus nascentem Sabellii heresim miserat. uel ad eas Pentapoleos ecclesias, in quibus orta et propagata erat Sabellii heresis, uel ad ipsam alexandrinam, cui preerat Dionysius, uel ad eius  delatores probabiliter missa est. Ad initium pontificatus Dionysii una cum superiore uidetur referenda, utpote cui occasionem dedit accusatio, quam littere Xysto pape misse pepererunt. Hactenus perdoctus P. Coutantius monachus benedictinus e congregatione S. Mauri, tomo I Epistolarum romanorum pontificum, pag. 272 et seqq.

Editiones huius epistole Dionysiane fragmenti.---Fragmentum epistole seu operis Dionysiani aduersus sabellianos a Coutantio editum, reimprimi curauit P. Mansi, tomo I Collect. ampl. concilior. una cum obseruationibus eruditissimi huius monachi benedictini, a pag. 1009-1016. Idem fragmentum indefessus Gallandius, tomo III bibliothece sue SS. ueterum patrum inseruit, atque in eo edendo Coutantium  u. C. sibi sequendum constituit. Christianus Fridericus Roslerus laudatum Fragmentum dionysianum grece tantum additis quibusdam in uernacula lingua obseruationibus ex Athanasii epistola de Decretis synodi nicene iuxta editionem Montfauconii Parisiensem de anno 1698, exhibet in sua Bibliotheca uett. patrum, parte II, Lipsie, 1777, in-8o, pag. 381-384. Denique indefessus P. Dominicus Schramm, tomo uI Analysis SS. Patrum, anno 1784, Auguste uindelicorum impresso latine tantum prefatum Fragmentum reimprimi curauit a pag. 415-417.

Epistola Dionysii Romani ad Cesarienses in Cappadocia deperdita.---Sanctus Basilius paulo superius allegatus testatur, Dionysium papam unam ad ecclesiam Cesaree in Cappadocia perscripsisse epistolam,  ut eam consoletur de incursione Barbarorum, qua uexata fuerat; cuius in illius Ecclesie archiuio magna cura adseruatum ipse oculis suis uiderat; uerum sequioribus temporibus amissum dolemus.

Epistole due illustri Dionysii pape nomine ornate circumferuntur. Prior ad Urbanum prefectum, hortatur eum, »sapienter disponere, et iudicare que illi commissa sunt.« Data est Iu nonas Februarii, Aureliano et Basso uiris clarissimis consulibus. Posterior Seuero scribitur episcopo: de Ecclesiis parochianis, ut singule singulis dentur presbyteris, et ut nullus alterius parochie terminos, uel ius inuadat. Data est u id. septembr. Claudio et Paterno uiris clarissimis coss. Subditas esse Dionysio epistolas, docent et stylus, Dionysio uiro doctissimo indignus,  et inscriptiones. Annum CCLXXI, aperuere Aurelianus et Bassus, quo tempore Dionysius ad fata uenerat; Claudii quidem et Paterni consulatu epistolam scribere Dionysius potuit. Ad Seuerum tamen non scripsisse, eo constat, quod ignorauerit laruatus auctor epistole, Paterni collegam Claudium imperatorem fuisse, quod uerum Dionysium latere, non potuit. Initium epistole impostori fenerauit Leonis epistola XXIu: »Olim et ab initio tantam percepimus a B. Petro apostolorum principe fiduciam.« Locos etiam inseruit ex Gregorio Magno. Consulantur et libri Iu, epistola 52, et libri uII, epistola 113, S. Gregorii Magni epistolarum. Ambe extant in nouiss. Collectione conciliorum apud Mansi, tomo I, pag. 1004-1008.  Easdem falsitatis conuictas uidere est in Blondelli Pseudo-Isidoro, pag. 349, seq. et apud Schelstratum, Antiquit. illustrat., tom. II.

Alia opera S. Dionysio male adscripta.---Ludouicus Iacobus a sancto Carolo  , uaria opuscula Dionysio Romano adscribit: nimirum ex fragmentis Commentitii Luitprandi ticinensis librum de Situ Orbis; sed est error satis manifestus, quando ipsi tribuitur liber de situ orbis, cum toto celo et maiore, quam seculi interuallo differat ab episcopo hoc Dionysio Dionysius Periegetes ethnicus, cuius carmen grecum insigne huius argumenti habemus. Similiter ferri non potest, quod ab eodem auctore »Commentarius aduersus arianas hereses Dionysio pape tribuitur, cuius tempore Arii heretici nomen nondum erat auditum,  quod fieri primum cepit ab anno 316. Neque »aduersus Paulum Samosatenum scripsit Dionysius papa, uti prefatus scriptor putat, sed Dionysius alexandrinus Episcopus, sicut a Caueo  iam bene notatum uideo.



ARTICULUS III. Doctrina S. Dionysii Romani Pontificis.



§ I.---De sanctissima Trinitate.

Refutantur a S. Dionysio Tritheite et Marcionite. Tres diuine Persone propter nature Unitatem inseparabiles sunt.---Sicuti marcionite quodammodo tres Deos constituebant, dum in tres substantias alienigenas, et inter se omnino segregatas sanctam Unitatem dispartiebantur; hinc sanctus Dionysius appellat doctrinam hanc futilem ac diabolicam: »Nam futilis,  inquit  , Marcionis doctrina . . . diabolica est.« Subiungit deinde, hanc non esse doctrinam uerorum Christi discipulorum, et acquiescentium Saluatoris preceptis: »Hi enim,« uidelicet Christiani, »Trinitatem quidem non ignorant in diuina Scriptura predicari; tres autem esse Deos, nec in ueteri, nec in nouo Testamento doceri. Itaque,« concludit sanctus Pontifex, »admirabilis diuinaque Unitas in tres diuinitates non est separanda.« Tradit paulo superius idem sanctus Dionysius, diuinum uerbum Deo Patri unitum esse, et Spiritum sanctum in Deo manere et habitare, et Trinitatem reduci et colligi in unum Deum omnipotentem, Dominum uniuersorum. »Necesse est enim, diuinum uerbum Deo uniuersorum esse unitum, et Spiritum sanctum in Deo manere ac habitare,  ac denique diuinam Trinitatem in unum . . . Deum uniuersorum omnipotentem . . . reduci et colligi.« Que uerba apertissime ostendunt unum Deum in tres distinctum Personas; adeoque tres diuine Persone ex allata doctrina sunt eiusdem essentie, eiusdemque nature.

Nec nisi perperam detorqueri possent recitata  S. Dionysii uerba in confirmationem erroris sabellianorum, cum certum indubitatumque sit, non minus accuratum eum fuisse, cum de Personarum Trinitate, quam cum de Unitate nature disseruit. »Ita scilicet,« inquit, »diuine Trinitati, et sancte Monarchie  predicatio integra seruabitur.« Deinde impiam appellat doctrinam Sabellii, qui dicebat Patrem esse Filium, et uicissim. »Illius enim ,« ipsissima sunt S. Dionysii uerba, »in eo consistit impietas, quod dicat Filium esse Patrem, et uicissim.« Nullum igitur dubium suboriri potest de orthodoxa fide sancti huius pontificis quoad mysterium sanctissime Trinitatis.



§ II.---De Consubstantialitate uerbi.

uerbum est Patri consubstantiale.---Eadem ratione  dubitare nemo potest de catholica eiusdem pape fide quoad consubstantialitatem uerbi, quoniam qui catholicam doctrinam tradit de Trinitate, catholicam eodem tempore tradit doctrinam de consubstantialitate uerbi. uerum ut propositam ueritatem magis magisque deprehendamus, probat sanctus Dionysius, que superius docuerat de unione Filii cum Patre, duobus sancti Ioannis Euangeliste oraculis, que ex ipsius Euangelio sunt deprompta; que sic habent: Ego et Pater unum sumus ; et ego in Patre et Pater in me est . Hec sunt momenta, quibus permotus S. Dionysius scribit  , uerbum unitum Patri esse unione inseparabili, ita ut due iste persone sint una eademque Diuinitas.

 uerbum non est formatum uel factum, sed genitum ab omni eternitate.---Qua posita ueritate, nemo absque culpa asserere potest Filium Dei factum uel creatum fuisse, »cum diuina Scriptura illum genitum esse . . ., non autem formatum et factum esse testetur  : igitur non leuis, sed maxima impietas  est Dominum aliquo modo manufactum dicere. Nam si factus est Filius, erat tempus, quando non erat  ; atqui fuit semper, si utique est, ut ipse declarat, in Patre, et si Christus uerbum, Sapientia et uirtus est.« Nemo sane potest maiori precisione tueri eternitatem, diuinitatem ac consubstantialitatem uerbi; et non nisi iucundissimum esse poterit catholicis intueri primarias has religionis ueritates perspicue ac ualidissime assertas ab iis Ecclesie patribus, qui ante exortam Arii heresim floruerunt.

Diuinitas Spiritus sancti.---Ceterum S. Dionysius romanus episcopus tuebatur etiam in particulari diuinitatem Spiritus sancti, quoniam S. Basilius Magnus eiusdem auctoritatem allegat, ut laudatam  diuinitatem Spiritus sancti probet aduersus eam impugnantes  : nullum autem recitat S. Dionysii Romani textum. uerum eamdem Spiritus sancti diuinitatem e duobus locis prelaudati fragmenti aduersus sabellianos licet colligere: ait enim primo »Spiritum sanctum in Deo manere et inhabitare  .« Et dein statuit  : »Credendum esse in Deum Patrem omnipotentem, et in Christum Iesum eius Filium, et in Spiritum sanctum.«

Tamdem obseruandum, sanctum Dionysium Romanum locum Prouerbiorum, uIII, 22: , in principio fecit, interpretari in hunc modum: Principem me fecit Dominus, prefecit me . . . operibus suis  . Et hac interpretandi ratione ab usitata ueterum Patrum huius loci expositione omnino  discessit.





EPISTOLAE I, SEU OPERIS DIONYSII PAPAE ADuERSUS SABELLIANOS FRAGMENTUM. [1Kb]

 1. Iam uero equum fuerit disputare aduersus eos, qui monarchiam que augustissima est Ecclesie Dei predicatio, in tres quasdam uirtutes ac separatas  [382Kb] hypostases tresque deitates diuidentes ac discindentes destruunt . Audiui enim quosdam, quid apud uos diuinum uerbum predicant et docent, huius opinionis magistros esse qui quidem e diametro, ut ita loquar, Sabellii opinioni aduersantur. Hic enim blasphemat, ipsum Filium dicens esse Patrem, et uicissim: illi uero tres Deos quodam modo predicant, dum sanctam unitatem in tres diuersas hypostases ab inuicem omnino separatas diuidunt. Necesse est enim diuinum uerbum Deo uniuersorum esse unitum, et Spiritum sanctum in Deo manere et inhabitare; adeoque diuinam Trinitatem in unum, quasi in quemdam uerticem, hoc est in Deum uniuersorum omnipotentem reduci atque colligi. Insipientis enim  Marcionis doctrina, que in tria principia monarchiam  [178Kb] secat et diuidit, diabolica sane est, non autem uerorum Christi discipulorum, uel eorum quibus Saluatoris disciplina placet. Hi enim probe norunt Trinitatem quidem in diuina scriptura predicari, tres autem esse Deos neque in ueteri neque in nouo Testamento doceri.

2. Sed neque minus culpandi sunt, qui Filium opus esse existimant, et Dominum factum esse, sicut unum eorum que uere facta sunt arbitrantur: cum illum genitum esse, ut congruit ac decet, non conditum aut factum, diuina eloquia testentur. Non leuis igitur, sed maxima est impietas, Dominum aliquo modo manufactum dicere. Nam si factus est Filius  [26Kb] erat tempus quando non erat: atqui fuit semper, si utique est, ut ipse declarat, in Patre . Et si Christus uerbum, sapientia et uirtus est , hec sane uirtutes Dei sunt. Quocirca si factus est Filius, fuit tempus quando hec non erant: adeoque fuit tempus, quo sine his erat Deus: quod perabsurdum est. Sed quid pluribus de his apud uos disseram, uiros Spiritu plenos, et apprime intelligentes que sequuntur absurba ex illa sententia, que Filium factum asserit? Ad hec minime attendisse mihi uidentur opinionis huius duces; et idcirco a ueritate prorsus aberrasse, qui aliter, quam quod sibi uult diuina et prophetica Scriptura, explicant illud, Dominus creauit me principium uiarum suarum . Non enim una est, ut scitis, uerbi creauit significatio. Nam hoc in loco creauit idem est quod, prefecit operibus ab ipso factis, factis, inquam, per ipsum Filium. At hic creauit non perinde intelligendum est, atque fecit. Facere enim et creare inter se differunt. Nonne ipse ille pater tuus possedit te, et fecit te, et creauit te? ait Moises in magno Deuteuronomii carmine . Sic etiam illos recte quis possit coarguere: O precipites temerariique homines! ergone facta res est primogenitus omnis creature , ex utero ante luciferum genitus , qui ut Sapientia dicit, Ante omnes colles gignit me ? Denique multis in locis diuinorum eloquiorum eum genitum dici, at nusquam factum Filium, quis legerit. Ex quibus aperte conuincuntur  falsa de Domini generatione opinari, qui diuinam atque inexplicabilem eius generationem factionem audent dicere.

3. Neque igitur admirabilis et diuina unitas in tres diuinitates est separanda, neque factionis uocabulo dignitas ac summa magnitudo Domini est diminuenda: sed credendum est in Deum Patrem omnipotentem, et in Christum Iesum, eius Filium, et in Spiritum sanctum: uerbum autem Deo uniuersorum esse unitum: quippe, Ego, inquit, et Pater unum sumus ; et, Ego in Patre, et Pater in me est . Ita scilicet diuina Trinitas et sancta monarchie predicatio integra seruabitur.

 [a 15Kb] , ,  . , , , . , , , . , . , ,  . ,  [a 25Kb] , ,  . , .

[a 30Kb] , , . , . , , . ,  , [a 5Kb] , .  , . , , , [b 18Kb] , [c 5Kb] , , , . , , ,  , , [d 22Kb] . , , . , , , , . [e 6Kb] , , .

 [f 15Kb] , , , , , , . , . Extant hec apud S. Athanasium Epistola de Decretis Nicene Synodi,  cap. XXuI, p. 231, ed. Benedictin.




[EPISTOLAE.]





MONITUM IN SUBIECTA FRAGMENTA.

1. Opus ex quo descripta sunt fragmenta subiecta, Athanasius lib. de Synod., n. 44, epist. de decretis Nicene synodi, n. 25, et epist. de sententia Dionysii passim laudat. Eiusdem meminere Basilius lib. de Spiritu sancto, cap. 29, et Hieronymus, de Script. eccl., c. 79, Sed hi duo Doctores non una ratione illud indicant. Hieronymus enim in libros quatuor distinctum docet: Basilius uero quedam illius uerba tamquam ex secunda ad Dionysium cognominem epistola profert. Re autem uera et in libros distinctum esse, et epistole nomen ei congruere ex Athanasio constat: qui quidem in eadem epistola de sententia Dionysii et num. 13, dicit: »Dionysius quam primum sui purgandi gratia libros edidit, quos inscripsit Elenchus et Apologia,« et num. 14, de scripto eodem sic loquitur: »Epistolam suam Elenchi et Apologie titulo inscripsit.« Epistola igitur erat quatuor in libros distincta, adeoque una ex iis, quas Dionysius a se fusius et tractantis more dictatas, , uocat . Non ab eo statim, ut de accusatione sua commonitus fuit, missa est. Nam ne accusationi deesse uideretur, si rescribere Romano presuli diutius differret, huic epistolam premisit, quam infra, num. 6, ipsum Dionysium Romanum alloquens memorat his uerbis: . Quocirca non modo Epistola, sed et epistola secunda ad Dionysium cognominem non male a Basilio appellatur. Simul etiam est Elenchus et Apologia; Elenchus quidem aduersariorum et accusatorum Dionysii, qui in hoc opere coarguuntur atque confutantur, Apologia uero ipsius Dionysii qui in eodem de obiectis erroribus sese purgare nititur. Quod cum feliciter prestiterit, impudentis calomnie merito arguit Athanasius Arianos, quod ea uelut Dionysii uenditare non erubuerint, que ille palam aperteque reiecerit.

II. Ista Dionysii apologia eo maioris est momenti, quod specimini nobis sit eorum, que fecissent ceteri Patres Niceno concilio superiores, quibus nonnulla exciderunt ariane impietati in speciem cognata, si eos similis necessitas ad explicandam apertius mentem suam compulisset. Inde enim facile adducitur quisque ut credat, neminem ex eis futurum fuisse, qui non perinde atque Dionysius, eamdem perfidiam damnasset, ex hoc opere que exscribenda, que pretermittenda duxerit. Athanasius, num. 14, exponit in hunc modum: »uerba eius quam plurima, quibus res in questionem adductas expendit, aut ex allatis ratiociniis colligit, aut interrogatos aduersarios coarguit uel obtrectatores suos criminatur, ob librorum prolixitatem omittens, ea solum proponam, que ad criminationes diluendas necessaria uidebuntur.« In iis uero, que exscribit, librorum ordinem minime seruat, sed prout res tractate postulabant, nunc unum et alterum fragmentum ex libro primo profert, tum aliud ex secundo, subinde quartum rursus ex primo, cui aliud ex quarto adiungit. At cum nostri instituti sit operis eiusdem, utpote ad Romanum pontificem scripti, reliquias accurate colligere, singula fragmenta eo ordine exhibere satius uisum est, quem seruant inter se libri, ex quibus descripta sunt. Demum si gestorum que hoc opus precesserunt, seriem expendamus, ad tempus circa quod elaboratum est, quodam modo pertingere licebit. Nempe aliquot Dionysii Alexandrini aduersus Sabellianos epistole, Xysto pontifice uulgate, accusationi illius occasionem dederunt. Inde permoti nonnulli Catholici, ipso Alexandrino presule inscio, Romam conuolarunt, et que sibi in eius scriptis displicebant ad Romanum pontificem detulerunt. Statim admonuit Dionysius Romanus Dionysium Alexandrinum. Is uero illi satisfacere primum breuibus, moxque prolixioribus litteris, quam primum, ut Athanasius notat, studuit. Quocirca nil uetat quominus hanc Dionysii apologiam ad annum 262 attinere censeamus. Eam quoque eruditus Tillemontius ad anni huius exitum referri posse arbitratur. COUSTANT.





EPISTOLAE II DIONYSII ALEXANDRINI EPISCOPI AD DIONYSIUM ROMANUM, Seu Operis quod Elenchus et Apologia inscribebatur, fragmenta. [1Kb]



Ex primo libro,

1. Non enim erat tempus, quando Deus non erat Pater.

Et in sequentibus  profitetur Christum semper esse, ut pote uerbum et sapientiam et uirtutem.

2. Neque uero Deus cum hec non peperisset  postea Filium genuit: sed quia Filius non a se ipso, uerum a Patre habet esse.

Et post pauca de ipso Filio dicit:

3. Cum sit splendor lucis eterne, prorsus et ipse eternus est. Luce enim semper existente manifestum est et splendorem semper exsistere: eo quippe lux esse intelligitur, quod splendeat, ac fieri nequit ut lux non luceat. Rursum enim ad exempla ueniamus. Si sol est, est quoque splendor, est et dies: horum si nichil est, multum abest ut sol adsit. Quod si sol eternus esset, dies quoque numquam deficeret. Nunc autem  dies sole incipiente incipit, ac desinente desinit. Deus autem eterna lux est, que neque incepit, neque deficiet unquam. Ipsi ergo prelucet ac cexsistit eternus splendor, qui sine initio exsistens et semper genitus, ante eum emicat, quique est ea sapientia, que dicit, Ego eram qua gaudebat: et delectabar quotidie ante faciem eius omni tempore .

Et paulo post sermonem de eodem sic prosequitur:

4. Cum ergo eternus sit Pater, eternus est et Filius, lumen de lumine. Ubi enim est genitor, est et proles. Si autem proles non est, quomodo et cuius potest esse genitor? Atqui ambo sunt, et semper sunt. Cum igitur Deus sit lux, Christus est splendor. Cum autem Spiritus sit, Spiritus enim, inquit, est Deus ; congruenter rursum Christus uapor dicitur: Est enim, inquit, uapor uirtutis Dei .

Rursumque dicit:

5. Solus autem Filius semper cexsistens Patri, et plenus eo qui est, ipse etiam est, cum sit ex Patre .

 1. .

 , , , , .

2. , ,  , .



3. , . , . , , , . . , , , , , , .  , , . , , , , .

,

4. , , , , , .

:

. . , , , , , , .



5. , , , . Hec excitata sunt serie continua a S. Athanasio in Epistola de Sententia Dionysii, num. 15, p. 253, ed. Benedictin.




Ex eodem libro primo  .


 6. Ceterum ubi res factas et opificia quedam consideranda dixi, huiusmodi rerum uelut minus idonearum cursim protuli exempla, quando dixi: Neque planta id est quod agricola, neque scapha id quod nauium faber . Deinde congruis et nature rei accommodatioribus magis sum immoratus, ac pluribus explicui que ueriora erant, uariis excogitatis argumentis, que  [39Kb] et tibi in alia epistola exposui; in quibus mendacii conuici etiam illud quod aduersum me proferunt crimen, me scilicet non asserere Christum esse Deo consubstantialem. Tametsi enim me nusquam in Scripturis sacris hoc uocabulum uel inuenisse uel legisse dico, alia tamen argumenta que subinde adiunxi, queque illi tacuerunt, ab hac intelligentia nichil discrepant. Etenim prolem humanam, que certe eiusdem generis est atque genitor, in exemplum attuli; dixique reuera parentes hoc solum distingui a filiis, quod ipsi non sint filii; aut certe necessario futurum esse, ut neque parentes essent, neque filii. Epistolam autem, ut predixi, propter presentem rerum conditionem, penes me non habeo: alioquin ipsa tibi que tunc scripsi uerba,  imo et epistole totius exemplum misissem, mittamque siquando mihi eius copia fuerit. Memini porro plurimas ex rebus inter se cognatis similitudines adiecisse. Etenim plantam, siue ex semine siue ex radice succrescentem, aliam esse dixi ab eo unde pullulauit, tametsi eiusdem omnino sit nature: similiter et fluuium e fonte manantem aliam formam ac nomen accipere, neque enim fontem fluuium, aut fluuium fontem appellari, sed hec duo esse; ac fontem quidem quasi patrem esse, fluuium uero esse aquam ex fonte. uerum hec quidem et similia, que scripta sunt, se non uidere quasi cecutientes dissimulant: duabus autem uoculis incompositis, quasi lapidibus, eminus me conantur impetere: non aduertentes rebus ignoratis  et que ut intelligantur interpretatione indigent, plerumque non modo aliena, sed et contraria exempla lucem afferre.

 6. ,  , . , , ,  , . , , , , . , , , . , , , , , . , , , ,  . , , , , , , . , . , , , , . 




Ex eodem libro primo.


 7. Superius dictum est Deum esse fontem bonorum omnium, Filius uero dictus est fluuius ab ipso emanans: uerbum quippe est mentis emanatio, et, ut humano more loquar, ex corde per os emittitur. Mens uero, que per linguam prosilit,  [2Kb] alia est à uerbo quod in corde existit. Hoc enim postquam illam premisit, remanet, estque quale antea erat: illa uero premissa auolat et circumquaque fertur; et sic utrumque in utroque est, tametsi aliud ab altero, et unum sunt, licet duo sint: sic namque Pater et Filius unum esse et in se inuicem esse dicti sunt.

 7. , .  , , , ,  , . , . , . , . , . 




Ex secundo libro.


 8. Singula nomina a me prolata se inuicem nec separari queunt, nec diuidi . Patrem dixi, et prius quam Filii mentionem facerem, iam eum in Patre significaui. Filium adiunxi, ac Pater, etiamsi eum non prius nominassem,  iam omnino in Filio comprehensus fuerat. Spiritum sanctum addidi: sed simul unde et per quem processerit subtexui. Illi autem ignorant, neque Patrem, qua pater est, a Filio alienari posse: nam illud nomen causa est euidens coherentie et coniunctionis: neque Filium a Patre separari; hoc namque uocabulum pater communicationem indicat. Est et in manibus illorum Spiritus, qui neque a mittente, neque a ferente diuelli potest. Quomodo igitur ego, qui talibus utor nominibus, illa a se inuicem separata et omnino diuisa existimem?

Paucis interiectis addit:

9. Ita quidem unitatem indiuisibilem in Trinitatem dilatamus, et rursum Trinitatem que minui nequit, in unitatem contrahimus.

 8. , , , .  . , , . , , , ,

,

9. , . 




Ex eodem libro secundo.


 10. Si quis autem calumniator, eo quod Deum omnium factorem et creatorem dixi, putet me etiam Christi creatorem dixisse, aduertat me prius Patrem ipsum appellasse; quo in uocabulo simul enuntiatus est et Filius . Postquam enim Patrem dixi factorem, subdidi: Neque pater eorum est, quorum est factor, si proprie is pater esse intelligatur qui genuit : neque factor pater, si solus opifex factor dicatur. Apud Grecos enim qui sapientes sunt, suorum librorum factores uocantur. Apostolus quoque ait: Factor legis . Rerum etiam intrinsecarum, cuiusmodi sunt  [1Kb] uirtus et uitium, factores nuncupantur, quemadmodum dixit Deus: Expectaui ut faceret iudicium, fecit autem iniquitatem .

 10. , , , , , . ,  . . »,« , ».« , , ,  , . 




Addit Athanasius, n. 21, Dionysium, Quod Deum Christi factorem dixisset, reprehendentibus, diuersa responsa dedisse, quibus se purgaret, dicens.


 11. Neque sic reprehendendum esse hoc dictum; se enim factoris nomine usum esse dicit propter carnem quam uerbum assumpserat, que utique facta est. Quod si quis illud de uerbo dictum fuisse suspicetur, et id quoque remota contentione audiendum erat. Sicut enim uerbum rem factam esse non sentio; ita nec Deum factorem, sed patrem eius dico. Sed et si quando de Filio disserens, obiter Deum factorem dixero, neque defensione  careat hec locutio. Nam sapientes apud Grecos librorum suorum factores se nuncupant, tametsi iidem librorum suorum patres sunt. Diuina autem Scriptura motuum qui ex corde prodeunt, nos factores uocat, cum nos factores legis et iudicii et iustitie dicit.

 11. , , , . , . , , . , . ,  . , .




Ex eodem libro secundo.


 12. In principio erat uerbum  : sed non erat uerbum quod uerbum produxerit : uerbum enim erat apud Deum . Dominus sapientia est: non erat igitur sapientia qui sapientiam produxit; Ego enim eram, inquit, qua delectabatur . ueritas est Christus: Benedictus autem, ait Deus ueritatis.

 12. , , , , , , . , , . 




Ex tertio libro.


 13. uita ex uita genita est, quemadmodum e fonte flumen emanauit, et ex inextincto lumine splendidum lumen accensum est .

 13. .






Ex libro quarto.


 14. Sicut mens nostra eructat a seipsa uerbum , ut ait Propheta: Eructauit cor meum uerbum bonum , estque utrumque alterum ab altero, proprium et ab altero disctinctum obtinens locum, cum illud quidem in corde, istud uero in lingua et ore commoretur et moueatur: neque tamen inter se distant,  aut se inuicem priuantur; neque mens sine uerbo est, neque uerbum sine mente: sed mens uerbum facit et in ipso apparet, ac uerbum exhibet mentem in qua factum est. Et mens quidem est quasi uerbum immanens, uerbum uero mens prosiliens. Mens in uerbum transit: uerbum autem mentem in circumstantes auditores transmittit: sicque mens per uerbum in auditorum animis insidet, simul ingressa cum uerbo. Ac mens quidem est quasi pater uerbi in seipsa existens;  uerbum autem uelut filius mentis, ne ante ipsam neque extra ipsam factum esse potest, sed cum ipsa existit, a qua germen et originem sumpsit. eodem quoque modo Pater maximus et mens uniuersalis ante omnia Filium habet uerbum ac sermonem sui ipsius interpretem et angelum.

 14. , , , , , , ,  , , . , , . , , , , ,  . . 




Circa medium operis [* 69Kb] .


 15. Si eo quod tres sint hypostases, diuisas dicant, tres sunt, etiamsi nolint; aut diuinam Trinitatem prorsus e medio tollant. .

 15. , , , , .




Ac rursum:


 :

 , , , .

 Extant hec apud S. Basilium Magnum de Spiritu  Sancto, cap. penult. p. 61.

Propter hoc enim, post unitatem, est et diuinissima Trinitas.



Clausula totius operis.


 16. His omnibus congruenter et nos, etiam forma regulaque a senioribus qui ante nos uixerunt accepta, concordi cum illis uoce et gratiarum actionem et nunc etiam epistolam quam scribimus uobis absoluemus: Deo autem Patri et Filio Domino nostro Iesu Christo cum sancto Spiritu gloria et imperium in secula seculorum. Amen.

 16. , , , , , , , . . 




De opere ipso hec retulit S. Athanasius.


 17. Queritur deinde , quod accusatores sententias suas non integras referant, sed truncatas, et quod non bona conscientia, sed mala pro libidine loquantur; quos similes ait beati apostoli epistolarum calumniatoribus. Certe singulis accusatorum uerbis occurrens, omnibus eorum argumentis solutionem adhibet; cumque Sabellium prioribus illis scriptis planissime confutarit, his posterioribus fidem suam omnino piam declarat.

 17.  , , , , , . . . . . . . ,  , . 






[NOTITIA.]



EPISTOLA Iu.

Ab Eusebio lib. uII Hist., cap. 9 memoratur Epistola Dionysii Alexandrini ad Dionysium Romanum de Luciano: nec de epistola ista quidquam aliunde nouimus. Porro Lucianus ille, de quo, seu cuius gratia scripta erat, creditur Cypriani successor, cuius Optatus lib. I meminit his uerbis: »Erat altare loco suo, in quo pacifici episcopi retro temporis obtulerunt, Cyprianus, Lucianus et ceteri.« Ideoque scriptam non immerito existimat uir eruditus, ut inter Stephani Cyprianique successores pax illibata seruaretur. Quemadmodum enim antea simul suscitauit Deus et uictorem, ut circa diem Pasche apostolicam tueretur traditionem, et Ireneum, ut pacem inter dissidentes ecclesias componeret; ita et non sine Dei nutu eodem tempore Stephanus  romane Ecclesie et Dionysius alexandrine prefuerunt; sed ut ille diuine circa baptismum traditionis uindex, hic pacis ecclesiastice sequester esset. Que autem de hac epistola coniiciuntur, ut ad initia pontificatus Dionysii Romani referatur, postulant.



u.

Dionysii Romani episcopi ad Cesariensem in Cappadocia Ecclesiam desideratur epistola, quam Basilius eiusdem ciuitatis episcopus Cesaree asseruatam atque ipsa maiorum memoria celebrem esse testatur . Dionysius cum hac epistola, qua Cesarienses consolabatur afflictos, legatos mittebat qui fratres eorum  a captiuitate redemptos liberarent. Hanc autem  Cesariensium captiuitatem contigisse coniectura est post annum 260, quo ualerianus a Persis deletus captusque est. Exinde enim barbarorum incursionibus uicine Romanorum prouincie patere ceperunt. Nominatim uero Scythas, hoc est Gotthos, circa annum 264, in Cappadocie ciuitates excurrisse, indeque plures captiuos secum abduxisse Philostorgius lib. II, cap. 5, tradit.



uI.

Apud Eusebium lib. uII, cap. 30, concilii Antiocheni legitur epistola »Dionysio  Maximo  et omnibus ubicumque in orbe terrarum collegis episcopis, presbyteris, diaconis, et uniuerse Ecclesie catholice« inscripta, qua Paulus Samosatensis ab episcopatu depulsus, et in eius locum Domnus suffectus  renuntiatur. Pene quidem tota describitur ab Eusebio; sed cum preter inscriptionem nichil habeat speciale, quod aut ad Dionysium, aut ad eius sedem attineat, eam indicare satis habemus. Concilium autem Antiochenum, unde scripta est, Eusebius, lib. II, c. 29, celebratum dicit »temporibus Aureliani imperatoris«: qui quidem anno 270, circa mensem aprilem Claudio II successit. Unde non longe ante Dionysii nostri obitum, aut eo etiam mortuo, sed cum mortis eius nuntium Antiochiam nondum peruenisset, conscripta creditur.



uII.

Dionysio pape Isidorus Mercator duas supposuit epistolas, unam ad Urbanum prefectum, alteram ad Seuerum episcopum, suo loco cum reliquis eiusdem  opificis edendas.





CONCILIUM ROMANUM IN CAUSA DIONYSII ALEXANDRINI, DE SABELLIANISMO ACCUSATI. HABITUM ANNO CCLXIII, TEMPORE DIONYSII PAPAE  .





[NOTA.]


Concilium romanum. Hoc concilium auctore Dionysio papa celebratum est Rome, anno Domini 263 hanc ob causam: cum Sabelliana, heresis, auctore Sabellio oborta ac propagata, gloriosissime et adorande Trinitati personarum distinctionem auferret, Dionysius Alexandrinus sui officii esse ratus hominem Libycum sibi subditum refellere, in eum lucubrationes quasdam scripsit, quibus sinistro iudicio Pentapolitanorum, non personarum tantum, sed etiam nature diuine distinctionem ac diuersitatem tueretur. Pentapolitani igitur eumdem Dionysium Alexandrinum, quasi de fide et Trinitate non recte sentiret, apud Dionysium pontificem accusant. Pontifex hoc episcoporum conuentu indicto, Dionysium Alexandrinum  ad concilium citat et quid de natura ac ineffabil gloriosissime Trinitatis substantia sentiat, unam eamdemue, an uero diuersam in tribus personis subsistentem diuinam naturam esse credat, scripto profiteri mandat. Episcopus Alexandrinus calumniose accusatus, pontificis decreto paret, epistolam mentis sue indicem, et criminis obiecti purgatricem, que extat apud Baronium hoc anno, num. 34, cum quatuor apologeticis libris pro sui defensione conscriptis propediem afferendis, mittit. Quibus habitis, cum Pentapolitanorum accusantium, et Dionysii sese purgantis causa diu multumque discussa fuisset, preuio maturo consilio, Dionysius Alexandrinus episcopus, omnium episcoporum, qui huic concilio interfuerunt, sententia ac iudicio ab accusatorum calumnia  teste Athanasio, in illo commentario quem de sententia Dionysii aduersus Arianos conscripsit, absolutus  est .





ALEXANDRINAE SYNODI DIONYSII EX LIBELLO SYNODICO. [1Kb] *


 Synodus diuina et sancta particularis, Alexandrie collecta a confessore Dionysio, eiusdem archiepiscopo: que Sabellium diuinitatis inimicum abdicauit.

Synodus diuina et sancta prouincialis, collecta Alexandrie ab eodem Dionysio: que damnauit, et post mortem abdicauit Nepotianum episcopum Aegypti et Cerinthum: tamquam asseuerantes, eoque errori  plurimos alios inuoluentes, in terrena Hierusalem Christi esse regnum, et millenarium annorum docentes: et preterea boum sacrificia et ouium mactationes tamquam legitimas exigentes.

 , , , .

, , , . ,  , , , .




EPISTOLA I  DIONYSII PAPAE AD URBANUM PRAEFECTUM. Hortatur eum diligere et scrutari, ut rationabiliter et sapienter disponat et iudicet ea que illi commissa sunt.


Dionysius episcopus Urbano prefecto salutem.

Summum bonum est amare amantes se; et econtra, peius malum non est, quam ut ciues ciuibus inuideant. Gratias siquidem agimus tue caritati, quod fideles sancti Petri bene suscipis et adiuuas. Unde  scias te a nobis nostrisque diligi, et tui tuorumque non modicam curam habere. Quapropter tuam hortamur dilectionem, ut bonum quod cepisti  , semper implere non differas, quia non laudatur initium sed finis. Sapientiam etiam te hortamur diligere et scrutari ut rationabiliter et sapienter disponas et iudices ea que tibi commissa sunt dicente Domino per prophetam: Erudimini, qui iudicatis terram . Time ergo Deum, et mandata eius serua . Et dilige eum totis uisceribus, et proximum tuum sicut teipsum . Deus altissimus creauit sapientiam in Spiritu sancto , et uidit, et dinumerauit, et mensus est. Et effudit illam super omnia opera sua, et super omnem carnem, [a 1Kb] datum suum prebuit illam diligentibus se timor Domini gloriatio,  et letitia, et corona exultationis. Timor Domini delectabit cor, et dabit letitiam et gaudium in longitudine dierum, timenti Deum bene erit in extremis, et in die defunctionis sue benedicetur. Dilectio Dei honorabilis sapientia. Quibus autem apparuerit in uisu diligunt eum [b 1Kb] in uisione, et in agnitione magnalium suorum. Initium sapientie timor Domini. Et cum fidelibus in uulua concreatus est, et cum electis feminis graditur, et cum iustis fidelibus [c 1Kb] agnoscitur. Timor Domini scientie religiositas. Religiositas custodiet, et  iustificabit cor, iucunditatem atque gaudium dabit. Ti menti Deum bene erit et in diebus cousummationis [d 1Kb] illius benedicetur. Plenitudo sapientie est, timere Deum, et plenitudo a fructibus illius. Corona sapientie timor Domini, replens pacem et salutis fructum: et uidit et dinumerauit eam. Utraque autem sunt dona Dei, scientia et intellectus. Sapientia compartietur prudentie [e 1Kb] , et gloriam tenentium se exaltat. Radix sapientie est, timere Deum: rami enim illius longeui. In  thesauris sapientie, intellectus et scientie religiositas; execratio autem peccatoribus, sapientia. Timor Domini repellit peccatum: nam qui sine timore est, non poterit iustificari. Iracundia enim animositatis illius, subuersio illius est. Usque in tempus sustinebit patiens, et postea redditio iucunditatis. Bonus sensus usque ad tempus abscondet uerba illius, et labia multorum enarrabunt sensum illius. In thesauris sapientie, significatio discipline: execratio autem peccatori, cultura Dei. Fili, concupiscens sapientiam, conserua iustitiam, et Deus prebebit illam tibi, sapientia enim et disciplina, timor Domini: et quod beneplacitum est illi, fides et mansuetudo, et implebit thesauros eius. Contumax non sis, et incredibilis timori Domini, et ne accesseris ad eum duplici corde. Ne fueris hypocrita in conspectu hominum,  et non scandalizeris labiis tuis. Attende in illis, ne forte cadas, et ponas scandalum anime tue, et adducas inhonorationem tibi, et reuelet Deus absconsa tua. Pro fide, frater, et iustitia, ac pro salute anime tue certa semper, et pro adiutorio fratrum, uiriliter age, ut a Domino recipias remunerationem. Scriptum est enim: Fili, conserua tempus, et deuita a malo . Pro anima tua non confundaris dicere uerum. Est enim confusio adducens peccatum, et est confusio adducens gloriam et gratiam. Ne accipias faciem aduersus  faciem tuam, nec aduersus animam tuam mendacium. Non reuerearis proximum tuum in casu tuo, nec retineas uerbum in tempore salutis. Non abscondas sapientiam tuam in decore eius. In lingua enim agnoscitur sapientia, et sensus, et scientia, et doctrina in uerbis ueritatis [a 1Kb] , et firmentum in operibus iustitie. Non contradicas ueritati ullo modo, et de mendacio ineruditionis tue confundere. Non confundaris confiteri peccata tua, et ne subiicias te homini pro peccato. Noli resistere contra faciem potentis, nec coneris contra ictum fluuii. Pro iustitia agonizare pro anima tua et usque ad mortem certa pro iustitia, et Deus expugnabit pro te inimicos tuos, et eos euertet uiriliter. Noli citatus esse in lingua tua, et inutilis, et remissus in operibus tuis. Noli esse  sicut leo in domo tua, euertens domesticos tuos et opprimens subiectos tibi. Non sit porrecta manus tua ad accipiendum, et ad dandum collecta. His fultus Scripturarum auctoritatibus, semper ita rectus, et a uia ueritatis ne auertaris, ut gratiam Dei semper acquiras, et bonorum hominum amicitia semper fruaris: tantoque tua facilius ab amore huius seculi mens exeat, quanto et impellitur, dum uocatur. Nam uos et presentes uidere cupimus, et absentibus colloqui, saltem per epistolam, desideramus. Unde optamus, ut uos beatus Petrus apostolorum princeps ad sua limina feliciter perducat, quatenus in omnipotentis gratia, perfrui uestra presentia mereamur. Data Iu nonas februarii, Aureliano et Basso uiris clarissimis consulibus  .



EPISTOLA II DIONYSII PAPAE AD SEuERUM EPISCOPUM. De Ecclesiis parochianis, ut singula singulis dentur presbyteris, et ut nullus alterius parochie terminos uel ius inuadat.


 Dionysius episcopus Seuon episcopo salutem.

Olim et ab initio  tantam percepimus a beato Petro apostolorum principe fiduciam, ut habeamus auctoritatem uniuersali Ecclesie, auxiliante Domino, subuenire: et quidquid nociuum est auctoritate apostolica corrigere et emendare. Ad hoc enim diuine  dispensationis prouisio gradus et diuersos constituit ordines esse distinctos, ut dum reuerentiam minores potioribus exhiberent, et potiores minoribus dilectionem impenderent, una concordie fieret ex diuersitate contextio, et recte officiorum generaretur administratio singulorum. Neque  enim uniuersitas alia poterat ratione subsistere, nisi huiusmodi magnus eam differentie ordo seruaret. Quia uero creatura in una eademque equalitate gubernari uel uiuere non potest, celestium militiarum exemplar nos instruit: quia dum sint angeli, sint archangeli, liquet quia non equales sunt, sed in potestate et ordine, sicut nosti, differt alter ab altero. Si ergo inter eos, qui sine peccato sunt, ista constat esse distinctio, quis hominum abnuat huic se libenter dispositioni submittere? Hinc etenim pax et caritas mutua se uice complectuntur, et manet firma concordie in alterna et Deo placita dilectione sinceritas: quia unumquodque tunc salubriter completur officium,  cum fuerit unus ad quem possit recurrere [b 1Kb] prepositus.

De Ecclesiis ergo parochianis [c 1Kb] , unde apostolicam sedem consulere uoluisti, qualiter sint custodiende per  Cordubensem prouinciam, ac diuidende sacerdotibus, nichil tue caritati melius nobis uidetur intimare, quam ut sequaris, quod nos in romana Ecclesia nuper egisse cognoscitur. Ecclesias uero singulas singulis presbyteris dedimus, parochias et cemeteria eis diuisimus  , et unicuique ius proprium habere statuimus, ita uidelicet, ut nullus alterius parochie terras, terminos, aut ius inuadat, sed unus quisque suis terminis  sit contentus, et taliter ecclesiam et plebem tibi commissam custodiat, ut ante tribunal eterni iudicis, ex omnibus  sibi commissis rationem reddat, et non iudicium, sed gloriam pro suis actibus accipiat. Hanc quoque normam, carissime, te et omnes episcopos sequi conuenit: et quod tibi scribitur, omnibus quibuscumque potueris, notum facias, ut non specialis, sed generalis fiat ista preceptio. Crimina uero, que episcopis impingere dicis, per alios non sinas ullo mo lo fieri, nisi per ipsas qui crimina intendunt: si tamen ipsi digni et irreprehensibiles apparuerint, et actis docuerint publicis omni  se carere suspicione et inimicitia, et irreprehensibilem fidem conuersationemque ducere. Nemini enim de se confesso, credi potest super crimen alienum, quoniam eius omnisque rei  confessio  periculosa est et  admitti non debet. Similiter alieni erroris socium, uel a sui uoluntarie propositi tramite recedentem, aut sacris patrum regulis et constitutionibus impedientem, suscipere non possumus, nec debemus, nec impetere recte crudentes, uel sanctorum patrum sanctionibus obtemperantes permittimus: quia infames omnes esse censemus, qui suam aut Christianam preuaricantur legem, aut apostolicam uel regularem libenter postponunt auctoritatem. Hec  itaque, frater carissime, que pro affectu sacerdotalis nominis et honoris impendimus, tibi tuisque subditis, et omnibus tenenda, et aliis nuntianda, atque predicanda  mandamus, quibus et pietas ad utilitatem, et sit ad fructum dilectio. Unde abiurgando, hortando, suadendo, blandiendo, consolando [a 1Kb] , prodesse, quibus possumus, festinemus. Lingua nostra bonis fomentum sit, prauis aculeus. Timidos [b 1Kb] retundat, iratos  mitiget, pigros exacuat, desides hortando [c 1Kb] succendat, refugientibus suadeat, asperis blandiatur, desperatos consolatur, ut quia doctores [d 1Kb] dicimur, uiam salutis gradientibus ostendamus. Simus in custodia uigilantes, aditum contra hostio insidias solliciti muniamus. Et si quando perditam [e 1Kb] ouem de commissis gregibus error abduxerit, toto illam annisu ad caulas dominicas reuocare contendamus, ut de pastoris nomine quod habemus, non supplicium, sed premium consequamur. Quia ergo in his omnibus diuine gratie adiutorium opus est, omnipotentis Dei, assiduis precibus clementiam exoremus, quatenus ad hec nobis operanda, et uelle tribuat, et posse concedat, atque in ea nos uia, cum fructibus boni operis, quam se pastor pastorum esse testatus  est, dirigat, ut sine quo nichil agere possumus [f 1Kb] , per ipsum implere omnia ualeamus. Data u Idus septembris  Claudio et Paterno uiris clarissimis consulibus  .



[OPERA OMNIA FELICIS I.]





DE S. FELICE ROMANO PONTIFICE, NOTITIA HISTORICA.

 Felix fit Pontifex, Romanus anno 269, die 28 uel 31 decembris.---Felix patria Romanus Constantii filius die 28 uel postremo anni 269, in Dionysii locum substitutus est  . Hic insistens predecessoris sui uestigiis nichil antiquius habuit, quam hereses insurgentes in Ecclesiam profligare. Quamobrem cum recens esset uulnus a Paulo Samosateno inflictum catholice ueritati, necdum obducta cicatrix de errore Sabellii, ipse de Filii Dei diuinitate, ac pariter humanitate, naturisque duabus in una Persona distinctis ad Maximum episcopum alexandrinum  Dionysii successorem scripsit epistolam, qua ueluti ancipiti gladio utramque heresim uno ictu confoderet; ut dum in Christo naturam monstraret diuinam indiuise humanitati coniunctam, Pauli heresim condemnaret: dum uero humanam in eodem predicaret a diuina esse nature proprietate distinctam, et diuine substantie in tribus personis subsistentiam demonstraret,  Sabellium confutaret. Eidem ritum faciendi sacrificia supra sepulchra aut memorias martyrum   acceptum refert liber Pontificalis. Cum annos quinque catholice Ecclesie prefuisset, martyr decessit seuiente nona aduersus christianos persecutione, quam Aurelius anno 272 exorsus fuerat  .

Felix quando et quamdiu sederit?---Felicem quinque annis Ecclesiam gubernasse Eusebius tradit  ,  eique Bucherianus Catalogus, alter regine Suecorum, nec non Fossatensis, ac liber Pontificalis concinunt, quatenus eum temporibus »Claudii et Aureliani a consulatu Claudii et Paterni usque in consulatum Aureliani II et Capitolini,« hoc est ab anno 269 ad 274, pontificem fuisse docent. Ex hoc consensu minime ambigendum uidetur, quin ipso anno quo uiuere desiit Dionysius, adeoque post 26 decembris diem anni 269, Felix eidem successerit. At quo die uel mense idem papa obierit, non ita facile est eorumdem codicum auctoritate definire. Si enim Bucherianum consulamus catalogum, annis quinque mensibus undecim diebus uiginti quinque Pontificatum gessit: adeoque non ad consulatum Aureliani II et Capitolini tantum, sed ad consulatum Aureliani III et Marcellini, hoc est ad annum 275  Pontifex fuisse dicendus esset. In codice regine Suecorum, Fossatensi ac libro Pontificali annis quatuor mensibus tribus diebus uiginti quinque sedisse, ac III kalendas iunii in cemeterio suo uia Aurelia sepultus esse scribitur. Etiamnum in Ecclesia, secundum Martyrologia Bede, Adonis, Usuardi ac Romanum, S. Felicis Pape et Martyris festum III kalendas iunii celebratur. In Bucheriano autem Depositionis episcoporum romanorum indiculo  , notatur ipsius depositio tertio kalendas ianuarii in Callisti. Que lectio ad superiorem reuocari commode posset, cum hoc librariis facile accidat, ut III kalendas ianuarii, pro III kalendas iunii scribant. Sed non item superior componi cum premissis potest; cum ab exeunte mense decembri, quo Felicem ordinatum esse constat,  ad 29 diem maii, menses dumtaxat quinque solidi interiiciantur. Antonius Pagius in Bucherianum catalogum irrepsisse putat annis u, pro annis Iu, atque hoc errato ex aliis libris correcto, retinendum esse annis Iu, mensibus XI, diebus XXu. Et ex hoc catalogo sic emendato corrigere uicissim licet ceteros libros, cum antiquariis inusitatum non sit II, pro X, adeoque III mensibus pro XI mensibus pingere. Quapropter laudatus Pagius  Felicem die 28 decembris anni 269 ordinatum, et die 22 mensis decembris anni 274 uita functum censet. Et ei quidem suffragatur Bucherianus depositionis romanorum episcoporum Indiculus, si III kalendas ianuarii pro XI kalendas ianuarii, lapsu, ut diximus, librariis familiari, in eum irrepsisse largiamur. Preterea Felicem ad anni 274  mensem decembrem uixisse, successori eius tempus assignatum persuadet.

Num S. Felix martyr.---Idem papa martyris titulo ab ephesina synodo, Cyrillo aliisque decoratur. Nec obstat quod apud Bucherium in Indiculo citato sub titulo Depositionis Episcoporum recensetur; cum sub eodem titulo legamus et Lucium, quem martyrio coronatum fuisse Cypriani testimonio indubitatum est. Profecto S. Felicis martyrium, preterea catalogi prestantissimi, liber Pontificalis, Romanum, aliaque martyrologia testantur. Recte idcirco sapienterque  Papirius ita Felicem alloquitur: »uir fuisti fide, uita, scientia clarus, et martyrio subeundo idoneus, ut euentus docuit. Id enim sub Aureliano, quod negari non potest, seuero, truculento, utque Flauii uopisci uerbo utar, sanguinario principe, et christiani nominis acerbissimo hoste pro Christo constantissime subiisti, ut decebat Constantii filium, hoc enim patri tuo nomen erat. Itaque non immerito Cyrillus Alexandrinus, et uincentius Lirinensis, qui sub Celestino primo uixere, te sanctum martyrem appellant. Et alius ille episcopus te producebat testem, Romaneque Ecclesie doctorem appellabat dicens: Sententia Felicis sanctissimi episcopi et martyris romani de Incarnatione uerbi et Fide.« Innuit his uerbis Papyrius S. Felicis epistolam ad Maximum episcopum  Alexandrinum contra heresim Sabellii et Pauli Samosateni.

Felici reddita Epistola encyclica eius decessori Dionysio ab antiochena synodo inscripta.---Compertum est ex Eusebio  , nominatim Dionysio romane urbis episcopo inscriptam esse encyclicam antiocheni concilii epistolam, qua de Paulo Samosatensi ob peruersam doctrinam ac prauos mores a sede antiochena deiecto, et Domino in eius locum suffecto admoneretur. »Quod quidem,« inquit Synodus  , idcirco uobis significamus, ut ad eum  scribatis, et ab eo communicatorias litteras accipiatis. Hic uero  ad Artemam scribat, et ii, qui Artemam sectantur, cum illo communicent. Hec autem epistola cum Dionysio, morte interueniente, tradi non  potuisset, saltem successori eius, quemadmodum subinde, quoties idipsum contigit, semper factum esse constat, reddita est.

Aureliani Imperatoris iudicium Romane sedi gloriosum.---Interim Paulus, tametsi celebri adeo synodo, quam octoginta episcopis constitisse Hilarius tradit  , condemnatus, e domo antiochensis ecclesie recedere, eamque Domno concedere diu detrectauit. Quocirca, »interpellatus imperator Aurelianus, Eusebii sententia  hoc negotium rectissime diiudicauit, iis domum tradi precipiens quibus italici christiane religionis antistites et romanus episcopus scriberent. Hac autem in causa interpellari nequit Aurelianus, nisi postquam is, Zenobia Orientis domina et Pauli patrona deuicta, Antiochiam recepit: quod  quidem sub exitum anni 272 contigisse eruditi notant.

Tam celebre iudicium postulabat, ut Felix quam primum cum ceteris Italie episcopis conueniret; indeque cum iis ad Domnum scriberet, sese ratam habere illius ordinationem, et Pauli condemnationem confirmare. Nec ullus uidetur dubitandi locus, quin Felix id, quod muneris sui erat, eo in negotio prestiterit. Cum enim decessoribus eius id moris semper  fuerit, ut quelibet res, que de diuersis ecclesiis ad ipsos referebantur, cum synodis communicarent, et exinde responsa illis darent, cumque morem eumdem decessores illius per plura secula imitari non destiterint; quis ipsum rem neglexisse crediderit, quam imperatoris ethnici iudicium toti Ecclesie tam utile, nominatimque romane tam gloriosum desiderabat? Tunc opportuna Felici data est occasio, qua Christi propugnaret Deitatem ac refutaret Paulum, qui Arteme reuocans impietatem Deo, ut antiocheni patres loquuntur, bellum indicebat, ; quia diuinam Christo naturam negabat. Quidquid ea occasione aliisue scripsit Felix, ita interiit, ut uix modicum fragmentum nomine ipsius inscriptum ad nos peruenerit. Hunc tamen scriptis celebrem  exstitisse, hoc non leui argumento est, quod cum Apollinariste, ut commenta sua auctoritate idonea tueri uiderentur, uaria opera non obscuris quibusdam, sed insignioribus Ecclesie scriptoribus supponere studerent; huius etiam Pape nomine nonnulla sibi confingenda duxerunt. Neque etiam neglexerunt ephesini patres eiusdem auctoritate fidem tueri. Sane inter Patrum testimonia fragmentum laudant  Felicis sanctissimi Episcopi Rome, et Martyris ad Maximum Episcopum et Clerum Alexandrinum, quod et Cyrillus Apologetico aduersus Orientales ad Anath. uI. inseruit, et Marius Mercator  latinitate donauit.

Eiusdem fragmenti sinceritas adstruitur. Non desunt tamen qui fragmentum hoc Felici nostro abiudicantes,  illud Felici, qui a Constantio imperatore in Liberii locum subrogatus est, tribuendum putent. uerum leuis est omnino ratio, que eos in huiusmodi opinionem adduxit. Hoc quippe uno nituntur argumento, quod fragmentum istud in ephesino concilio, ut et apud Cyrillum Iulii pape testimonio postponatur. Si autem ualeret ista ratio, Iulio ac Felice dicendus esset posterior Cyprianus; siquidem is post illos in predicto concilio citatur; et rursum Felice ac Iulio antiquior censendus foret Atticus Episcopus C. P. quippe qui eisdem in laudato Cyrilli preponitur. Sed uincentius Lirinensis  , et Hypatius Ephesiorum episcopus in collatione cum acephalis, ubi eadem testimonia commemorant, Felicem Iulio, prout exigit temporum ordo, preponunt. Preterea nemo non  uidet indignum prorsus fuisse tanta Synodo, ut ad stabiliendam fidem, hominis ab Arianorum factione in catholici antistitis locum intrusi auctoritate uteretur. Neque uero sanctissimi episcopi Rome et Martyris titulus, quo Felicem Cyrillus et ephesini patres exornant, in hominem huiusmodi conuenit. Ipsa denique inscriptio, que Maximi Alexandrini nomen pre se fert, dubitare nos non sinit, quin subnexum fragmentum Cyrillus et ephesina synodus uelut Felicis I testimonium laudarint. Quippe encyclica synodi antiochene epistola, Dionysio Romano simul et Maximo  Alexandrino inscripta, hunc Maximum Dionysii Alexandrini successorem Felici nostro equalem fuisse, certo nos docet.

Aduersa Lequienii opinio diluitur.---uerum alia ratione Michel Lequien doctis in Damascenum dissertationibus nichil iam superesse censet, cur idem fragmentum non tantum Felici nostro abrogare, sed et hereticis adscribere dubitemus. Ubi enim plures epistolas Iulii Pape nomine ab apollinaristis confictas esse probauit, tandem subdit  , epistola, que sub Felicis Romani nomine ferebatur, unam naturam assertam fuisse testantur Hypatius et Liberatus; nec proinde dubitandi locus superest, quin ex eodem, ac cetere, quas memoraui, fonte prodierit. Si tamen uir eruditus laudatis a se Hypatii ac Liberati uerbis  stare uoluerit, ipsi testimonium, ab ephesino concilio ac Cyrillo prolatum, pro genuino Felicis fetu admittendum erit. Et ad Hypatium quidem quod attinet, duplex distinguit Felicis testimonium, unum prolatum a Cyrillo in ephesina synodo et alibi, alterum uero ab acephalis in scriptis hereticis, aut hereticorum opera corruptis laudatum: tum hoc postremum reiicere contentus ut spurium, primum ultro ac libenter ut genuinum agnoscit. uerba illius expendamus.

Hypatii Ephesiorum Episcopi et Liberati Diaconi uerba de eodem fragmento expensa.---Acephali seu Seueriani in collatione, que Iustiniani imperatoris iussu in regia urbe anno 533 habita est, sanctos chalcedonensis concilii patres transgressionis postulant,  »quia  beato Cyrillo et beato Athanasio Alexandrine ciuitatis Episcopis, Felice etiam et Iulio Romane Ecclesie, Gregorio quin etiam mirabibilium factore; et Dionysio Areopagita unam naturam Dei uerbi decernentibus post unitionem, hos omnes transgressi illi, post unitionem presumpserunt duas naturas predicare.« Quibus respondet Hypatius: »In tantum false sunt Epistole siue testificationes ille, quas dicitis, ut neque unam ex illis beatus Cyrillus uoluerit recordari, nec in Epistolis, quas ad Nestorium scripsit, aut in his  quas contra blasphemias eius protulit testificationes in sancta synodo ephesina, quando maxime debuit proferre eas, sed nec in expositione duodecim capitulorum aduersus Theodoretum et Andream . . . sed nec aduersus orientale   concilium.« Tum testimoniorum a Cyrillo ephesina in synodo prolatorum, nominatimque Felicis sinceritatem tuetur, atque his opponit in hunc modum: »Sed et hoc dicimus, quia duodecim gloriosorum patrum testimonia aduersus Nestorii blasphemias in Epheso B. Cyrillus proferens, id est sancti Petri episcopi alexandrini et martyris, sancti Felicis episcopi romani et martyris, Cypriani episcopi carthaginensis et martyris, B. Athanasii et B. Theophili episcoporum  Alexandrie, Iulii episcopi Rome, Ambrosii et Basilii, Gregorii, et alterius Gregorii Amphilochii Iconii, et Attici Constantinopolitani, nullum testimonium eorum de una natura protulit.« Subiiciun acephali: »Quid ego suspicamini, quia nos eas falsauimus?« Epistolas scilicet, quas Felicis aliorumque nomine proferebant. Quibus Hypatius satisfacit his uerbis: »uos non suspicamur, sed antiquos hereticos apollinaristas.« Tum iisdem hereticis instantibus ac dicentibus, »Possumus ostendere, quia B. Cyrillus usus est istis testimoniis in libris aduersus Diodorum et Theodorum;« respondet idem Hypatius: »Modo maxime et illos aduersus Diodorum et Theodorum libros ambiguos facitis, tamquam fictos aduersus mortuos prolatos dicentes, qui non poterant refellere  falsitatem. Si enim aduersus mortuos prolati sunt, multo magis aduersus Nestorium et eos qui contra capitula eius scripserunt, proferre habuit eadem testimonia. Sed nunc uidetur quia heretici falsantes addiderunt ea.«

Liberatus uero primum hanc cum acephalis collationem cap. 9. memorat, ac deinde cap. 10 perstringens, que proxime ex illa descripsimus, subdit: »Cyrillus quatuor libros scripsit, tres aduersus Diodorum et Theodorum, quasi essent Nestoriani dogmatis auctores, et alium de Incarnatione librum, in quibus continentur antiquorum patrum corrupta«  »testimonia, id est Felicis Pape, Dionysii Areopagite Corinthiorum episcopi, et Gregorii  mirabilis cognominati. Contra quos catholici ueritatis defensores sic acephalis responderunt, illos libros non esse Cyrilli, quoniam testimoniis, que in eis contra mortuos posuisse dicitur, contra uiuentem Nestorium non est usus, neque in aliquibus Epistolis. Unde dicunt illos libros nec dictasse Cyrillum, nec edidisse.« Cum igitur Liberatum ex Hypatii sententia loqui manifestum sit, unum censeri debet utriusque testimonium. Ex quo conficitur, unius eiusdemque Felicis nomine cum geminas ac sinceras, tum falsas aut adulteratas diuulgatas litteras: et genuinas quidem in ephesino concilio, falsas autem seu corruptas ab acephalis fuisse laudatas.

Utut in dubium reuocari possit eius integritas. Catholica tamen est sententia. Omnis uero dubitatio ex ueterum  auctoritate sublata.---Inde tamen moueri me fateor, ne Felicis epistolam etiam in ephesino concilio, et a Cyrillo laudatam pro indubitata habeam, quod Cyrillus in epistola ad Successum et alibi unam uerbi naturam incarnatam profiteatur. Neque enim aliunde ad huiusmodi professionem adductus uidetur, nisi quod scripta, que apollinariste clarorum uirorum nominibus confinxerant, eorum existimauit esse quorum nomina pre se ferrent. Hinc et Flauianus in confessione, quam ad Theodosium imperatorem misit: »Unum quidem, inquit  , uerbi Dei naturam, incarnatam tamen et inhumanatam, dicere non negamus, eo quod ex ambabus unus atque idem sit Dominus  noster iehsu Christus.« Utut est, si heretici est fragmentum illud Felicis nomine inscriptum, eius est, qui cum catholicus uideri affectet, suas ab orthodoxa fide uoces mutuatur. Illud certe cum Cyrillus et ephesina synodus sanctissimo papa et martyre Felice non indignum iudicarint, atque ut eiusdem deinde Marius Mercator, uincentius Lirinensis, Hipatius Ephesiorum episcopus, aliique catholici admiserint, quamdiu aliud non constabit, religioni nobis est hinc illud submouere. Sane ut orthodoxum quisque proferre tuto ualeat, quod tanta auctoritate fulcitur.

Quin et ex eodem fragmento Apollinaris heresis profligatur.---Apollinaris heresis, que corpus hominis anima uel mente destitutum adeoque hominem imperfectum  a Christo assumptum uolebat, postremis huius uerbis profligatur. Quocirca uel hinc suspicio, ne forte illud apollinariste alicuius opificium sit, omnino remoueretur, si hereticorum illorum artes ac fraudes laterent. Sed ut prudens obseruauit laudatus Michel Lequienius, et Epiphanius  memorie prodidit, predicare non dubitauit uitalis Apollinarii discipulus, omnino perfectus homo Christus extitit, ac nichilominus mentem a Christo susceptam esse haud cunctanter negauit. Quod quo pacto componeret rogatus, respondit: »Eatenus perfectum hominem fuisse dicimus, si diuinitatem illi loco mentis adscribamus, et carnem atque animam adiungamus sic, ut perfectus homo ex carne, anima et diuinitate, que sit  mentis instar, existat.« uerum mentitur iniquitas sibi. Quem enim potiori hominis parte caruisse censet, hominem perfectum non nisi per ludificationem appellat. Hactenus Coutantius.

Uti in ceteris ueterum romanorum pontificum epistolis edendis Coutantium secutus est Gallandius; ita huius pariter fragmenti Feliciani editionem adornauit ad exemplar Coutantianum; eiusdem Coutantii iudicium de hoc fragmento, atque uindicias prolegomenis  suis cap. 14, tom. III, Bibliothece ueterum Patrum inseruit.

Tres adhuc Felici I assignantur epistole a pseudo-Isidoro. Prima ad Paternum episcopum sex capita continet: 1o Quod fautores inimicorum ab accusatione episcopali submoueantur. 2o Ne maiores a minorum accusationibus impetantur. 3o Ne in re dubia non iudicetur certa sententia. 4o Ut clerici suas actiones exerceant. 5o Quomodo primates in accusatum episcopum se gerere debeant. 6o Iudices Ecclesie ne absente eo, cuius causa uentilatur, sententiam proferant. Data est nonis iunii Claudio et Aureliano uiris clariss. coss.---Secunda epistola, de auctoritate sedis apostolice, et de episcopis accusatis, uniuersis per Gallias episcopis constitutis missa est. Data est u  idus Augusti Claudio et Paterno uiris clariss. coss. Tertia denique epistola ad Benignum episcopum duo complectitur. Damnat et eos, qui filium non uidere Patrem contendunt, et illos qui affirmant Filium esse Patre minorem: Data nonis Februarii Claudio et Paterno uiris clariss. coss. At frustra subdolum rete suum laruatus ille Felix tendit eruditis. Prime Epistole falsissima est subscriptio. Sedente Felice nullus Claudii et Aureliani consulatus. Initium hoc epistole, gaudere me plurimum et exultare in Domino, uerbaque sequentia bene multa extant Leonis in epistola XXXI. Secunda subscriptio ueteratorem prodit. uita in Dionysio morabatur idibus augusti Claudio et Paterno coss. Qui Felix ergo eo tempore, Galliarum  episcopis, decretalem mittere suam potuit? Initium quoque decretali fenerauit Leo epistola XXXII. Bonorum operum et spiritualium, etc. Nec uno hoc furto contentus subditus ille Felix, ex Petri episcopi Rauennatis ad Entychem presbyterum Epistola uerba desumpsit. Inspiciatur Bibliotheca magna Patrum, tom uII, p. 979, et Mansi, Ampl. collect. concilior., tom. I, pag. 1103---1114. Has Felicis I epistolas falsitatis conuictas exhibet etiam Blondellus in Pseudo-Isidoro, pag. 353 et seq.





FRAGMENTUM [1Kb] *

 Felicis sanctissimi episcopi Rome et martyris ex epistola ad Maximum episcopum et clerum Alexandrinum.

De uerbi autem incarnatione et fide, credimus in Dominum nostrum Iesum Christum ex uirgine Maria  natum, quod ipse est sempiternus Dei filius et uerbum, non autem homo a Deo assumptus, ut alius sit ab illo. Neque enim hominem assumpsit Dei Filius, ut alius ab eo exsistat: sed cum perfectus Deus esset, factus est simul et homo perfectus, ex uirgine incarnatus.

 , , .

,  , , , , , . , , ,






S. FELICIS PAPAE I ET MARTYRIS EPISTOLAE DUBIAE QUATUOR. 



EPISTOLA I. AD PATERNUM EPISCOPUM. De iudiciis et accusationibus et defensionibus sacrorum ordinum.

    I.---Quod detractores et fautores inimicorum ab accusatione episcopali submoueantur.
    II.---Ne minores a maioribus accusationibus impetantur.
    III.---In re dubia non iudicetur certa sententia de his  qui aduersus clericum causam aliquam habebunt in prouincia.
    Iu.---Clerici actiones suas exerceant.
    u.---Primates in accusatum episcopum quomodo se gerere debeant.
    uI.---Iudices Ecclesie ne absente eo, cuius causa uentilatur, sententiam proferant, et ne proditoris calumnia aut uox audiatur.


Charissimo atque dilectissimo Paterno cepiscopo, Felix episcopus in Domino salutem.

Gaudere me plurimum , et exultare in Domino, dilectionis tue scripta fecerunt, quibus euidenter ostenditur. quantum catholicam diligis fidem, et quantum hereticum detestaris errorem.  Heresis quippe est nimis impia, et euangelice ueritatis inimica, que non portionem aliquam ledere, sed ipsa christiane religionis conatur fundamenta conuellere. Quoscumque [a 1Kb] enim rapit ad se, non solum in hoc uitium, sed in multa alia uitia ruere facit: et ipso suadente antiquo hoste, non solum persecutores Ecclesie, sed etiam sacerdotum eius, fiunt. Una igitur mente corrigere curemus et insequamur tales, et ab hoste suo Ecclesiam, eiusque fideles et sacerdotes Domini, nitamur liberare. Prestabit uires omnipotens redemptor noster caritati atque iustitie : prestabit nobis, longe a se positis, unitatem Spiritus sui ipse, cuius artificio, quasi in arce modum, quatuor mundi constructa lateribus, atque imputribilium lignorum compage, et bitumine caritatis adstricta est Ecclesia, ut nullius aduersitate Spiritus, nullius uenientis extrinsecus tumore fluctus perturbetur. Sed quemadmodum illius gudernante gratia, petendum est, ut nulla nos superueniens exterius unda conturbet, ita ex totis orandum  est uisceribus, frater carissime, ut sue prouidentie dextera cumulum sentine nobis interioris exhauriat. Aduersarius quippe diabolus, qui contra humiles seuiens, sicut leo rugiens circuit, querens quem deuoret , non iam, ut cernimus, caulas circuiuit [b 1Kb] , sed ita ualide in quibusdam Ecclesie necessariis membris dentem figit, ut nulli dubium,  quia nisi unanimiter, faciente Domino, cunctorum prouida pastorum turba concurrat, omne  citius ouile dilaniet.

I. Quapropter detractores, qui diuina auctoritate eradicandi sunt, et fautores inimicorum, ab episcopali submouemus accusatione.

II. Similiter ne summorum quispiam , minorum accusationibus impietatur, aut dispereat.

III. Neque in re  certa  iudicetur sententia, nec ullum iudicium, nisi ordinabiliter habitum, teneatur.

Iu. Si quis super quibuslibet criminibus clericum pulsandum crediderit, in prouincia, in qua  consistit ille qui pulsatur, suas exerceat [c 1Kb] actiones, nec estimet eum accusator alibi, aut longius pertrahendum ad iudicium. Illi uero, qui pulsatus fuerit, si iudices suspectos habuerit, liceat appellare primates.

u. Primates quoque accusatum discutientes episcopum, non ante sententiam proferant damnationis, quam apostolica freti auctoritate, aut reum se ipse confiteatur , aut per innocentes et canonice examinatos regulariter testes conuincatur.  Aliter irritam esse censemus et iniustam episcoporum damnationem, et idcirco a synodo retractandam, ita ut oppressis ab omnibus, in cunctis subueniatur causis.

uI. Caueant  iudices Ecclesie, ne absente eo cuius causa uentilatur, sententiam proferant, quia irrita erit, qui etiam rationem pro actione fratrum in presentia dabunt. Proditoris uero nec calumnia, nec uox [d 1Kb] audiatur. Nemo enim debitorem amplius potest cognoscere, quam ille qui iniuriam eiusque sustinuit  nequitiam. Omnes ergo qui in Christo uolunt pie uiuere necesse est ut ab impiis dissimilibus patiantur opprobria, et despiciantur tamquam stulti et insani , qui presentia bona perdunt, ut inuisibilia et futura acquirant. Despectio tamen et irrisio talium in ipsos retorquebitur qui ipsos infestant: quia et abundantia eorum in egestatem, et superbia transibit in confusionem. Et quidquid iustis aduersitatum uel malorum  irrogatur, non est pena criminis, sed uirtutis examen. Et sicut aurum, quanto plus excoquitur, tanto melius efficitur: sic iustus, quanto plus tribulatur  multo purior et carior Deo redditur. Unde ipsa per se ueritas dicit : Beati qui persecutionem patiuntur propter iustitiam, quoniam ipsorum est regnum celorum.   De talibus Dominus per Isaiam loquitur, dicens : Audite uerbum Domini, qui tremitis ad uerbum eius. Dixerunt fratres uestri, odientes uos et abiicientes propter nomen meum: Glorificetur Dominus, et uidebimus in letitia uestra: ipsi autem confundentur. uox populi de ciuitate, uox de templo, uox Domini reddentis retributionem inimicis suis. Antequam parturiret, peperit: antequam ueniret partus eius, peperit masculum. Quis audiuit umquam tale? et quis uidit huic simile? Numquid parturiet terra in die una? aut parturietur a 1Kb] gens simul, quia parturiuit et peperit Sion filios suos? Numquid ego, qui alios parere facio, ipse non pariam, dicit Dominus? Si ego, qui generationem ceteris tribuo, sterilis ero, ait Dominus Deus tuus? Letamini cum Ierusalem, et exultate in ea omnes qui diligitis  eam. Gaudete cum ea uniuersi gaudio, qui lugetis super eam, ut sugatis et repleamini ab ubere consolationis eius, ut mulgeatis et deliciis affluatis ab omnimoda gloria eius, quia hec dicit Dominus: Ecce ego declinabo super eam quasi fluuium pacis, et quia torrentem inundantem gloriam gentium quam sugetis. Ad ubera portabimini, et super genua blandientur uobis. Quomodo si cui mater blandiatur, ita ego consolabor uos, et in Ierusalem consolabimini. uidebitis, et gaudebit cor uestrum, et ossa uestra sicut herba germinabunt. Et cognoscetur manus Domini seruis eius, et indignabitur inimicis suis. Quia ecce Dominus in igne ueniet, et quasi turbo quadriga [b 1Kb] eius, reddere indignatione furorem suum, et increpationem suam in flamma ignis. Quia in igne Dominus diiudicat [c 1Kb] , et in gladio suo ad omnem  carnem, et multiplicabuntur interfecti a Domino. Qui sanctificabantur, et mundos se putabant in hortis post ianuam intrinsecus, qui comedebant carnem suillam, et abominationem, et murem: simul consumentur, dicit Dominus. Ego autem opera eorum, et cogitationes eorum, uenio ut congregem cum omnibus gentibus et linguis: et uenient et uidebunt gloriam meam, et ponam in eis signum. Et mittam ex eis qui saluati fuerint, ad gentes, in mari, in Africa, in Lydia [d 1Kb] tendentes sagittam in Italiam, et Greciam, ad insulas longe, ad eos qui non audierunt de me, et non uiderunt gloriam meam. Et annuntiabunt gloriam meam gentibus, et adducent omnes fratres uestros de cunctis gentibus donum Domino, in equis, et in quadrigis, et in lecticis, et in mulis, et in carrucis ad montem sanctum meum Ierusalem, dicit  Dominus: quomodo si inferant filii Isrel munus in uase mundo in domo Domini. Et assumam ex eis in sacerdotes et in leuitas, dicit Dominus: Quia sicut celi noui, et terra noua, que ego facio stare coram me, dicit Dominus, sic stabit semen uestrum et nomen uestrum. Et erit mensis ex mense, et sabbatum ex sabbato et ueniet omni scaro, ut adoret coram facie mea, dicit Dominus. Et egredientur et uidebunt cadauera uirorum, qui preuaricati sunt in me. uermis eorum non morietur, et  ignis eorum non extinguetur, et erunt usque ad satietatem uisionis omni carni. Quid aliud detrahentes faciunt , nisi in puluerem flant, atque in oculos suos terram excitant? Et unde plus detractationis perflant, inde magis nichil ueritatis uident? Tales tamen, frater carissime, portandi sunt et corrigendi, quia ceci sunt, et duces cecorum . His, carissime, respondi breuiter consultis tuis, que te et omnes episcopos regulariter tenere mandamus. Tuam tamen, frater, monemus prudentiam, ut pro statu Ecclesie et sacerdotum eius, pro uiribus elaborare studeas, et ordinem sancte romane et apostolice Ecclesie per omnia teneas, et uiolari sanctorum decreta non permittas, sed omnes quoscumque potueris, instruas, ut fructuosos manipulos  Domino representes. uale. Data nonis [e 1Kb] iunii, Claudio et Aureliano [f 1Kb] uiris clarissimis consuribus.



EPISTOLA II. DE AUCTORITATE IUDICIS SEDIS APOSTOLICAE, ET DE EPISCOPIS ACCUSATIS [g 1Kb] .

Felix episcopus uniuersis episcopis per Gallie prouincias constitutis, in Domino salutem.

Bonorum operum et spiritualium studiorum Deum auctorem esse  non dubium est, qui eorum incitat mentes et adiuuat actiones. Unde letari me fecerunt scripta uestra, ex bono studio et ex integritate fidei deuotionis uestre: sed ex afflictione et contritione uestra magna ex parte tristauere. Tristis enim, tristes   legi litteras uestras, et scripta mesta merore debito percurri: quia sicut nos Ecclesiarum pax, sacerdotumque eius concordia et tranquillitas plebis audire [h 1Kb] facit gaudium [i 1Kb] , ita nos affligit et deiicit fraterna afflictio. uos tamen nolite multum tristari , quia sicut ipsa per se ueritas ait: Si de hoc mundo fuissetis, mundus quod suum erat, diligeret: sed quia de hoc mundo non estis, sed ego elegi uos de mundo, propterea odit uos mundus , id est, mundi amatores. Quidquid tamen hi loquantur, aut aduersum uos agant, uos tamen semper integram seruate fidem, et puram habetote conscientiam, ut integer spiritus et anima seruetur in die Domini . Nos uero ad supplementum uestrum fratres et cepiscopos nostros  uocauimus amplius quam septuaginta, cum quibus hec que subter habentur inserta, regulariter tractanda decreuimus. uestris enim epistolis in omnium audientia perlectis, que multas  querimonias et oppressiones in se continebant uestras, decretisque, que sunt de accusationibus episcoporum, sancta synodus   dixit: Hec sunt, que deinceps propter malorum hominum insidias, qui in Ecclesiam et in ecclesiasticos seuiunt uiros indifferenter, et conseruare firmissime uolumus in seculo: Si quis episcopus ab illis accusatoribus, qui recipiendi sunt, fuerit accusatus, postquam ipse ab eis caritatiue conuentus fuerit, ut ipsam causam emendare debeat, et eam corrigere noluerit, non olim, sed tunc ad summos primates causa eius canonice deferatur, qui in congruo loco, intra ipsam prouinciam, tempore congruo  , id est, autumnali uel estiuo, concilium regulariter conuocare debebunt, ita ut ab omnibus eiusdem prouincie episcopis inibi audiatur. Quo et ipse regulariter conuocatus; si eum aut infirmitas  aut alia grauis necessitas non detinuerit, adesse debebit: quia ultra prouincie terminos accusandi ante licentia non est, qua audientia rogetur. Nam si suis fuerit, aut Ecclesie sibi commisse rebus expoliatus, aut  a sede propria eiectus, aut in detentione aliqua a suis ouibus fuerit sequestratus: tunc canonice antequam in pristino statu restituatur cum omni priuilegio sui honoris, et sua omnia, que insidiis inimicorum suorum ei ablata fuerant, legibus redintegrentur: nec conuocari, nec iudicari poterit, nisi ipse pro sua necessitate  aduenire sponte elegerit. Nullatenus ergo a quoquam respondere rogetur [a 1Kb] , antequam integerrime  omnia que per suggestiones inimicorum  suorum amiserat, potestati eius ab honorabili concilio legali ordine redintegrentur  ; presul uero cum omni honore statui pristino reddatur, et ipse dispositis ordinatisque libere atque secure diu suis, tunc regulariter infra quatuor uel quinque, aut septem [b 1Kb] menses, iuxta quod possibilitas ei fuerit, et non ante, conuocatus ad tempus, concilio in legitimo et canonico, ueniat ad causam: et si ita iuste uidetur, accusantium propositionibus respondeat. Nam hoc summopere prouidendum est, ne antequam hec fiant, coactus respondeat, quia contentio semper uitanda est. Adimi namque episcopo episcopatum , antequam cause eius exitus appareat, nulli christiano uideri iure potest, quia talis  presumptio sacrilegium est, et auctor talium, sacrilegus. Quod si egrotans fuerit episcopus , aut aliqua eum grauis necessitas detinuerit, pro se legatum ad synodum mittat. Nec a  communione suspendatur, cui crimen intenditur ; nisi ad causam suam dicendam electorum iudicum die statuta litteris euocatus, minime occurrerit: hoc est, nisi eum aliqua preoccupauerit necessitas infra spatium predictorum mensium, et eo amplius, prout causa dictauerit. Quod si ex utraque parte ad causam dicendam uenerint; quia unus absque altero audiri non debet, querendum est in iudicio, cuius sint conuersationis et fidei atque suspicionis accusatores aut qua intentione hoc faciant: quia ad hoc admitti non debent, nisi bone conuersationis et recte fidei uiri, hi uidelicet qui omni suspicione careant, et bona uita clareant, neque infames existant. Quod si accusatorum persone in iudicio   episcoporum culpabiles apparuerint , ad arguendum non admittantur, nisi proprias causas asserere  uel ecclesiasticas uoluerint. Infamis enim persona , nec procurator potest esse, nec cognitor. Absente uero aduersario , non audiatur accusator: nec sententia, absente parte alia, a iudice dicta, ullam obtinebit firmitatem : neque absens per alium accusari , aut accusare potest, nec affinis illis admittatur. Neminem ergo exhiberi de prouincia ad prouinciam , uel ad comitatum oportet, nisi ad relationem iudicis, ad quem fuerit  appellatum, id est, ut auctor semper rei forum sequatur. Si quis autem iudicem sibi aduersum senserit, uocem appellationis exhibeat quam nulli oportet negari . Peregrina uero iudicia  generali sanctione prohibemus: quia indignum est, ut ab externis iudicetur qui comprouinciales  et a se electos debet habere iudices. Hec, fratres, ad uestram et omnium cepiscoporum opem et defensionem in synodo unanimiter sunt decreta, ut si forte aliqui  stultorum uos accusare, qui diabolice deceptionis errore decepti sunt, uoluerint, dum ista legerint uel audierint,  resipiscant et ad unitatis concordiam reuertantur: et quod prius erat in ultionem, transibit in gloriam. Nam procul dubio multi sunt, qui  prurientes auribus, a ueritate auditum auertunt, ad fabulas autem conuertuntur  et ad nocumenta honorum [c 1Kb] transeunt. Ait  autem idem apostolus de infidelium ignorantia: Si cognouissent, numquam Dominum glorie crucifixissent . Similiter si hi Dominum perfecte agnouissent et amassent, numquam seruos eius perturbassent, nec uerbis aut factis persecuti essent. Quod [d 1Kb]  mus, reconciliati sumus Deo per mortem Filii eius , cur insequimur fratres? Cur perturbamus statum Ecclesie Dei, et eos qui ei seruire debent, affligimus? Martyres enim passi sunt , non tamen anime eorum occise sunt in corporis passione, ore ueritatis attestante: Nolite timere eos qui occidunt corpus, animam autem non possunt occidere . Ubi agnosci oportet, quod si anime martyrum, corpore perempto, suppliciis extingui non possunt, nec anime predicatorum et doctorum persequi debuissent, aut perturbari, et a Dei famulatu auerti, quia cum corporibus non deficiunt. Tales autem perturbatores Ecclesie non solum predicta agunt mala, sed et memorias  martyrum execrantur.  Quapropter in prefata constituimus synodo, uobisque et omnibus Ecclesiis tenendum et agendum mandamus, ut super memorias martyrum misse celebrentur, ne memorie eorum a talibus extingui, aut ueneratio possit prohiberi. uos uero, fratres, nolite multum turbari, nolite uexari, sed confortamini in Domino, et in potentia claritatis eius . Habetote interim ista ad suffragium uestrum, apostolica auctoritate decreta: et scitote nos semper paratos habere etiam  usque ad mortem, ad quecumque uobis necessaria fuerint  perficienda. Illi tamen, auctore Deo, peribunt, et uos stabitis, si tamen labor uester non fuerit inanis, sed plenus fide et caritate. ue, inquit propheta, qui potum dat amico suo, mittens  fel suum . Et iterum sapientissimus Salomon ait : Qui loquitur iniqua non potest latere, nec preteriet illum corripiens iudicium. In cogitationibus ergo impii interrogatio erit. Sermonum autem illius auditio ad Dominum perueniet, et ad correptionem iniquitatum illius. Quoniam auris zeli audit omnia, et tumultus murmurationum non abscondetur. . Hec enim si amplecti uoluissent proprio et sano sensu, ad reprobum sensum minime laberentur: sed per Dei timorem sermonum suorum precauentes custodiam, piam sanctorum patrum diffinitionem sine quadam nocumenti presumptione, utique conseruassent. Quoniam dicit sacrum eloquium: Consilium bonum conseruabit te, et mens bona custodiet te . Non enim  de fontibus salutiferis spiritualiter ad acquisitionem eterne uite procedunt tales accusationes et detractiones, atque ideo competenter nos beatus Paulus apostolus premuniens ait: Non debere plus sapere quam oportet sapere, sed sapere ad sobrietatem , in definitione pietatis perdurantes. Qui enim hec pretereunt, non tantum lesi sunt, decidentes a corroboratione sua, sed insipientie sue dereliquerunt domibus memoriam, ut in his, in quibus peccauerunt, minime latere potuissent. Gloria  enim et contumelia in loquela , et in loquela lingue hominis [a 1Kb] casus illius est. Ideoque conueniens est, hanc quidem ostensionem reprehensionum illorum nostris actibus inseri, ne ulterius iam talia patiamini, seminantibus eis zizania et scandala, sed letari in officiis et dogmatibus uestris mereamini. Igitur erubescant, ac talia et huiusmodi blasphemiam subtrahere testinent, si noluerint a sacerdotali nostro collegio segregati, et a totius christiani populi societate diuelli. Licet namque de his plura et per necessaria, que in decretis sedis apostolice et ab apostolis eorumque successoribus, nostris uidelicet predecessoribus, statuta inueniuntur, dicere et conscribere potuissemus, tamen melius nobis uisum est, ut epistolam oratione claudamus. Deus omnipotens et huius unigenitus Filius, et saluator  noster Christus hoc uobis tribuat incitamentum, ut omnibus fratribus et cepiscopis nostris, quibuscumque tribulationibus laborantibus, totis succurratis uiribus, et cum eis compatientes, crucem eiusdem Domini Saluatoris portetis, ut ueri ipsius discipuli coram omnibus appareatis, ut et uos, et qui uobiscum sunt, hic et in futuro meliora possideatis, que oculus non uidit, nec auris audiuit, nec in cor hominis ascendit, que preparauit Deus diligentibus se . Per Dominum nostrum Iesum Christum, per quem et cum quo omnipotenti Deo gloria in secula seculorum. Amen. ualere uos opto, karissimi fratres. Data quinto idus augusti, Claudio et Paterno uiris clarissimis consularibus .



EPISTOLA III. AD BENIGNUM EPISCOPUM.


    I. Errant qui Filium non uidere Patrem contendunt, eo quod Deum nemo uidit umquam.
    II. Errant affirmantes Filium minorem Patre, quia ille inuisibilis, Filius uero uisibilis.
    Dilectissimo fratri Benigno episcopo, Felix episcopus, in Domino salutem.


Suscipientes fraternitatis tue epistolas , quibus me requisisti super fidei documentis, que ab aliis habebantur aliter, quam recte fidei contineant sacramenta, prout Dominus dedit, pro fraternitatis amore respondere non resultauimus. Semper enim dubia et maiora negotia, terminum ab hac  sancta sede, a tempore apostolorum, qui eam suis documentis instruxerunt, accipere consueuerunt. Et ideo tu recte fecisti, quod huius sancte sedis consultis te ceterosque firmari et instrui uoluisti.

I.---Continebant enim littere tue, fratrumque tuorum, quod quidam dicunt, Filium non posse proprie uidere Patrem, quia scriptum est: Deum enim nemo uidit umquam. Et alii fingunt: Ideo minor est Patre Filius, quoniam Pater illi perhibet testimonium. Quidam autem garriunt, quod ideo Patre minor est,  quia inuisibilis ipse dicitur , Filius uero uisibilis comprobatur. Hi enim ignorantes diuinarum Scripturarum et apostolorum iura, ex proprio aut adulterino sensu talia fabricant, et seducere corda fidelium querunt  . Nos uero ad ipsius fontis originem redeamus, ex quo Filium Patrem semper uidere potuisse uel posse, euidentioribus testimoniis ueteris et Noui Testamenti litteris docemus, Salomone dicente: Est tecum sapientia, que nouit opera tua, que adfuit tibi cum faceres orbem terrarum, et ipsa nouit quid sit placitum coram oculis tuis. Et Dominus in Euangelio: Nemo nouit Filium nisi Pater, neque Patrem quis nouit nisi Filius, et cui uoluerit Filius reuelare. Et iterum: Nemo Deum  uidit umquam, nisi unigenitus Filius, qui est in sinu Patris, ipse narrauit. Et iterum Iudeis dixit: uos non nostis eum, ego autem noui eum. Quod si dixero, quia non noui eum, ero similis uobis, mendax. Item ibi: Qui ex Deo est, hic nouit eum: Et iterum: Ego noui eum, quia ab ipso sum. Ecce docuimus quia uidet semper Filius Patrem. Quomodo adstruunt eum Patrem non posse uidere, in cuius sinu noscitur permanere? Si sereno sensu diuinas recenseas Scripturas, inuenies non solum Patrem Filio testimonium perhibentem, sed totam simul inseparabilem trinitatem, ipso Domino protestante, qui ait: Ego sum qui testimonium perhibeo de me ipso, et testimonium perhibet de me, qui misit me, Pater . Et iterum: Si ego testimonium perhibeo de meipso, testimonium  meum uerum est, quia scio unde uenio, et quo uado . Et de Spiritu Sancto: Cum uenerit Paracletus spiritus ueritatis, ille testimonium perhibebit de me . Intende, queso, intende quoniam, in quibus una testificationis uirtus ostenditur, nullus ab alio neque potior neque inferior iudicatur.

II.---Sepius ista iam diximus, quia secundum  hominis formam Filius uisibilis dicitur, secundum uero deitatis substantiam inuisibilis predicatur, Paulo attestante apostolo: O altitudo, inquit, diuitiarum sapientie et scientie Dei! quam incomprehensibilia sunt iudicia eius, et inuestigabiles uie eius ! Et in Isaia: Cui similem estimatis eum, cum sit ipse inuisibilis ? Et item Apostolus: Mihi autem minimo omnium sanctorum data est gratia hec in gentibus,  euangelizare inuestigabiles diuitias Christi, et illuminare omnes, que sit dispositio sacramenti absconditi a seculis, in quibus omnia creauit . Item ipse: Qui est, ait, imago Dei inuisibilis . Et ad Colossenses: Ego Paulus minister, qui nunc gaudeo in passionibus meis pro uobis, et suppleo que desunt tribulationum Christi in carne mea pro corpore eius, quod est Ecclesia, cuius factus sum ego minister secundum dispensationem Dei in ministerium Christi,  quod absconditum fuit a seculis et a generationibus . Item ibi: Ut consolentur corda eorum in caritate, in omnes diuitias adimpletionis intellectus, in agnitionem mysterii, quod est Christus, in quo sunt omnes thesauri sapientie et scientie absconditi . Et in psalmo LXXuI: In mari est uia tua, et semite tue in aquis multis, et uestigia tua non cognoscentur. Et in Salomone: Sapientiam Dei precedentem omnia, quis inuestigabit ? Item ibi: Radix sapientie cui reuelata est? et astutias illius quis agnouit ? Item ibi: Disciplina sapientie cui manifestata est, et multiplicationem ingressus illius quis intellexit ? Item ibi: Quoniam mirabilia sunt opera Domini solius, et gloriosa et absconsa, et opera illius inuisa hominibus . Ecce sicut Pater inuisibilis  est, ita etiam et Filius inuenitur. Quomodo ergo ab illis, qui hoc dicunt quod mandastis, in eo quod nobis carnaliter se uideri dignatus est, Patre inferior iudicatur? Talibus nolite credere uos, et alios ab eorum sensu auertere docete. uos ergo seruite Domino in timore, et exultate ei cum tremore . Apprehendite disciplinam, ne pereatis de uia iusta. Hec uero  apostolorum est uiua traditio, hec uera caritas, que predicanda est, ac ueraciter diligenda ac fouenda, atque fiducialiter ab omnibus tenenda. Hec sancta et apostolica mater omnium ecclesiarum , Christi Ecclesia, que per Dei omnipotentis gratiam, a tramite apostolice traditionis numquam errasse probatur, nec ab hereticis  nouitatibus deprauanda succubuit, sed ut in exordio normam fidei christiane percepit ab auctoribus suis, apostolorum Christi principibus, illibata fine tenus manet, secundum ipsius Domini Saluatoris diuinam pollicitationem, qui suorum discipulorum principi in suis fatus est euangeliis: Petre, inquiens, ecce Satanas expetiuit ut cribraret uos, sicut qui cribrat triticum. Ego autem pro te rogaui, ut non deficiat fides tua; et tu aliquando conuersus, confirma fratres tuos . Consideret itaque uestra excellens prudentia, quam bonum sit persistere in dispensatione uobis credita, et in fide recta, atque hereticis et emulis Christi repugnare, et numquam a ueritatis tramite declinare. Quoniam Dominus et Saluator omnium, cuius fides est, qui pro nobis mori non dubitauit, et proprio nos suo redemit sanguine, fidem beati Petri  non defecturam promisit, et confirmare eum fratres suos admonuit: quod apostolicos pontifices, mee exiguitatis predecessores, confidenter fecisse, semper cunctis est cognitum. Quorum et pusillitas mea, licet impar et minima, pro suscepto tamen diuina dignatione ministerio, pedisequa cupit existere. ue enim nobis erit, qui huius ministerii onus susceptum habemus, si ueritatem Saluatoris nostri Iesu Christi, quam apostoli predicauerunt, predicare neglexerimus. ue erit nobis, si silentio ueritatem oppresserimus, quam erogare nummulariis iubemur, id est, christianos populos imbuere et docere. Quid in ipsius futuro Christi dicturi sumus examine, si sermonum  eius ueritatem confundimur predicare? Quid erit de nobis, cum de commissis nobis animabus, et de officio suscepto rationem iustus iudex Christus Deus noster districtam exegerit ? Ideo, fratres, hortor dilectionem uestram , obtestor et moneo, ut qua potestis et debetis, sollicitudine uigiletis, ad inuestigandos hereticos, et inimicos sancte Dei ecclesie, et a sanis mentibus, ne pestis hec latius diuulgetur, seueritate  qua potestis, pro uiribus extirpetis. Quoniam ut habebit a Deo digne remunerationis premium, qui diligentius, quod ad salutem commisse sibi plebis proficiat, fuerit executus: ita ante tribunal Domini de reatu negligentie se non poterit excusare, quicumque plebem suam contra sacrilege persuasionis auctores noluerit custodire. Data Nonis Februarii, Claudio et Paterno uiris clarissimis consulibus .



EPISTOLA Iu  . AD MAXIMUM EPISCOPUM ET CLERICOS [a 1Kb] ALEXANDRIAE. De Christi diuinitate et humanitate fragmentum. [1Kb]


 De incarnatione uero uerbi et fide credimus in Dominum nostrum Iesum Christum ex Maria uirgine  natum, quoniam ipse est eternus Dei Filius: Nec enim hominem assumpsit Dei Filius, ut esset alter preter ipsum: sed Deus existens perfectus, factus est simul et homo perfectus, incarnatus ex uirgine.

  , ,  , , , , . , , , , .




[OPERA OMNIA EUTYCHIANI PAPAE.]





DE SANCTO EUTYCHIANO PAPA NOTITIA HISTORICA.

 Eutychianus ordinatur papa die u ianuarii 275, mortuus ann. 283.---Eutychianus Marini seu Martini filius, Etruscus, patria Lunensis, ultimis anni 274 diebus, uel primis sequentis anni 275, Felici successit; die quinta ianuarii ordinatus fuit feria tertia, que eo anno cum die quinta ianuarii concurrit  . Prefuit Ecclesie romane annis octo, mensibus undecim,  diebus tribus, anno 283, uII idus decembris satis functus, ut in Catalogo Bucheriano legitur: A consulatu Aureliani III et Marcellini, ad consulatum Cari II et Carini, id est, a die quinta ianuarii anni 275, ad diem septimam decembris anni 283 uel octauam, qua die in indiculo depositionis episcoporum Eutychiani nomen legitur: Sexto idus decembris Eutychiani in Callisti, nempe in cemeterio Callisti. Quare corrigendus Eusebius, qui decem tantum mensibus romanum pontificatum Eutychianum tenuisse  scribit: et uti annotat ualesius, annos octo, quos Sixto auxerat, Eutychiano detraxit. Turpius adhuc errauit auctor Pontificalis Damaso adscripti, qui Eutychiani pontificatum a consulatu Aureliani tertio, et Marcellini ad Carum II et Carinum extendit; annumque unum, mensem unum, diem unum sedisse prodit.

De manicheorum heresi et Manete.---Sub pontificatu Eutychiani insana Manicheorum heresis, in commune humani generis malum exorta est  ; que utut non minus infamis et ridicula fuit, inter omnes tamen hereses, que tribus primis Ecclesie seculis extulerunt caput, celeberrima euasit, inque orbem terrarum latissime grassata est. Coripheus huius secte fuit mancipium natione Persa, qui nomen  suum Cubricum in illud Manetis seu Manichei permutauit; missus in carcerem ob acceleratam mortem filio uarananis, Persarum regis, quem per orationem se curaturum spoponderat; inde fuga elapsus, in Mesopotamiam uenit, ibique errores somniaque sua disseminauit circa annum 277. Ab Archelao sapientissimo Mesopotamie archiepiscopo habitis in omnium conuentu disputationibus non semel superatus est. Hinc iterum in Persiam rediens a satellitibus Persis detectus, comprehensus, et ad regem adductus fuit, qui, exprobrata Maneti et filii cede, atque fuga e carcere ac uinculis, excoriari eum lege Persica ann. 278 mandauit, ac reliquum corpus bestiis deuorandum tradi: cutem uero, qua tanta illius improbitas continebatur, tamquam utrem ante portas suspendi  .

 An Eutychianus martyribus sit accensendus?---Eutychianum martyrio obiisse Baronius cum in notis ad Martyrologium, tum in annalibus tradit atque post eum Blondellus  . At inter confessores, ut ait Pagius  , numerandus uidetur; tum quia in Indiculo depositionis episcoporum, non uero martyrum a Bucheriani catalogi auctore inscriptus; tum etiam, quia illius obitus eo tempore contigit, quo, Eusebio teste  , Ecclesia Christi altissima pace fruebatur.

Quid decreuerit S. Eutychianus?---Commendandus  hic sanctus pontifex ob singularem eam religionem, qua martyres prosecutus est. Suis enim manibus, teste auctore libri Pontificalis, duos et quadraginta supra trecentos tumulauit martyres, constituitque ne quis martyrem sine dalmatica aut colobio purpureo sepeliret  . Consuetudinem, que alioquin obtinuerat, nouo decreto asseruit, ut fruges, fabe, et uue super altari benedicerentur, eam forsan ob causam, ut impugnaret errorem manicheorum, qui creaturas a malo principio ortas detestabantur.

Eutychiani Epistole subdite.---Nomine Eutychiani duas commentus est Isidorus Peccator uel Mercator epistolas. Prior ad Ioannem et ad omnes episcopos Betice prouincie, de fide incarnationis Domini. Posterior ad episcopos per Siciliam constitutos, tria complectitur.  1o De modo recipiendi accusationem aduersus clericos. 2o Qui non admittantur ad accusationem religiosorum. 3o De modo procedendi in negotiis ecclesiasticis, cum procedi non debeat modo seculari. Notas tamen decretalibus suis apposuit auctor, que uero Eutychiano non conueniunt. Epistola ad episcopos Betice data est II idus aprilis, Aureliano et Marcello uiris clarissimis coss. Atqui uerus Eutychianus Marcellinum scripsisset, non Marcellum notasque Aureliani consulatus numerales de more addidisset. Nil ad ueteratoris impudentiam addi potest, qui integrum ex Hilario capitulum, quod extat, et Leonis Magni ad Leonem Augustum epistola 97, c. 3, decretali inseruit sue. uerba quoque, admonemus etiam uestram fraternitatem, etc., petuntur ex Gregorii Magni  epistola 25, l. II. Posterior epistola Scripturam laudat ex uersione mixta ex Italica et Hieronymiana. Adriani I decreta in gratiam Ingelrami metensis Episcopi interpolat, ut iam erudite obseruauit Blondellus. LUMPER.





DE DECRETIS EUTYCHIANO ADSCRIPTIS.


 ARGUMENTUM.---1. Decreta duo. Unde probet Baronius primum decretum.---2. Unde probari possit secundum.---3.  Dalmatice antiquus in Ecclesia usus.---4, 5. Initium huius usus Syluestro perperam tribuitur.---6-15.  Due epistole ab Isidoro supposite. Decreta decem Eutychiano adscripta.

1. In libro pontificali Eutychianus constituisse dicitur »ut fruges, fabe et uue super altario benedicerentur,« necnon »ut quicumque fidelium martyrem sepeliret, sine dalmatica aut colobio purpurato nullatenus sepeliret.« Sed que in hoc libro cum de aliis pontificibus, tum nominatim de Eutychiano falsa predicantur, his detrahunt auctoritatem. uerum utrumque admittit ac probat Baronius. Et primum quidem opportune ab hoc papa editum censet, ut aduersus nascentem Manichei heresim, que fruges aliasque res corporeas ut a principio mali creatas execrabatur, fideles muniret. Preterea in opinionis sue gratiam apostolicos citat canones 3, 4 et 5, qui  tamen illi, presertim ex Dyonisii Exigui interpretatione, aduersari potius uidentur. Nempe can. 4 cauetur ut »offerre non liceat ad altare preter nouas spicas et uuas et oleum ad luminaria et thymiama.« Unde concedendum est saltem his canonibus uetari, ne fabe, quas in altari benedicendas esse uulgatum Eutychiani decretum constituit, in altari offerantur. Tum sancitur can. 5, »ut reliqua poma omnia  ad domum, primitie episcopo et presbyteris dirigantur, non offerantur in altari:« ubi id quod Eutychiani decreto in altari offerri precipitur, his canonibus uetari audimus.

2. Ad decretum alterum quod attinet, idem Annalium parens eius usum exinde pretextu religionis non tantum erga martyres, sed etiam erga sacros ministros  inductum probat tum ex libro Iu. Dialog. S. Gregorii pape, cap. 40, ubi Paschasii diaconi dalmaticam eius feretro superpositam narrat, tum ex gestis synodi romane anno 513 habite, in qua idem papa primo prefatur: »Huius sedis rectoribus mos ultra meritum erupit, ut cum eorum corpora humanda deferuntur, hec dalmaticis contegant, et easdem dalmaticas pro sanctitatis reuerentia partiendas populus scindat.« Tum modestus ille pontifex morem illum prohibet his uerbis: »Presenti decreto constituo, ut feretrum, quo Romani pontificis corpus ad sepeliendum ducitur, nullo tegmine ueletur.« Simulque unde fluxerit ille usus, innuit dum inter hec addit, »cum adsint multa a sacris corporibus apostolorum martyrumque uelamina,« etc. Quasi diceret,  Hic honor, qui apostolorum martyrumque corporibus iure delatus est, ad eos, quorum non est par sanctitas, immerito fuit translatus. Ut autem hunc honorem Eutychianus martyribus decerneret, ea excogitari potest causa, quod Manichei sanctorum martyrum cultum non secus atque idololatriam respuebant.

3. Nec negandum colobii aut dalmaticarum uoces antiquas esse. In uita S. Cypriani a Pontio scripta legimus: »Et cum se dalmatica exspoliasset , et diaconibus tradidisset, in linea stetit.« Antiquus auctor, Quest. uet. et Nou. Test. apud Augustinum, Append. t. III, c. 49, cum romane ecclesie diaconis ita expostulat: »Quasi non hodie diaconi dalmaticis induantur sicut episcopi.« Ubi et  dalmaticarum usum episcoporum proprium esse, et a romanis diaconis per arrogantiam usurpatum esse notat. Scribit et Cyprianus tolonensis episcopus in uita S. Cesarii arelatensis episcopi, eo ipso tempore, quo Symmachus papa Cesarium »concesso specialiter pallii decorauit priuilegio, diaconos quoque ipsius ad Romane instar ecclesie dalmaticarum fecisse habitu preeminere.« Testatur Gregorius, lib. IX, epist. 107, Aregium poposcisse, ut sibi et archidiacono suo utendi dalmaticis licentiam preberet. Quod ut »nouum non inconsulte et subito« permisit, sed postmodum concedens, ipsas etiam dalmaticas ei Cyriaci abbatis opera transmisit. In bibliotheca Floriacensi istud legitur Zacarie pape ad Austrobertum episcopum uiennensem scribentis: »Dalmaticam usibus  uestris misimus: ut quia ecclesia uestra ab hac sede doctrinam fidei percepit et morem habitus sacerdotalis, ab illa etiam percipiat decorem honoris.«

4. Hinc colligere est que fides habenda sit uulgato Anastasio de Siluestro scribenti: »Et hoc constituit, ut diaconi dalmaticis in Ecclesia uterentur,« si presertim hoc decretum non tantum de Romanis, sed de quibuslibet diaconis dictum intelligatur. Inde etiam refellitur quod alii dicunt, dalmaticarum usum in Ecclesiam primum a Siluestro inuectum esse, cum antea colobiis uterentur sacerdotes; aut quod in Siluestri uita a Combefisio edita narratur, Euphrosynum scilicet Pamphylie episcopum Romam uenientem colobium S. Iacobi fratris Domini secum attulisse,  et cum eo indutus sacra peregisset, inde quidem factum esse ut Romani sacerdotes colobiis uterentur, sed postea nuditatis brachiorum tegende gratia colobia in dalmaticas fuisse commutata; seu quod Anselmus Lucensis a Ducangio laudatus tradit: »A sancto Siluestro et presbyteris eius colobiorum usus sumpsit initium, et Marcus ac Iulius et Liberius ex ordine usi sunt. Post hos autem colobia in dalmaticas sunt commutata.« Unde sequeretur, ut dalmaticarum usum non Siluester, sed Damasus primus in Ecclesiam inuexisse dicendus esset. Sed et quod de Cypriani dalmatica ex eius uita a Pontio scripta diximus, eius usum in Ecclesia et Damaso et Siluestro antiquiorem esse persuadet: sicut ex testimoniis mox allatis conficitur, eumdem colobiorum usu uulgo creditum  esse recentiorem.

5. Colobia autem, sicut et dalmatice, erant tunice talares. Hoc distabant dalmatice a tunicis et colobiis, quod dalmaticis ample erant manice, tunicis stricte, colobiis uel nulle uel breues. De colobiis cum breuibus manicis habemus illud Cassiani, de Habitu monach., c. 5: »Colobiis quoque lineis induti, que uix ad cubitorum initia pertingunt, nudas de reliquo circumferunt manus.« Dorotheus uero doct. 1. querit, cur monachorum colobium manicis careat, cum ceterorum omnium manicatum sit. Idem et ubi addidit: »Colobium nostrum habet signum purpureum,« rursum querit: Quid sibi uult signum purpureum?« ac respondet: »Unusquisque militans regi purpuram  habet in chlamyde.« Et hec quidem ratio ad decretum accommodari potest quod expendimus, quo nimirum cauetur, ne quis martyrem sine colobio purpurato sepeliat. Quapropter hec paulo fusius edisseruisse non piguit, siquidem ad decretorum nonnullorum seu ueritatem, seu falsitatem probandam inde lux affulget.

6. In editionibus conciliorum duabus adulterinis Eutychiani epistolis, que ex Isidori Mercatoris officina prodierunt, queque cum ceteris eiusdem officine opificiis a nobis edentur, alia decem subiiciuntur decreta e uariis canonum compilationibus collecta. Et primum quidem e Gratiano II, quest. 3, c. 91, sic refertur: »Si quis episcopus aut abbas presbytero aut monacho suo iusserit missas pro hereticis  cantare, non licet et non  expedit eis obedire:« Sed hoc tenuis quedam portio est amplioris decreti, quod Anselmus lib. II, sec. ms. German., cap. 117; Burchardus, lib. XIX, c. 105, et Iuo, p. 13, c. 117, pariter Eutychiano adscriptum exhibent in hunc modum: »Si quis dederit aut acceperit communionem de manu heretici, et nescit quod Ecclesia catholica contradicit, postea intelligens, annum unum peniteat. Si autem scit, et neglexerit, et postea penitentiam egerit, decem annos peniteat: alii iudicant septem: et humanius alii, quinque peniteat. Si quis permiserit hereticum missam suam celebrare in Ecclesia catholica, et nescit, quadraginta dies peniteat. Si pro reuerentia eius, annum unum peniteat. Si pro damnatione Ecclesie catholice [a 1Kb] et consuetudinis Romanorum, proiiciatur  ab Ecclesia sicut hereticus, [b 1Kb] nisi habeat penitentiam: si habuerit, decem annos peniteat. Si recesserit ab Ecclesia catholica in congregationem hereticorum, et aliis persuaserit, et postea penitentiam egerit, duodecim annos peniteat, quatuor  annos extra ecclesiam, et sex  inter auditores, et duos adhuc extra communionem. De his in [c 1Kb] canone dicitur, ut decimo anno communionem sine oblatione accipiant. Si episcopus aut abbas iubet monacho suo pro hereticis mortuis missas cantare  non licet et non expedit obedire eis. Si presbytero contigerit, ubi missam cantauerit, et alius recitauerit nomina mortuorum, et [d 1Kb] simul nominauerit hereticos  cum catholicis, si post missam intellexerit, hebdomada [e 1Kb] peniteat: si frequenter fecerit, annum integrum peniteat. Si quis autem pro morte heretici missam ordinauerit, ut pro religione sua [f 1Kb] eius reliquias ibi tenuerit, et nescit differentiam catholice fidei; et postea intellexerit, penitentiamque egerit, reliquias ibi debet igne concremare, et annum unum peniteat. Si autem scit, et neglexerit, penitentia commotus [g 1Kb] decem annos peniteat. Si quis a fide  catholica discesserit sine ulla necessitate, et postea ex toto animo penitentiam acceperit, tres annos extra ecclesiam, id est inter audientes, iuxta nicenum concilium  septem annos in ecclesiis inter penitentes, et duos annos adhuc extra communionem peniteat.« In ms. German. Anselmi collectionem complectente proxime legimus: »Tres annos peniteat extra ecclesiam, unum inter audientes, iuxta nicenum concilium;« quod primo placuerat, quia audientes in ecclesiam intrabant, et ibi lectiones et conciones cum fidelibus aliis audiebant. Sed hanc lectionem non permittit laudatum nicenum concilium, cuius uerbis decreti huius concinnator uerba extra ecclesiam temere adiecit. Ut autem sileam in hoc decreto repetitum misse nomen aliaque seculum Eutychiano recentius redolere, inscriptionis eius falsitatem  citatum nicenum concilium, quod quadraginta duobus annis post Eutychiani mortem celebratum est, plane prodit. Neque uero sibi constat Gratianus: nam maiorem eiusdem partem XXIu, quest. I, c. 41, Iulio adscribit. At ex capite 2 Penitentialis Hieronymo attributi, iis uarietatibus quas ad marginem annotauimus exceptis, totum descriptum est.

7. Alterum: »Nihilominus etiam,« etc., quo abbatissa puellam uirginem uel uiduam uelare prohibetur, ex Gratiano, XX, quest. II, cap. 3, descriptum, apud Burchardum quoque lib. uIII, c. 17, et Iuonem p. 7, c. 38, ut ex decretis Eutychiani, c. 13, profertur. Est autem Parisiensis uI concilii, anno 829 habiti, lib. I, cap. 43.

 8. Tertium: »Predicandum est etiam ut periurium fideles caueant,« etc., depromptum est ex Gratiano, XXII, quest. I, c. 17, qui quidem priores secutus est canonum collectores, Anselmum, lib. II, secundum ms. German., c. 58, Burchardum, lib. XII, c. 14, Iuonem, p. 12, c. 71, apud quos uelut ex decretis Eutychiani, c. 26, pariter citatur. Pertinet tamen ad Theodulfum Aurelianensem episcopum, cap. 26, apud Sirmondum, tom. II conc. Gall., pag. 217.

9. His subiicitur quartum: »Si quis membrorum truncationes, et domorum incendia fecerit, siue fieri iusserit, aut facienti consenserit, quo usque de his unicuique legaliter et amicabiliter coram episcopo ciuitatis aliisque ciuibus non emendauerit, ab Ecclesia se priuatum cognoscat. Si uero post secundam et  tertiam conuentionem cuncta, in quibus arguitur, non emendauerit, tamquam ethnicus et publicanus ab omni christianorum collegio separetur« quod licet Gratianus, XXIII, quest. 8, c. 31, post Iuonem, p. 13, c. 40, et Burchardum, lib. XI, c. 30, Eutychiano attribuat, eo tamen recentius iure uideatur.

10. Quintum: »Si quis gentilis gentilem uxorem dimiserit ante baptismum;« et sextum, Simili modo si unus ex coniugatis baptizatus est et alter gentilis,«  Gratianus XXuIII, quest. 1, c. 2 et 3 suppeditat. Huic preluserant Burchardus, lib. XI, c. 59 et 60, necnon Iuo, p. 8, c. 195 et 196. Utrumque descriptum est ex Penitentiali Theodori Cantuar. cap. 13 et 45, ut uidere est apud Petitum, tom. I, pag. 11, et Dacherium Spicileg., tom. IX.

11. Quod septimo loco e Gratiano, XXXu, quest. 6, c. 7, descriptum est de iuramento synodali, cuius initium: »Episcopus in synodo residens, post congruam exhortationem, septem ex plebe eius parochie, uel eo amplius, prout uiderit expedire, maturiores, honestiores atque ueraciores uiros debet in medium aduocare, etc.« eadem ratione refertur et apud Anselmum lib. uI, secundum ms. German., c. 146. Extat et apud Burchardum, lib. I, cap. 91 et 92, uelut ex  decretis Eutychiani pape, cap. 9. Sed apud hunc cap. 92 et 93 subiiciuntur 88 capitula, de quibus uelut ex eiusdem Eutychiani precepto interrogandi sint qui prius sacramento synodali se constrinxerint. Porro omnes illi collectores in hac sacramenti formula consentiunt, qua »allatis Sanctorum pignoribus,« a iurante exigitur »quod tu nec propter amorem, nec propter timorem, nec propter premium, nec propter parentelam ullatenus celes episcopum, aut eius missum cui hoc inquirere iusserit, quandocumque ex hoc te interrogauerit. Sic te Deus adiuuet, et iste Sanctorum reliquie.« Cui similis est ista interrogandi formula apud Gratianum, ibid., c. 5, relata in hunc modum: »De ista parentela, quam dicunt esse inter illum N. et inter illam eius coniugem  N. quidquid inde scis aut audisti a tuis uicinis, aut a tuis antiquioribus propinquis, quod tu per nullum ingenium, nec propter amorem, nec propter timorem, aut per premium, aut per consanguinitatem celabis episcopum tuum, aut eius missum cui hoc inquirere iusserit, quandocumque te ex hoc interrogauerit. Sic te Deus adiuuet, et iste Sanctorum reliquie.« Atqui hec nouissima formula  a Gratiano ut ex Ordine Romano citatur. Probabile est igitur et ex eodem Ordine repetitum esse superius decretum.

 12. Fatendum tamen est in romanam Ecclesiam huiusmodi morem nonnisi sequioribus seculis inuectum  esse, et in ea, sicut et in Oriente, saltem ad sextum usque seculum, hunc obtinuisse usum, ut testimonium dicturi Euangelia sibi proposita, nulla sacrarum reliquiarum mentione facta, tangerent: cuius rei fidem facient epistola 15 uigilii pape, n. 2, Pelagii I fragmentum 44, ad Decoratum, Mopsuestene synodi gesta concilii quinti generalis actioni 5 inserta, sextum concilium generale, act. 14, pag. 977. Superioris autem formule adhibende, seu supra Reliquias iurandi preceptum apud Baluzium, tom. I, Capitul. in Capitulari Iu, anni 803, siue de lege Ripuariense, cap. 57, pag. 398, et apud Sirmondum tom. II, conc. Gall., pag. 246, legitur his uerbis: »Omne sacramentum in Ecclesia aut supra reliquias iuretur: et quod in Ecclesia iurandum est, uel cum  sex electis, uel, si duodecim esse debent, quales potuerit inuenire; et sic iuret: Sic illum Deus adiuuet, et illi Sancti quorum iste reliquie sunt, ut dicat ueritatem.« Eiusdem rei preceptum atque usum apud predictum Baluzium, pag. 60, uidere est in Dagoberti regis Capitulari II, anni 630, siue lege Alamannorum, cap. 7, ubi sancitur: »Ista sacramenta debent esse iurata, ut illi coniuratores manus suas super capsam ponant, et ille solus, cui causa requiretur, uerba tantum dicat, et super omnium manus manum suam imponat, ut sic illi Deus adiuuet uel ille reliquie, etc.« uide concilium Francofordiense anno 794 celebratum, can. 9, ubi aut tactis Euangeliis, aut coram propositis reliquiis iurandi mos indicatur.

13. Decretum illud: Malum magnum ebrietatis,  quod ex librorum XuI, libro XIu, cap. 2, uulgatum est, quodque apud Burchardum, lib. XuI, cap. 2, et Iuonem, p. 13, c. 71, offendimus, est Moguntiaci concilii anno 813 celebrati, canon 46.

14. Quod huic subiicitur: »Episcopi ac Dei ministri non debent comessationibus et uinolentiis nimiis incumbere,« uelut ex iisdem libris, ibid., c. 3, descriptum, similiter et Burchardus, lib. XuI, c. 3, et Iuo, part. XIII, c. 70, exhibent, ac nichilo magis ad Eutychianum pertinet, sed ad Remense secundum concilium, anno 813 habitum, cuius est canon 18.

15. Postremum: Obseruandum est nobis, quo ministris Dei prescribitur quibuscum conuiuari ipsis liceat, ex librorum XuI, lib. XIu, cap. 10, desumptum, et eadem ratione a Burchardo, lib. XuI, c. 10, et  Iuone, p. 11, c. 78, laudatum, est Capitularis Theodulfi episcopi Aurelianensis caput 13.





EUTYCHIANI PAPAE EXHORTATIO AD PRESBYTEROS EX ANTIQUO CODICE uATICANO. *

 Fratres et sacerdotes Domini, cooperatores nostri ordinis estis. Nos quidem, quamuis indigni, locum Auron tenemus; uos locum Eleazari et Ithamaris: nos uice duodecim apostolorum fungimur; uos ad formam septuaginta duorum discipulorum estis: nos pastores uestri sumus; uos plebis uobis commisse:  nos de uobis rationem reddituri sumus summo pastori Domino nostro Iesu Christo; uos de plebe uobis commissa: nos de uobis pastoribus; uos uero de ouibus, id est de plebibus uobis commendatis: et ideo, filii karissimi, preuideamus periculum tanti officii nobis commissi. Admonemus itaque et obsecramus  fraternitatem uestram, ut que uestre nostreque saluti, suggerimus, memorie commendetis. Inprimis admonemus ut uita et conuersatio uestra irreprehensibilis sit: scilicet, ut cella uestra sit iuxta ecclesiam, et in domibus uestris feminas non habeatis: omni nocte ad nocturnas surgite; cursum uestrum certis horis decantate: missarum celebrationes religiose peragite: corpus et sanguinem Domini cum timore et reuerentia sumite. Nullus scaccis uel alearum ludis intendat: uasa sacra manibus propriis abluite et extergite. Nullus cantet missam nisi ieiunus: nullus cantet qui non communicet: nullus cantet sine amictu, alba, stola, manipulo, id est fanone et casula, et hec uestimenta nitida sint, et ad nullos alios usus sint. Nullus in alba qua in suos usus utitur cantet.  Nullus in ligneo aut in uitreo calice audeat missam celebrare. Nulla femina ad altare accedat, nec calicem Domini tangat; corporale mundissimum sit. Altare sit coopertum de mundis linteis. Super altare nichil ponatur, nisi capse et reliquie et quatuor Euangelia, aut pyxis cum corpore Domini ad uiaticum infirmorum: cetera in nitido loco recondantur. Missale plenarium, lectionarium, antiphonarium; et librum quadraginta homiliarum unusquisque habeat. Locus in secretario uel iuxta altare sit preparatus ubi aqua effundatur, quando sacra uasa abluuntur, et ubi uas nitidum dependeat cum aqua, ut sacerdos manus lauet post communionem. Ecclesie sint bene cooperte et camerate, et atrium ecclesie sit undique munitum.

 Nullus extra ecclesiam per domos, nec in locis non consecratis missam cantet: nullus solus cantet missam: omnis presbyter clericum uel scholarem habeat qui epistolam uel lectionem legat, et ei ad missam respondeat, et cum quo psalmos cantet. Infirmos uisitate, et eos ad confessionem reconciliate, et iuxta apostolum oleo sancto ungite, et manu propria communicate. Nullus presumat tradere communionem laico uel femine ad deferendum infirmo: nullus sacrum chrisma uendat: nullus uestrum pro baptizandis infantibus, uel pro reconciliandis peccatoribus uel infirmis, aut pro mortuis sepeliendis, uel pro consecrandis ecclesiis, premium aut pretium siue  munus exigat, uel ecclesias aliquorum data pecunia uel aliquo malo ingenio subripiat. uidete ut per negligentiam uestram nullus infans sine baptismo moriatur. Nullus uestrum sit ebriosus uel litigiosus: nullus arma portet in seditione, nisi uerbum Domini. Nullus canum uel auium iocis inseruiat: nullus in tabernis manducet et bibat. Unusquisque uestrum, quantum sapit, plebi sue de euangelio, uel de epistola, uel aliqua diuina scriptura in dominicis et festiuis diebus annuntiet. Curam gerat pauperum, peregrinorum, orphanorum, prebens eis refectionis hospitium, ut sustentationem habeant. Discordes ad concordiam reuocet: uiduas defendat, ut in his et aliis huiusmodi totius boni exemplum prebeat. Omni die dominico ante missam aquam benedictam faciat, et plebem suam et loca fidelium adspergat, et ad hoc solum  agendum unum uas habeat, et circa atrium suum uel circa ecclesiam ad processionem eat. Sacra uasa et uestimenta sacerdotalia nolite in uadimonium dare negotiatori, uel alicui seculari. Nullus uestrum minus digne penitentem cuiuscumque rei gratia ad reconciliationem adducat, et ei testimonium reconciliationis ferat. Nullus uestrum usuram exigat, et conductor sui fenoris existat. Res et facultates, quas per diem ordinationis uestre acquiritis, ad ecclesiam ad quam titulati estis, uel cui deseruitis, pertinere sciatis.

Nullus sine conscientia et consensu episcopi ecclesiam acquirat et obtineat: nullus per potestatem secularium ecclesiam teneat: nullus ecclesiam, ad quam titulatus est, dimittat, et ad aliam migret: nullus  plures ecclesias sine adiutorio aliorum presbyterorum habeat: nullatenus una ecclesia inter plures diuidatur. Nullus alterius parochianum, nisi in itinere, aut si ad placitum fuerit, ad missam recipiat: nullus in alterius ecclesia, uel parochia missam cantet, absque proprii uoluntate et rogatu presbyteri: nullus decimam ad aliam ecclesiam pertinentem recipiat. Nullus penitentem inuitet carnem manducare et uinum bibere, nisi pro eo ad presens eleemosyna fiat. Nullus presumat baptizare, preter in uigilia Pasche et Pentecostes, nisi pro necessitate et periculo mortis. Unusquisque fontes lapideos habeat: quod si non potest habere lapideos, habeat uas aliud ad hoc paratum, in quo nichil aliud fiat. uidete ut omnibus parochianis uestris symbolum et orationem dominicam  insinuetis. Ieiunium quatuor temporum, et rogationum, et litanie maioris, plebibus uestris omnibus modis obseruandum indicite. Feria quarta ante XL, plebem ad confessionem inuitate, et eis iuxta qualitatem delicti Penitentiam iniungite, non ex corde uestro, sed sicut in penitentiali scriptum est. Tribus temporibus in anno, id est in natali Domini et Pascha et Pentecoste omnes fideles ad communionem corporis et sanguinis, exceptis penitentibus, quibus prohibitum est, accedere admonete. Certis temporibus coniugatos ab uxoribus abstinere exhortamini, id est ab Aduentu Domini usque ad transactas octauas Epiphanie; et a Septuagesima usque ad transactas octauas  Pasche; et a Rogationibus usque ad transactas octauas Pentecostes. Preterea, in omnibus sabbatis usque ad feriam secundam et uigilia sancte Marie, et sancti Ioannis, et apostolorum, et uigiliis indictis aliorum sanctorum, et eorum festis, eulogias post missam dominicis diebus plebi tribuite. Nullus presbyter in itinere sine orario, id est stola, incedat. Nullus uestrum uestimentis laicalibus et diuersis coloribus induatur. Nullus rem aut possessionem ecclesie aut mancipium uendere, aut commutare aut aliquo ingenio ab ea alienare presumat.

Diem dominicum et alias festiuitates absque seruili opere a uespera in uesperam celebrare docete. Cantus et choreas mulierum et ludos ioculatorios, et cantiones in ecclesia et in atrio fieri prohibete. Carmina diabolica que super mortuos nocturnis horis uulgus  facere solet, et cachinnos quos exercet, sub contestatione Dei omnipotentis fieri uetate. Cum excommunicatis nolite communicare: nullus presumat cum eis uel missam cantare, sed et plebibus uobis commendatis hoc annuntiate. Nullus uestrum ad nuptias eat: omnibus denuntiate ut nullus nisi publice celebratis nuptiis uxorem ducat: nullus sponsam alterius accipiat, et nuptias fieri prohibete ab aduentu Domini usque ad transactas octauas Epiphanie, et a Septuagesima usque ad transactum pasche clusum, et a Rogationibus usque ad transactas octauas Pentecostes. Raptum omnibus modis prohibete, et ut ad proximam sui sanguinis feminam uel cum consanguineis suis usque ad septimam generationem nullus accedat, anathematizate. Pastores omnes et alios seruientes  suos ut unusquisque ad ecclesiam dominicis uel festiuis diebus uenire faciat admonete. Patrini filiolis suis spiritualibus symbolum, et orationem dominicam insinuent, uel docere eos faciant. Chrisma sub sigillo sit, aut sub sera, propter quosdam infideles. De mysterio uobis commisso uos admonere curamus, ut unusquisque uestrum, si fieri potest, expositionem symboli et orationis dominice iuxta traditionem orthodoxorum patrum penes se habeat scriptam, et eam pleniter intelligat, et inde populum sibi commissum assidue predicando instruat, et, si non nouerit, saltem secum teneat et credat. Orationes quoque missarum et prefationes et canonem bene intelligat, et si non saltem distincte ac memoriter ualeat  proferre, epistolam et euangelium bene legere possit,  et utinam sensum ad litteram possit manifestare! Psalmorum uersus et distinctiones regulariter ex corde cum canticis consuetudinariis pronuntiare sciat. Sermonem Athanasii episcopi, cuius initium est »Quicumque uult« memoriter teneat et omni die cantet. Exorcismos et orationes ad catechumenum faciendum, et ad fontem baptismi consecrandum, aut reliquas orationes super masculum et feminam singulariter et pluraliter ualeat et sciat distincte proferre, et ordinem baptizandi ad succurrendum infirmis et ordinem reconciliandi secundum auctoritatem canonum, et ordinem unguendi infirmos unusquisque habeat et prudenter sciat. Ad infirmos quoque uisitandos, et ad reconciliandum eos inuitatus spontaneus currat, et eorum necessitati, non pro lucro terreno,  sed pro illa caritate qua Christus nos dilexit, subueniat, et orationes et septem psalmos speciales circa eos decantare curet. Similiter ordinem in exequiis defunctorum agendis, preces, exorcismos quoque salis et aque memoriter teneat: cantum nocturnum, atque diurnum sciat. Computum si non maiorem, saltem minorem, id est epactas concurrentes, terminos regulares, et si potest, cetera sciat. Martyrologium et penitentialem sapiat. Libellum istum unusquisque habeat et frequenter legat, ne obliuioni tradat ea que sunt sibi obseruanda. Quod, fratres karissimi, ut memoriter retinere et salubriter peragere ualeamus, omnipotens Deus nobis concedere dignetur, cuius regnum et imperium sine fine permanet  in secula seculorum. Amen.





SANCTI EUTYCHIANI PAPAE ET MARTYRIS EPISTOLA ET DECRETA DUBIA. 



EPISTOLA I  . AD IOANNEM ET AD OMNES EPISCOPOS BEOTICAE PROuINCIAE. De fide Incarnationis Domini. Christus ut salua proprietate utriusque nature, uerus Deus, et homo uerus extiterit.


Charissimis fratribus Ioanni et omnibus per Beoticam prouinciam constitutis episcopis, Eutychianus episcopus in Domino salutem.

Hortatur nos equitas postulationis, desiderio fraternitatis tue , gratanter annuere [a 1Kb] , et consultis tuis breuiter respondere.  Et quamuis dilectionem tuam sciam ad omne opus bonum esse deuotam , ut tamen efficacior fiat ad illos, qui sane non sapiunt, qualiter eos de incarnatione Saluatoris nostri informare debeas, mandamus. Unum igitur hoc immobile fundamentum,  una hec felix fidei petra, Petri ore confessa: Tu es, inquit, Christus Filius Dei uiui , tanta in se argumenta sustinens ueritatis, quante peruersitatis questiones, et infidelitatis calumnie mouebuntur . Iam in ceteris dispensatio uoluntatis paterne sit. Ergo partus et corpus, postque crux, mors inferni, salus nostra est [b 1Kb] humani enim generis causa Dei Filius natus ex uirgine est et Spiritu sancto, ipso  sibi in hac operatione famulante, et sua, Dei uidelicet, inumbrante uirtute, corporis sibi initia conseuit, et exordia carnis instituit [a 1Kb] , ut homo factus ex uirgine, naturam in se carnis acciperet, per quam huius admixtionis societatem, sanctificatum in eo uniuersi humani generis corpus existeret. Et quemadmodum omnes in ipso per id, quod corporeum se esse uoluit, conderentur, ita rursum in omnes ipse per id, quod eius est inuisibile, referretur. Dei igitur imago inuisibilis, pudorem humani exordii non recusauit, et per conceptionem, partum, uagitum, et cunas, omnesque nostre nature contumelias transcurrit. Quid tandem dignum a nobis tante dignationis affectu [b 1Kb] rependetur? Inenarrabilis ergo a Deo originis, unus unigenitus Deus, in corporis humani formam  sancte uirginis utero insertus accrescit: qui omnia continet, intra quem, et per quem cuncta sunt, humani partus lege profertur. Ad cuius uocem archangeli, atque angeli tremunt, celum et terra, et omnia huius mundi resoluuntur elementa, uagitus [c 1Kb] infantie auditur. Qui inuisibilis et incomprehensibilis est, non uisu, sensu, tactuque moderandus, cunis est obuolutus. Hec si quis indigna Deo recolit, tanto se maioris beneficii obnoxium confitetur, quanto minus hec Dei conuenerunt maiestati. Non ille eguit homo effici per quem homo factus est: sed nos eguimus, ut Deus caro fieret, et habitaret in nobis, id est, assumptione carnis, unus interna uniuerse carnis incoleret. Humilitas eius nostra nobilitas est: contumelia eius honor noster est. Quod ille Deus in carne consistens,  hoc nos uicissim in Deum ex carne renouati. Plane [d 1Kb] uitam suam nescit, qui Christum Iesum ut uerum Deum, ita et uerum [e 1Kb] ignorat hominem. Et eius dem periculi res est, Iesum Christum, uel Spiritum sanctum, Deum non credere, uel carnem nostri corporis in Christo denegaret . Omnis ergo, ait, qui confitebitur me coram hominibus, confitebor et ego eum coram Patre meo, qui in celis est: qui autem negauerit me coram hominibus, negabo et eum coram Patre meo, qui est in celis . Hec uerbum caro factum  loquebatur, et homo iehsu Christus, Dominus maiestatis docebat, mediator ipse in se ad salutem Ecclesie constitutus et ipso illo inter Deum et homines mediatoris sacramento, utrimque unus existens,  dum ipse ex urbis in idipsum naturis, nature utriusque res eadem est; ita tamen, ut neutro careret in utroque, ne forte Deus esse, homo nascendo, desineret: et homo rursum, Deus manendo, non esset. Hec itaque humane beatitudinis fides uera est, Deum et hominem predicare, uerbum et carnem confiteri: neque Deum nescire, quod homo sit: neque carnem ignorare quod uerbum sit. Natus igitur unigenitus Deus ex uirgine homo , et secundum plenitudinem temporum in semetipso profuturus in Deum hominem, hunc per omnia euangelici sermonis modum tenuit, ut se Dei Filium credi doceret, et hominis filium predicaret et admoneret, loquens et gerens homo uniuersa que Dei sunt, loquens et gerens deinde Deus uniuersa que hominis sunt; ita tamen, ut ipso illo utriusque generis sermone, nunquam nisi cum significatione hominis locutus sit et Dei. Hec [f 1Kb] itaque fallendi simplices atque ignorantes, hereticis occasio est, ut que ab eo secundum hominem dicta sunt, dicta esse secundum diuine nature infirmitatem mentiantur: et quia unus atque idem est, loquens omnia que loquitur de semetipso, omnia eum de diuinitate locutum esse contendant. Nec sane negamus, totum illum, qui ei  manet, nature sue esse sermonem. Sed si iehsu Christus et homo et Deus, et neque cum homo sit tum primum Deus, neque tum, cum et homo sit et Deus, tum non etiam et Deus, neque post hominem in Deo, non totus homo totus Deus, unum atque idem necesse est dicatur eius esse sacramentum, quod generis. Et cum in eo secundum tempus discernis hominem a Deo, Dei tunc atque hominis discerne sermonem. Et cum Deum atque hominem in tempore confiteris, Dei tunc atque hominis in tempore dicta diiudica. Cum uero est homine et Deo, rursum totius hominis, totius iam Dei tempus intelligis: siquidem illud ad demonstrationem temporis dictum est, tempori coaptato, que dicta sunt: ut cum aliud sit ante hominem Deus, aliud sit homo et Deus, aliud sit post hominem  et Deum, totus homo et totus Deus, non confundas temporibus et generibus dispensationis sacramentum, cum pro qualitate generum, ac naturarum, alium cum sacramento hominis necesse est sermonem fuisse non nato, alium adhuc morituro, alium etiam eterno. Nostri igitur causa hec omnia iehsu Christus gerens, et corporis nostri homo natus, secundum consuetudinem nature nostre locutus est, non tamen omittens nature sue esse, quod Deus est. Nam tametsi in partu et passione et morte nature nostre rem peregerit, res tamen ipsas omnes uirtute nature sue gessit. uidesne ita Deum et hominem predicari, ut mors homini, Deo uero carnis excitatio deputetur  ? non tamen ut alius sit, qui mortuus est, et alius sit per quem mortuus resurgit. Spoliata enim carne,  Christus est mortuus: et rursum, Christum a mortuis excitans, idem Christus est, carne se spolians. Naturam Dei, in uirtute resurrectionis intellige: dispensationem hominis in morte agnosce. Et cum sint utraque suis gesta naturis, unum tamen Christum Iesum eum memento esse, qui utrumque est. Hec  igitur demonstranda a me paucis fuerunt, ut utriusque nature formam tractari in Domino nostro Iesu Christo meminissemus: quia qui manens in forma Dei, formam serui suscepit, ipse diuinitatem nequaquam amisit. Ceterum, fratres, hortamur uos, ut moneatis eos conuerti ad eum  . Unde scriptum est: Fili, ne tardes conuerti ad Dominum, et ne differas de die in diem. Subito enim ueniet ira illius, et in tempore uindicte disperdet te. Noli anxius esse in diuitiis iniustis: nichil proderunt tibi in die obductionis et uindicte. Non uentiles te in omnem uentum, et non eas in omni uia. Sic enim peccator probatur duplici lingua. Esto firmus in uia Domini, et in ueritate sensus tui, et scientia: et prosequatur te uerbum pacis et iustitie. Esto mansuetus ad audiendum uerbum Dei, ut intelligas: et cum sapientia  fer responsum. Si est tibi intellectus, responde proximo: sin autem, sit manus tua super os tuum, ne capiaris in uerbo indisciplinato, et confundaris. Honor et gloria in sermone sensati: lingua uero imprudentis, subuersio illius. Non appelleris susurro, et lingua tua ne capiaris, et confundaris. Super furem enim est confusio et penitentia, et denotatio [a 1Kb] pessima super bilinguem: susurratori autem odium, et inimicitia, et contumelia. Iustifica pusillum et magnum similiter. Noli fieri pro amico inimicus proximo. Improperium enim et contumeliam malus hereditabit, et omnis peccator inuidus et bilinguis. Non te extollas in cogitatione anime tue uelut taurus, ne forte elidatur uirtus tua per stultitiam: et folia tua comedet, et fructus tuos perdet:  et relinqueris uelut lignum aridum in eremo. Anima enim nequam disperdit, qui se habet, et in gaudium inimici dat illum, et deducit in sortem impiorum . Talibus exhortationibus, fratres, uicissim monetote, et bona semper sectamini, malaque uitate. Magnis enim  studiis  precauendum est, ne fides et disciplina Domini blasphemetur . Et si illa nonnumquam sinenda sunt que  sola nocere non ualeant: illa tamen sunt magnopere precauenda, que recipi sine manifesta de coloratione non possunt. At si ea ipsa, que nullo detrimento aliquoties indulgenda credentur, uel rerum temporumque cogit intuitus, uel accelerate prouisionis respectus excusat: quanto magis illa sunt  nullatenus mutilanda, que nec ulla necessitas, nec ecclesiastica prorsus extorquet utilitas? Idcirco, fratres, ista pretulimus, ut he species, quas non licet offerri super altare iuxta constitutionem apostolorum eorumque successorum , ad domum sacerdotum deferantur, et a sacerdotibus benedicantur, et per simplicem benedictionem benedicta, demum a populis sumantur: fabe tantum et uue, et cetera, que apostoli  constituerunt, super altare offerantur. Optamus igitur , fratres karissimi, et totis omnipotentem Dominum precibus exoramus, ut dilectionem uestram in amoris sui constantiam, faciat magis magisque feruescere, atque in pace Ecclesie in una uos concedat manere concordia. Admonemus etiam fraternitatem uestram , ut in commissis uobis animabus solerter inuigiletis, animarumque magis lucris, quam commodis uite presentis intendatis. In continendis uero ac disponendis rebus ecclesiasticis diligentes custodes existatis, ut ex omni parte susceptum uos condigne gessisse pastoris officium, uenturus iudex, cum ad iudicandum uenerit, debeat approbare. Omnipotens autem Deus sua uos protectione custodiat , honoremque a Deo uobis collatum, moribus seruare concedat, atque cum multiplici fructu animas uobis commissas ad pascua eterna adducere, sibique condigne representare adiuuet, uosque inter sanctos et electos suos collocare dignetur. Data II idus aprilis, Aureliano et Marcello [b 1Kb] uiris clarissimis consulibus  .



EPISTOLA II. AD EPISCOPOS PER SICILIAM [c 1Kb] CONSTITUTOS.

    I. De modo recipiendi accusationem aduersus clericos.
    II. Qui non admittantur ad accusationem religiosorum.
    III. De modo procedendi in negotiis ecclesiasticis, cum procedi non debeat modo seculari.


 Dilectissimis fratribus uniuersis episcopis per Siciliam constitutis, Eutychianus.

Benedictus Deus et Pater Domini nostri Iesu Christi, qui benedixit nos  in omni benedictione spirituali in celestibus in Christo, sicut elegit nos in ipso ante mundi constitutionem, ut essemus sancti et immaculati in conspectu eius in caritate, predestinans nos in adoptionem filiorum per Iesum Christum in ipsum, secundum propositum uoluntatis sue, in laudem glorie gratie sue, in qua gratificatus est [d 1Kb] nobis in dilecto Filio suo in quo habemus redemptionem per sanguinem eius, remissionem peccatorum, secundum diuitias gratie eius, que abundauit in nobis in omni sapientia et prudentia, ut notum faceret nobis sacramentum uoluntatis sue, secundum beneplacitum  eius, quod proposuit in eo, in dispensatione plenitudinis temporum, instaurare omnia in Christo, que in celis et que in terra sunt in ipso. In quo etiam sorte uocati sumus, predestinati secundum propositum eius, qui omnia operatur secundum consilium uoluntatis sue, ut simus nos in laudem et gloriam eius, qui ante sperauimus in Christo: in quo et uos, cum audissetis uerbum ueritatis, Euangelium salutis uestre, in quo et credentes signati estis Spiritu promissionis sancto, qui est pignus hereditatis nostre, in redemptionem acquisitionis, in  laudem glorie ipsius. Propterea et ego, audiens fidem uestram in Domino Iesu Christo, et dilectionem in omnes sanctos, non cesso, gratias agens pro uobis, memoriam uestri faciens in orationibus meis, ut Deus Domini nostri Iesu Christi pater glorie, det uobis spiritum sapientie et reuelationis in agnitionem eius, illuminatos oculos cordis uestri, ut sciatis que sit spes uocationis eius, et que diuitie glorie hereditatis eius in sanctis, et que sit supereminens magnitudo uirtutis eius in nos, qui credidimus secundum operationem potentie uirtutis eius, quam operatus est in Christo, suscitans illum a mortuis, et constituens ad dexteram suam in celestibus super omnem principatum, et potestatem, et uirtutem, et dominationem, et omne nomen quod nominatur non solum in hoc seculo, sed et in futuro. Et omnia subiecit sub  pedibus eius, et ipsum dedit caput super omnem Ecclesiam, que est corpus eius, et plenitudo eius: qui omnia in omnibus adimplet [a 1Kb] . Et uos cum essetis mortui delictis et peccatis uestris , in quibus aliquando ambulastis secundum seculum mundi huius, secundum principem potestatis eris huius, spiritus, qui nunc operatur in filiis [b 1Kb] diffidentie, in quibus et nos aliquando conuersati sumus in desideriis carnis nostre, facientes uoluntatem [c 1Kb] carnis et cogitationum, et eramus natura filii ire, sicut et ceteri. Modo, fratres, quia ex filiis ire, sua gratia et gratuita miseratione fecit nos Deus filios suos: et nos, qui digni serui non eramus, nullis meritis precedentibus, sed sua  gratia facti sumus filii eius: in quo clamamus, Abba Pater : sequentes eius exempla, simul filii misericordie  et iustitie atque dilectionis, ut ueri filii Dei et dici et esse, ipso auxiliante ualeamus, deponentes  omnem malitiam et omnem dolum, et simulationes, et inuidias, et omnes detractiones . Hi uero qui talia agunt, non filii Dei, sed potius filii nequam esse comprobantur, sicut Paulus ait Apostolus: Manifesta sunt opera carnis, que sunt fornicatio, immunditia, luxuria, idolorum seruitus, ueneficia, inimicitie, contentiones, emulationes, ire, rixe, dissensiones, secte, inuidie, homicidia, ebrietates, comessationes, et his similia, que predico uobis, sicut predixi, quoniam qui talia agunt regnum Dei non consequentur . Graue, fratres, uerbum et horrendum nimis, quod ait: Quoniam qui talia agunt regnum Dei non consequentur. Et ipsa per se  ueritas dicit: Quid prodest homini, uniuersum mundum lucrari, anime uero sue detrimentum pati ? Grauia sunt nimis, que pretulimus, et perualde cauenda. Quibus enim regnum Dei precluditur, procul dubio et Ecclesia denegatur. De quibus Dominus in Euangelio, potestatem apostolorum, eorumque successorem annuntians, ait: Quorum demiseritis peccata, dimittuntur eis; et quorum alligaueritis, alligata erunt : id est, quibus Ecclesiam interdixeritis, nisi reconciliati per satisfactionem  fuerint, ipsis et ianua regni celestis clausa erit.

I.---Unde ista precauentes , et stultorum animos preuidentes, cura pastorali cum omnibus episcopis, et sancte romane atque uniuersalis Ecclesie utriusque ordinis fidelibus, statuimus, non ita in ecclesiasticis agendum esse negotiis, sicut in secularibus. Nam in secularibus legibus postquam uocatus quis uenerit, et in fore decertare ceperit, non licet ei ante peractam causam recedere; in ecclesiasticis uero, dicta causa recedere licet, si necesse fuerit, aut si se pregrauari uiderit. Accusationis  uero ordinem talem [d 1Kb] et dicimus [e 1Kb] et seruari iubemus, id est, si quis clericorum in crimine impeditur, non statim reus existimetur, qui  accusari potuit, ne suspectam innocentiam faciamus. Sed quisquis ille est , qui crimen intendit, in iudicium ueniat: nomen rei indicet: uinculum inscriptionis arripiat: custodiat similitudinem: habita tamen dignitatis estimatione potiatur: nec forte [f 1Kb] sibi nouerit licentiam mentiendi, cum calumniantes ad uindictam poscat similitudo supplicit. Heretici enim omnes, et suspecti, et excommunicati, homicide  quoque atque malefici, fures, sacrilegi, raptores, uenefici, adulteri, et qui raptum fecerint, uel falsum testimonium dixerint, seu qui ad sortilegos magosque concurrerint, nullatenus ad accusationem sunt admittendi.

II.---Nulli infami umquam , atque sacrilego, de quocumque negotio liceat  aduersus religiosum Christianum, quamuis humilis seruilisque persona sit, testimonium dicere, nec de qualibet re, actione uel inscriptione, Christianum impetere. Omnibus quoque similiter accusandi, uel testificandi licentia denegetur, qui christiane religionis et nominis dignitatem, et sue legis, uel sui propositi normam, aut regulariter prohibita neglexerint 

III.---Similiter prohibemus, ut nulle cause a iudicibus ecclesiasticis audiantur, que legibus non continentur, uel que prohibite esse noscuntur. Hec non solum ecclesiastice, sed et seculi leges obseruari precipiunt  . Non enim passim  uageque sacerdotum accusatio debet fieri. Nam si facile admitteretur, perpauci nimis inuenirentur: quia  omnes qui pie uolunt uiuere in Christo, persecutionem patiuntur. Beati autem qui persecutionem patiuntur propter iustitiam. Unde et ipsa per se ueritas ait : Pater, manifestaui nomen tuum hominibus, quos dedisti mihi de mundo. Tui erant  et mihi eos dedisti, et sermonem tuum seruauerunt. Nunc cognouerunt quia omnia que dedisti mihi, abs te sunt: quia uerba que dedisti mihi, dedi eis, et ipsi acceperunt: et cognouerunt uere quia a te exiui, et crediderunt quia tu me misisti. Ego pro eis rogo, non pro mundo rogo, sed pro eis quos dedisti mihi, quia tui sunt. Et mea omnia tua sunt, et tua mea sunt, et clarificatus sum in eis. Et iam non sum in mundo, et hi in mundo sunt, et ego ad te uenio. Pater sancte, serua eos in nomine tuo, quos dedisti mihi, et unum sint, sicut et nos. Cum essem cum eis, ego seruabam eos in nomine tuo. Quos dedisti mihi, custodiui: et nemo ex his periit, nisi filius perditionis, ut Scriptura impleatur. Nunc autem ad te uenio, et hec loquor in mundo, ut habeant gaudium meum impletum in semetipsis. Ego dedi eis sermonem tuum: et  mundus odio habuit eos, quia non sunt de mundo, sicut et ego non sum de mundo. Non rogo ut tollas eos de mundo, sed ut serues eos a malo. De mundo non sunt, sicut et ego non sum de mundo. Sanctifica eos in ueritate. Sermo tuus ueritas est. Sicut tu me misisti in mundum, et ego misi eos in mundum. Et pro eis ego sanctifico meipsum, ut sint et ipsi sanctificati in ueritate. Non pro eis autem rogo tantum, sed et pro eis qui credituri sunt per uerbum eorum in me, ut omnes unum sint, et mundus credat quia tu me misisti. Et ego claritatem, quam dedisti mihi, dedi eis, ut sint unum, sicut et nos unum sumus. Ego in eis, et tu in me, ut sint consummati in unum, ut cognoscat mundus, quia tu me misisti, et dilexi eos, sicut et me dilexisti. Pater, quos dedisti mihi, uolo, ut ubi ego sum, et illi sint mecum, ut uideant claritatem  meam, quam dedisti mihi, quia dilexisti me ante constitutionem mundi. Pater iuste, mundus te non cognouit, ego autem te cognoui, et hi cognouerunt, quia tu me misisti. Et notum feci eis nomen tuum, et notum faciam, ut dilectio, qua dilexisti me, in ipsis sit, et ego in ipsis. Et idem Ioannes apostolus et euangelista, in prima sua epistola, loquitur, dicens : Charissimi, diligamus inuicem, quia caritas ex Deo est: et omnis qui diligit, ex Deo natus est, et cognoscit Deum. Qui non diligit, non nouit Deum, quia Deus caritas est. In hoc apparuit caritas Dei in nobis, quoniam Filium suum unigenitum misit Deus in mundum, ut uiuamus per eum. In hoc est caritas, non quasi nos dilexerimus Deum, sed quoniam ipse dilexit nos, et misit filium suum propitiationem pro peccatis nostris. Charissimi, si sic Deus dilexit  nos, et nos debemus alterutrum diligere. Deum nemo uidit umquam. Si diligamus inuicem, Deus in nobis manet et caritas eius in nobis perfecta est. In hoc intelligimus, quoniam in eo manemus, et ipse in nobis, quoniam de spiritu suo dedit nobis. Et nos uidimus et testificamur, quoniam Pater misit Filium suum saluatorem mundi. Quisquis confessus fuerit, quoniam iehsu est filius Dei, Deus in eo manet et ipse in Deo. Et nos uidimus et credidimus caritati, quam habet Deus in nobis, Deus caritas est: et qui manet in caritate, in Deo manet, et Deum in eo. In hoc perfecta est caritas nobiscum, ut fiduciam habeamus in die iudicii, quia sicut ille est, et  nos sumus in hoc mundo. Timor non est in caritate, sed perfecta caritas foras mittit timorem, quoniam timor penam habet. Qui autem timet, non est perfectus in caritate. Nos ergo diligamus Deum, quoniam Deus prior dilexit nos. Si quis dixerit, quoniam diligo Deum, et fratrem suum oderit, mendax est. Qui autem non diligit fratrem suum quem uidet, Deum quem non uidet, quomodo potest diligere? Et hoc mandatum habemus a Deo, ut qui diligit Deum, diligat et fratrem suum. Omnis qui credit, quoniam iehsu est Christus, ex Deo natus est. Et omnis qui diligit eum, qui genuit, diligit et eum, qui natus est ex eo. In hoc cognoscimus, quoniam diligemus natos Dei, cum Deum diligamus, et mandata eius faciamus. Hec est enim caritas Dei, ut mandata eius custodiamus: et mandata eius grauia non  sunt . Et per prophetam, Dominus, monendo, ne ledantur discipuli sui, horumque successores, inquit : Circumdat angelus Domini in gyra timentes eum, et eruet eos. Gustate et uidete, quoniam bonus est Dominus. Beatus uir qui sperat in eo. Timete Dominum, omnes sancti eius, quoniam non est inopia timentibus eum. Leones indiguerunt, et esurierunt: querentibus Dominum, non deerit omne bonum. Ambulate, filii, audite me, timorem Domini docebo uos. Quis est uir qui uelit uitam, diligit dies uidere bonos? Custodi linguam tuam a malo, et labia tua ne loquantur dolum. Recede a malo, et fac bonum: quere pacem, et persequere eam. Oculi Domini super iustos, et aures eius ad clamorem eorum. uultus autem  Domini in facientes malum, ut perdat de terra memoriam eorum. Clamauerunt iusti, et Dominus exaudiuit eos, et ex omnibus tribulationibus eorum liberauit eos. Iuxta est Dominus contritis corde, et confractos spiritu saluabit. Multa mala iusto, et ex omnibus illis liberabit eum Dominus. Custodit Dominus omnia ossa eius, unum ex his non confringetur. Interficiet impium malitia, et odientes iustum culpabuntur. Redimet Dominus animas seruorum suorum, et liberabit eos. uos ergo, fratres , super Dominum ponite corda uestra, et ipse enutriet uos, quia non dabit in eternum fluctuationem iustis. Deus autem Dominus noster deducet inimicos nostros, iuxta Prophete uocem, in puteum interitus quoniam uiri sanguinum et dolosi non dimidiabunt dies suos. uox autem semper sperate in Domino, et fiduciam  habetote in eo, quia ipse liberabit nos. Ipse est enim benedictus a seculo usque in seculum, et regni eius non erit finis  Data decimo tertio kalendas octobris , Caro Secundo et Carino uiris clarissimis consulibus  .



DECRETA EUTYCHIANI PAPAE, SI IN IPSO EUTYCHIANI NOMINE ERROR NON EST, QUAE NON HABENTUR IN PRIORIBUS, A LABBEO DESUMPTA EX GRATIANO ET IuONE ET ALIIS.



PRIMUM. Non est obediendum episcopo, qui pro hereticis missam canere iubet.


Si quis episcopus, aut abbas, presbytero aut monacho suo iusserit missas pro hereticis  cantare, non licet. Non enim expedit eis obedire.



SECUNDUM. Abbatissa presumens uelare uirginem, uel uiduam, excommunicetur.

Nihilominus etiam in quibusdam locis insolitum inuenimus usum stultitie plenum, et ecclesiastice auctoritati contrarium, eo quod uidelicet nonnulle abbatisse, et alique ex sanctimonialibus, uiduis et puellis uirginibus, contra fas, uelum imponere presumant, et ideo nonnulle iniuste uelate putant se  liberius suis carnalibus desideriis posse seruire, et suas uoluntates explere. Quapropter statuimus, ut si abbatissa aut quelibet sanctimonialis, post hanc definitionem, in tantam audaciam proruperit, ut aut uiduam aut puellam uirginem uelare presumat, iudicio canonico usque ad satisfactionem subdatur 



TERTIUM. Fidelium consortio careat, qui penitentiam periurii agere noluerit.

Predicandum est etiam, ut periurium fideles caueant, et ab hoc summopere abstineant, scientes hoc grande scelus esse, et in lege et in prophetis et in Euangelium prohibitum . Audiuimus autem quosdam paruipendere hoc scelus, et leuem quodammodo periuriis penitentie modum imponere. Qui nosse debent, talem de periurio penitentiam imponi debere, qualem et de adulterio, et de fornicatione, et de homicidio sponte commisso, et de ceteris criminalibus uitiis. Si quis uero perpetrato periurio, aut quolibet criminali peccato, timens penitentiam longam, ad confessionem uenire uoluerit, ab Ecclesia repellendus est, siue a communione et consortio fidelium, ut nullus cum eo comedat, neque bibat, neque oret, neque in domo sua eum recipiat.



QUARTUM. Membra detruncans, domos incendens, absque iudiciali auctoritate excommunicetur.

 Si quis membrorum truncationes, et domorum incendia  fecerit, siue fieri iusserit, aut facienti consenserit, quousque de his unicuique legaliter et amicabiliter coram episcopo ciuitatis, aliisque ciuibus, non emendauerit, ab Ecclesia se priuatum cognoscat. Si uero post secundam et tertiam conuentionem, cuncta in quibus arguitur, non emendauerit, tamquam ethnicus et publicanus, ab omni christianorum collegio separetur.



QUINTUM. In potestate fidelis sit, post baptismum recipere uxorem quam ante dimiserat.

Si quis gentilis gentilem uxorem dimiserit ante baptismum; post baptismum in potestate eius erit eam habere, uel non habere.



SEXTUM. Fidelis infidelem discedentem sequi non cogitur.


Simili modo, si unus ex coniugatis baptizatus est, et alter gentilis, et sequi non uult, sicut dicit Apostolus: Infidelis si discedit, discedat .



SEPTIMUM. Synodale iuramentum.

Episcopus in synodo residens, post congruam allocutionem septem ex plebe eius [a 1Kb] parochie, uel eo amplius, prout uiderit expedire, maturiores, honestiores, atque ueraciores uiros, in medium debet aduocare: et illatis [b 1Kb] sanctorum pignoribus, unumquemque illorum tali sacramento constringere, ut amodo in ante [c 1Kb] quidquid nosti, aut audisti, aut  postmodum inquisiturus es, quod contra uoluntatem Dei et rectam christianitatem in ista parochia, factum sit, aut futurum erit, si in diebus tuis euenerit, tantum ut ad tuam cognitionem quocumque modo perueniat, si scis, aut indicatum fuerit tibi, synodalem causam esse, et ad ministerium episcopi pertinere, quod tu nec propter amorem, nec propter timorem, nec propter premium, nec propter parentelam, ullatenus celes episcopo, aut eius misso, cui hoc inquirere iusserit, quandocumque ex hoc te interrogauerit: sic te Deus adiuuet, et iste sanctorum reliquie, et illud [d 1Kb] sacramentum, quod iuste [e 1Kb] iurauit de synodali causa, quod tu illud ex te, ita obseruabis, in quantum sapis, aut audisti, aut ab hac die in antea inquisiturus es, sic te Deus adiuuet.



OCTAuUM.  Et malum ebrietatis omnino uitetur.


Malum magnum ebrietatis, unde omnia uitia pullulant, Christianis modis omnibus cauere precipimus. Qui autem hoc uitare noluerit, excommunicandum esse decreuimus, usque ad congruam emendationem.



NONUM.  Quod episcopi et Dei ministri ebrietate non debeant grauari.

Episcopi et Dei ministri, non debent comessationibus et uinolentiis nimiis incumbere, sed considerent sententiam Domini, dicentes: Attendite, ne grauentur corda uestra in crapula et ebrietate . Moderate enim cibum, et necessarium  sumptum sumant, ut iuxta apostolum, sobrii sint, et parati ad seruitium Dei.



DECIMUM.  Quales persone sacerdotum epulis interesse debeant.

Obseruandum est nobis, ut et uos ab ebrietate abstineatis, et ut plebes subdite abstineant, predicetis. Et neque per tabernas eatis bibendo, aut comedendo, neque domos aut uicos curiositate qualibet peragretis, neque cum feminis, aut cum quibuslibet personis impuris, conuiuia exerceatis, nisi forte paterfamilias quilibet uos inuitauerit ad domum suam, et cum coniuge sua, et cum plebe uelit uobiscum spiritali gaudio letari, et uerborum uestrorum refectionem accipere, et uobis refectionem carnalem caritatis officio exhibere. Oportet enim, ut si quando quilibet fidelium carnalibus uos reficit epulis, a uobis reficiatur  spiritualibus epulis.





SYNODUS MESOPOTAMICA ARCHELAI. [1Kb]

 Synodus diuina et sacra particularis, collecta in Mesopotamia ab Archelao Carcharorum episcopo, et Diodoro sacerdote, contra Manem infernalem, et Diodonadem presbyterum: que multis modis confutatos hosce abdicauit.

 , , , , .




[OPERA OMNIA CAII PAPAE.]





DE S. CAIO ROMANO PONTIFICE NOTITIA HISTORICA.

 Caii pape pontificatus et obitus.---Sanctus Caius, quem Pontificale Damasi tradit, natione fuisse Dalmatem, ex genere Diocletiani, ex Patre Caio, ut putat Coutantius, quem sequuntur Auctores L'Art de uerifier les dates, in locum Eutychiani suffectus fuit anno Domini 183, die XuII decembris, feria secunda  . Erat uir magne prudentie, magneque uirtutis, ut est in Actis 8 Sebastiani  . Ab eo confirmatum dicitur institutum Ecclesie uetus, ut Clerici per septem ordinum gradus documentum fui dantes; tenderent ad episcopatum  . Que preterea gessit pontificem agens per annos duodecim, menses quatuor, et dies quinque, latent tenebris obruta uetustatis, uiuere desiit X kalendas maii, Diocletiano uI et Constantio  Cesare II consulibus, ut in catalogo Bucheriano legitur: de quo etiam indiculus depositionis addit: Decimo kal. maii, Caii in Callisti. Ceterum si fides catalogis romanorum pontificum habenda: Caius fugiens persecutionem Diocletiani in cryptis habitans confessor  quieuit. Inter martyres tamen eius memoria in nonnullis martyrologiis recensetur. Nec mirum, cum eo titulo ii etiam aliquando exornarentur, qui etsi pro Christi fide certantes, uitam cum morte non commutassent, nichilominus pro pietate, dum uiuerent, persecutiones, ludibria, labores perpessi, in pace quieuerant: quod Caio pontifici contigisse dubitari non potest, qui sub imperatoribus Diocletiano et Maximiano pontificatum tenuit. Minus etiam accurata est Eusebii Chronologia  dum annis quindecim circiter et usque ad sua fere tempora romanam sedem occupasse ait; quem annum decimum tertium uix attigisse constat.

Caii Decretalis subdita.---Unicam Caio romano  pontifici decretalem, Felici episcopo datam, inscripsit Isidorus, sex capita complectentem. Primum, paganos et hereticos non posse accusare christianos. Secundum, episcopum non esse accusandum apud iudices seculares. Tertium de episcopo, presbytero et diacono, uel reliquis clericis, apud episcopos accusandis. Quartum de his, qui negant uerbi Dei incarnationem. Quintum, quod ad spem uite eterne perueniri non possit, nisi per mediatorem Dei et hominum Iesum Christum. Sextum, de ordinibus ecclesiasticis.  Data est kalendis martii, diocletiano uI et Constantio II uiris clarissimis coss. Que uel una subscriptio fraudem prodit. Sed imprudentia impostoris cum prauitate certat, utpote qui integrum Leonis Magni caput, quod in Epistola 97, secundum est, suum fecerit, et totidem uerbis in Decretalem intulerit. Que si Leoni Magni Caius fenerasset, in ueterum  testimoniis, quibus ad Leonem Augustum constat Epistola, ea dubio procul Leo papa annumerasset. Multo magis enim Caium et decessorem, et antiquiorem memorare debuit, quam Athanasium, Ambrosium, Augustinum, quorum auctoritatem usurpat debellandis hereticis. LUMPER.





DE DECRETO UNICO QUOD CAIO ADSCRIBITUR, CIRCA ORDINANDOS.

 1. Pape huius non modo nulla ad nos transmissa est sincera epistola, sed nec ulla usquam memoratur. Tantum in pontificali libro dicitur constituisse; »ut omnes ordines in Ecclesia sic ascenderent: Si quis episcopus fieri mereretur, ut esset ostiarius, lector, exorcista, acolythus, sequens subdiaconus, diaconus, presbyter, et exinde episcopus ordinaretur.«

2. Quo decreto si constituisse intelligatur decere, ut quisque per ecclesiastica illa officia, non precipiti saltu, ad episcopatum adscendat; iam hoc ante Caii tempora usu receptum fuisse fidem facit Cyprianus, cum Cornelii ordinationem legitimam fuisse inde probat , quod »non iste ad episcopatum subito peruenisset, sed per omnia ecclesiastica officia promotus, et in diuinis administrationibus Deum sepe promeritus, ad sacerdotii sublime fastigium cunctis religionis gradibus adscendit.« Qui  autem sint illi gradus, ipse nos docet Cornelius, cum in ecclesia sua tunc extitisse memorat  »presbyteros 46, diaconos 7, subdiaconos totidem, acolythos 42, exorcistas et lectores cum ostiariis 52.« Cornelium tamen omnium illorum graduum officiis, nullo excepto, functum esse, non ausim affirmare.

3. Si uero superius constitutum ueluti lex censeatur ecclesiastica, a qua nemo, nisi per eum qui legem tulit, immunis fiat, illud Caio longe recentius esse pluribus exemplis facile demonstratur. Posterius est hoc papa concilium Sardicense, utpote anno 347, habitum, cuius canone 10 , sancitur, »ut si quis ex foro siue diues, siue scholasticus, episcopus fieri dignus habeatur, non prius constituatur, quam lectoris et diaconi et presbyteri  ministerium peregerit;« uultque »habeat uniuscuiusque ordinis gradus non minimi temporis longitudinem, per quod et fides et morum probitas . . . possit cognosci.« Tribus illis gradibus subdiaconatum adiiciunt Greci, qui tantum hos quatuor ordinum gradus cum episcopatu agnoscunt, ut ex uariis monimentis liquet, ac nominatim ex his synodi Octaue, act. 10, cap. 5: »Si quis . . . per omnes gradus ecclesiasticos definitis temporibus uitam inculpatam transisse reperiatur, ita ut in lectoris munere unum, in subdiaconi duos, in diaconi tres, in sacerdotii quatuor annos expleuerit, ad episcopatus honorem euehatur.« Nunc igitur restat, ut etiam in latina  Ecclesia, ac nominatim Romana, ab omnibus exactum non esse probemus, ut septem predictos gradus prius obeant, quam ad episcopatum ualeant efferri.

4. Siricius epist. 1, ad Himerium, n. 9 et 10, necnon Zosimus epist. 9, ad Hesychium, n. 2 et 5, quibus quisque gradibus ad episcopi aut presbyteri dignitatem prouehendus esset definientes, non in ostiarii, sed »in lectorum primitus gradu,« ut uerbis utamur Zosimi, »diuini rudimenta seruitii« poni precipiunt. Immo dum Siricius de eo, qui grandeuus baptizatur, constituit, ut si ad sacram militiam peruenire festinat, statim  lectorum aut exorcistarum numero societur,« non ab eo utrumque gradum, sed alterutrum tantum uidetur exigere. Cui concinens Zosimus de eodem decernit, »ut post baptismum statim, si diuine militie desiderat  mancipari, siue inter lectores siue inter exorcistas teneatur.« Quamquam iste Zosimi locus explicari, sic potest, ut perinde ipsi sit »siue inter lectores, siue inter exorcistas,« atque »tum inter lectores tum, etc.,« maxime cum his premittat: »Assuescat in Domini castris, in lectorum primitus diuini rudimenta seruitii; nec illi uile sit exorcistam, acolythum, subdiaconum, diaconum per ordinem fieri.« Illud mirum, quod cum Siricius et Zosimus in laudatis epistolis singulos tam accurate describant gradus, quibus ad sacerdotii apicem perueniri uelint, ostiarium tamen constanter taceant. Hunc sane non preteriissent silentio, si a Caio decretum superius prodiisset. Cum ipsis ea in re consentit supposititium quidem, sed tamen antiquum Siluestri Constitutum,  seu Romanum II, sub Siluestro concilium, cuius capite 11, statutum est: »Ut nullus ex laica persona ad honorem acolythus [a 1Kb] usque ad episcopatum subleuaretur, nisi prius fuisset lector annis XXX, deinde una die exorcista, et postea caperet onus acolythi, et faceret in eodem ordine acolythi annos decem, ut acciperet onus subdiaconi, et in subdiaconatu esset annos quinque, etc.« Ut hic nullum preterea de ostiario fit uerbum, ita nec in iis eiusdem Constituti, cap. 7: »Ut a subdiacono usque ad lectorem omnes subditi essent diacono cardinali urbis Rome, in Ecclesia honorem representans tantum, pontifici uero presbyteri, subdiaconi, diaconi, acolythi,  exorciste, lector in omni loco representans obsequium.« Idem tamen constitutum seu concilium cap. 3, ostiarii meminit, ubi legimus: »Ut non presbyter aduersus episcopum, non diaconus aduersus presbyterum, non subdiaconus aduersus diaconum, non exorcista aduersus subdiaconum, non lector aduersus exorcistam, non ostiarius aduersus lectorem det accusationem aliquam.« Quapropter ex Siricii Zosimiue silentio minime inferendum est ipsis ignotum fuisse ostiarii gradum, quem, ut diximus. Cornelius agnouit. Inde tamen colligi potest illos ab eis, qui clero nomen dabant, nequaquam necessario exigendum censuisse, ut ostiarii ministerio fungerentur. Certe infantes, quos sacre militie adscribi uolebant, cum breui potuerint lectorem officio  fungi, non tam cito fiebant ualidi et ad implenda ostiarii munia idonei. Eorum quippe erat ab Ecclesie aditu indignos repellere. Augustinus, lib. de Pastoribus, nunc Serm. 46, n. 31, describit, quo pacto apud Donatistas ostiarius, »stans uel sedens ad ostium« basilicarum, eos interroget qui intrare uelint, ac proiiciat qui non sint eiusdem communionis. Cui muneri impares erant infantes. Longe post Siricii  Zosimique tempora Gelasius epist. XI, c. 2, licet ostiarii gradum agnoscat, ibidem tamen prescribit: »Si quis etiam de religioso proposito et disciplinis monasterialibus eruditus ad clericale munus accedit . . . continuo lector uel notarius aut certe defensor effectus, post tres menses existat acolythus, maxime si huic etas etiam suffragatur, sexto mense subdiaconi nomen accipiat; »adeoque non modo ostiarii, sed et exorciste gradum preteriri permittit. Nil opus est hic exempla eorum proferre, qui aliquo predictorum septem graduum, uel etiam pluribus pretermissis, episcopatum adepti sunt. Quocirca decretum, de quo agimus, ad Caium nichilo magis uidetur pertinere, quam pertineat ad Siluestrum istud, quod nomine concilii Romani III, sub hoc papa uulgatum  est: »Si quis clericatum promereri desiderat, hoc iustum est, ut sit ostiarius annum unum, lector annos uiginti, exorcista annos decem, acolythus annos quinque, subdiaconus annos quinque, diaconus annos quinque, et si ad honorem presbyterii accedat, et faciens in ordine annos sex . . . sic ab omni Ecclesia eligatur consecrandus episcopus.« COUSTANT.





EPISTOLA  CAII PAPAE AD FELICEM EPISCOPUM. QUOD PAGANI NON POSSINT CHRISTIANOS ACCUSARE: DE ACCUSATIONE EPISCOPI, EIUSQUE ACCUSATORIBUS, DE EXPOLIATIONE AUT EXPULSIONE, ET DE INCARNATIONE DOMINI. 

     I. Paganos et hereticos non posse accusare Christianos.
    II. Episcopum non accusandum apud iudices seculares.
    III. De episcopo, presbytero, aut diacono, uel reliquis clericis apud episcopos accusandis.
    Iu. De his qui negant uerbi Dei incarnationem.
    u. Quod ad spem uite eterne perueniri non possit, nisi per mediatorem Dei et hominum Christum Iesum.
    uI. De ordinibus ecclesiasticis.


Dilectissimo fratri Felici episcopo Caius.

 Directas ad nos tue caritatis , epistolas plenas catholice inquisitionis sollicitudine, gratanter accepimus, benedicentes Domini nostri clementiam: quia tales ab extremis mundi partibus dignatur suis ouibus prouidere pastores, per quos et pascuis ualeant salutaribus abundare, et ab iniqui lupi [a 1Kb] rapacitate seruari, ut insidias nequeant eius subreptionis incurrere. Unde certum est, quia promisse uos beatitudinis gratia subsequatur, quando a uobis celestium perfectio doctrinarum, tam uotiua suscitatione perquiritur. Scriptum est enim: Beati  qui perscrutantur testimonia eius, et in toto corde exquirunt eum . Hoc ergo, frater carissime, propositum tue consultationis tota mente tractantes, de te quoque prouenire confidimus, qui regulam catholice fidei iisdem studes tenere uestigiis, quibus eam in apostolica sede cognoscis esse fundatam. Et quamuis sonus eorum toto orbe diffusus, et usque ad fines orbis terre uerba eorum distensa , dilectionis tue corda Christo probauerunt esse fidelia: tamen si quid ex his in Ecclesia, que tue gubernationi, Domino auxiliante, commissa est, necdum plena luce claruerit, ad eumdem fontem, de quo illa salutaris manarat lympha, recurritis, id est, quod debita caritate sumus amplexi: quia fiducialiter de his, unde apud uos obseruantiam esse dixistis  ambiguam, nostra uoluistis responsione firmari. Quapropter dilectionem tuam in Domino salutantes, de singulis, quid iuxta catholicam disciplinam teneat apostolice sedes auctoritas, subiectis aliquibus etiam sanctorum capitalis regularum, credimus [b 1Kb] instruendum.

I. Primo quidem scias, paganos  et hereticos  non posse Christianos accusare, aut uocem eis infamationis inferre.

 II. Deinde nemo umquam episcopum apud iudices seculares, aut alios clericos, accusare presumat.

III. Et si quis episcopus, presbyter, aut diaconus, uel quilibet clerici, apud episcopos  fuerint accusati , quicumque fuerit, siue ille sit sublimis uir honoris, siue ullius alterius dignitatis, qui hoc genus illaudabilis intentionis arripuerit; nouerit, probationis documenta se debere inferre. Si quis ergo circa huiusmodi personas non probanda detulerit, auctoritate huius sanctionis intelligat se iacturam infamie sustinere, ut damno pudoris, estimationis dispendio discat, sibi aliene uerecundie impune insidiari, saltem de cetero non licere. Nam  qualiter ad concilium ueniatur, aut qualiter de suis rebus expoliati , uel eiecti a sedibus propriis, aut qui accusatores sint recipiendi, quiue non sint, aut qualiter eiectis et expoliatis sint omnia legibus redintegranda, que eis ablata sunt: et quia priusquam hoc factum fuerit, nullum crimen eis obiici poterit, et qualiter illis inducie post integram instaurationem anniuersarie, uel sex mensium, indulgende sint, et qualiter sua omnia licenter et pacifice, absque ullius graui impedimento disponere, et suorum amicorum et ecclesiasticorum patrum conciliis uti debeant, sufficienter ab apostolis, eorumque successoribus, ac nostris predecessoribus statutum esse putamus. Super his autem non reor amplius nunc fore disputandum, nisi  si surrexerint talia, que adhuc non sunt manifesta. Si eorum autem statuta non habueritis mittite fidelissimos scriptores, qui hec coram fidelibus testibus excipere, uobisque reportare sub stipulatione ualeant.

Iu. Ceterum, ut satisfaciam consultis tuis de uerbo incarnationis et ueritatis, quicumque illi  sunt ita obcecati  , et a lumine ueritatis alieni, ut uerbi Dei a tempore incarnationis denegent ueritatem, ostendant in quo sibi christianum nomen usurpent, et cum Euangelio ueritatis qua ratione concordent, si beate uirginis partu, aut caro sine deitate, aut deitas est orta sine carne. Sicut enim negari non potest, euangelista dicente, quod uerbum caro factum est, et habitauit in nobis , ita negari non potest beato apostolo Paulo predicante, quod Deus erat in  Christo, mundum reconcilians sibi . Que autem reconciliatio posset esse qua humano generi repropitiaretur Deus, si hominis causam mediator Dei hominumque non susciperet? Qua uero ratione ueritatem mediatoris impleret, nisi qui in forma  Dei equalis est Patri  in forma serui particeps esset et nostri, ut mortis uinculum, unius preuaricatione contractum, unius morte  solueretur? Effusio enim iusti sanguinis Christi, tam fuit diues ad pretium, ut si uniuersitas captiuorum in redemptorem suum crederet, nullum diaboli uincula retinerent: quoniam, sicut Apostolus ait: Ubi abundauit peccatum, superabundauit et gratia . Et cum sub peccati preiudicio nati, potestatem acceperint ad iustitiam renascendi, ualidius factum est donum libertatis, quam debitum seruitutis. Quam itaque sibi in huius sacramenti presidio spem relinquunt, qui in Saluatore nostro negant humani corporis ueritatem? Dicant quo sacrificio reconciliati: dicant quo sanguine sint redempti.  Quis est, ut ait Apostolus, qui tradidit semetipsum pro nobis oblationem et hostiam Deo in odorem suauitatis ? Aut quod unquam sacrificium sacratius fuit, quam quod uerus et eternus pontifex altari crucis per immolationem sue carnis imposuit? Licet in conspectu Domini pretiosa iustorum mors fuit , nullius tamen insontis occisio, redemptio fuit mundi. Acceperunt iusti, non dederunt, coronas. De fortitudine fidelium exempla nata sunt patientie, non dona iustitie. Singulares quippe in singulis mortis fuerunt, nec alterius quisquam debitum suo fine persoluit, cum filius hominis, unus solus Dominus noster iehsu Christus, qui uere erat Agnus immaculatus, extiterit, in quo omnes crucifixi, omnes mortui, omnes sepulti, omnes etiam sunt suscitati.  De quibus ipse dicebat: Cum exaltatus fuero a terra, omnia traham ad meipsum . Fides etenim iustificans impios, et creans iustos, ad humanitatis retracta participium, in illo acquirit salutem, in quo solo homo se inuenit innocentem, liberum habens per gratiam Dei de eius potentia gloriari, qui contra hostem humani generis in carnis nostre humilitate congressus, his uictoriam suam tribuit, in quorum corpore triumphauit. Licet ergo in uno Domino nostro Iesu Christo, uero Dei atque hominis Filio, uerbi et carnis una persona sit, que inseparabiliter atque indiuise communes habeat actiones, intelligende tamen sunt ipsorum operum qualitates, et sincere fidei contemplatione cernendum est, ad que prouehatur humilitas carnis, et ad que inclinetur  altitudo deitatis: quid sit, quod caro sine uerbo non agit; et quid sit, quod uerbum sine carne non efficit. Sine uerbi enim potentia nec conciperet uirgo, nec pareret, et sine ueritate carnis, obuoluta pannis infantia non iaceret; sine uerbi potentia, non adorarent magi puerum, stella indice declaratum; sine ueritate carnis, non iuberetur transferri in Aegyptum puer, et ab Herodio persecutione subduci; sine uerbi potentia non diceret uox Patris, missa de celo: Hic est Filius meus dilectus, in quo mihi complacui, ipsum audite , et sine ueritate carnis non protestaretur Ioannes: Ecce agnus Dei ecce qui tollit peccata mundi . Sine uerbi  potentia non fieret redintegratio debilium, et uiuificatio mortuorum, et sine ueritate carnis, nec cibus ieiuno, nec somnus esset necessarius fatigato . Postremo, sine uerbi potentia non se Dominus Patri profiteretur equalem, et sine ueritate carnis non idem diceret Patrem se esse maiorem, cum catholica fides utrumque suscipiat, utrumque defendat, que secundum confessionem beati Petri apostoli, unum Christum Dei filium, et hominem credit et uerbum . Quamuis itaque ab illo initio, quo in utero uirginis uerbum caro factum est  nichil umquam inter utramque formam diuisionis extiterit, et per omnia incrementa corporea, unius persone fuerint totius temporis actiones; ea ipsa tamen  ut ita dicam, que inseparabiliter facta sunt, nulla permixtione confundimus, sed quid cuiusque forme sit, ex operum qualitate sentimus. Dicant ergo isti hypocrite, qui cecis mentibus lumen nolunt recipere ueritatis, in qua forma crucis ligno Dominus maiestatis Christus affixus sit, quid iacuerit in sepulchro, et reuoluto lapide monumenti, que tertia die caro resurrexerit, et in qua post resurrectionem suam non credentes quosdam discipulos arguebat, et hesitationem cunctantium confutabat, cum diceret: Palpate et uidete, quia spiritus carnem et ossa non habet, sicut me uidetis habere ; et apostolo Thome: Infer manum tuam in latus meum, et uide manus meas et pedes, et noli esse incredulus, sed fidelis ;  qua utique manifestatione corporis sui, iam hereticorum mendacia destruebat, ut uniuersa Ecclesia Christi innouanda [a 1Kb] doctrinis, hoc sibi non dubitaret credendum, quod apostoli susceperant predicandum.

u. At si in tanta luce ueritatis tenebras suas heretica obduratio non relinquit, ostendant unde sibi spem uite polliceantur eterne, ad quam nisi per mediatorem Dei et hominum , hominem Iesum Christum, non potest perueniri. Sicut enim ait beatus Petrus apostolus: Non est aliud nomen datum hominibus sub celo, in quo oporteat nos saluos fieri ; nec est redemptio captiuitatis humane, nisi in sanguine eius, qui dedit semetipsum redemptionem pro omnibus, et qui, sicut predicat Apostolus , cum in forma Dei esset, non  rapinam arbitratus est esse se equalem Deo, sed semetipsum exinaniuit, formam serui accipiens, in similitudinem factus, et habitu inuentus ut homo, humiliauit semetipsum, factus obediens Patri usque ad mortem, mortem autem crucis: propter quod et Deus exaltauit illum et donauit illi nomen, quod est super omne nomen, ut in nomine Iesu omne genu flectatur, celestium, terrestrium, et infernorum, et omnis lingua confiteatur quia Dominus Iesu Christus in gloria est Dei Patris. Cum ergo unus sit Dominus iehsu Christus, et uere deitatis, uereque humanitatis in ipso una prorsus  eademque persona sit, exaltationem tamen, qua illum : Exaltauit Deus, et donauit illi nomen, quod est super omne nomen , ad eam intelligimus pertinere formam, que ditanda erat tante glorificationis augmento. In forma quippe Dei equalis erat Filius Patri , et inter genitorem atque unigenitum nulla erat in essentia discretio, nulla in maiestate diuersitas: nec per Incarnationis mysterium aliquid decesserat uerbo, quod ei Patris munere redderetur. Forma autem serui, per quam impassibilis deitas sacramentum magne pietatis impleuit, humana humilitas est, que in gloriam diuine potestatis euicta, est in tantam unitatem, ab ipso conceptu uirginis, deitatis et humanitatis conserta, ut nec sine homine diuina, nec  sine Deo agerentur humana. Propter quod, sicut Dominus maiestatis dicitur crucifixus, ita qui ex sempiternitate equalis est Deo, dicitur exultatus: quia inseparabiliter manente unitate persone, unus atque idem est et totus hominis Filius propter carnem et totus Dei Filius propter unam cum Patre deitatem. Quidquid ergo in tempore accepit Christus, secundum hominem accepit, cui, que non habuit, conferrentur. Nam secundum potentiam diuinitatis, indifferenter omnia, que habet Pater, etiam habet Filius : et que in forma serui a Patre accepit, eadem in forma Dei etiam ipse donauit. Secundum Dei enim formam, ipse et Pater unum sunt ; secundum formam autem serui, non uenit facere uoluntatem suam, sed uoluntatem eius qui  misit eum . Secundum formam Dei, sicut Pater habet uitam in semetipso, sic dedit et Filio uitam habere in semetipso ; secundum formam serui, Tristis est anima eius usque ad mortem . Et idem ipse est, sicut Apostolus predicat, et diues et pauper . Diues, quia euangelista dicente: In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil . Pauper uero, quia propter nos uerbum caro factum est, et habitauit in nobis . Que autem est exinanitio eius, queue paupertas, nisi forme seruilis acceptio, per quam, uerbi maiestate uelata, dispensatio humane redemptionis impleta est? Nam quia captiuitatis nostre resolui  originalia uincula non poterant, nisi existeret homo nostri generis nostreque nature, quem peccati preiudicia non tenerent, et qui immaculato sanguine suo chirographum lethale dilueret, sicut ab initio erat diuinitus preordinatum, ita est in plenitudine temporis perfectum, ut multis modis significata promissio in diu expectatum ueniret effectum: nec posset esse ambiguum, quod continuit testificationibus semper fuerat nuntiatum. In magno autem sacrilegio se uersari hereticorum manifestat impietas, cum sub specie diuinitatis honorande [b 1Kb] humane  carnis in Christo denegant ueritatem: et religiose existimant credi, si dicatur in Saluatore nostro uerum non esse, quod saluat; cum ita secundum promissionem omnia secula precurrentem [a 1Kb] , mundus sit Deo reconciliatus in Christo , ut nisi uerbum dignaretur caro fieri, nulla possit caro saluari. Omne enim sacramentum christiane fidei, magno  decoloratur obscuro, si lux ueritatis sub mendacio putatur latuisse phantasmatis. Non ergo quisquam sibi erubescendum existimet Christianus de nostri in Christo corporis ueritate, quia omnes apostoli, apostolorumque discipuli et preclari ecclesiarum quique doctores, qui ad martyrii coronam, uel ad confessionis meruerunt gloriam peruenire, in huius fidei lumine splenduerunt, consonis ubique  sententiis intonantes, quod in Domino Iesu Christo deitatis et carnis una sit confitenda persona. Qua autem rationis similitudine, qua diuinorum uoluminum portione heretica impietas se existimat adiuuari, que ueritatem negat corporis Christi, cum hanc non lex testificari, non propheta precinere, non Euangelia docere, non ipse destiterit Christus ostendere? Querant per omnem seriem Scripturarum, quo tenebras suas, fugiant, non quo uerum lumen obscurent: et per omnia secula ita ueritatem inuenient coruscantem, ut magnum hoc et mirabile sacramentum ab initio uideant creditum, quod est in fine completum. Deo quo cum sanctarum litterarum nulla pars sileat, sufficit quedam consona ueritatis signa posuisse,  quibus diligentia fidei in splendidissimam latitudinem dirigatur, et sincere intelligentie luce perspiciat, quod in Filio Dei, qui se incessabiliter Filium hominis, et hominem profitetur, non sit Christianis erubescendum, sed constantissime gloriandum: quoniam, sicut ait beatus Apostolus : Magnum est pietatis sacramentum, quod manifestatum est in carne, iustificatum est in Spiritu, apparuit angelis,  predicatum est gentibus, creditum est in mundo, assumptum est in gloria  .

uI. De episcopum uero, et presbyterorum, diaconorumque, et sequentium clericorum ordinationibus, sanctos apostolos et successores eorum, et precipue Anacletum , et preterea alios, sufficienter statuisse cognoscimus: et idcirco non est necesse nunc replicari [b 1Kb] , nisi quod illi non statuerunt. Illud tamen nos statuentes  uobis et omnibus seruare mandamus, ut ad ordines ecclesiasticos sic ascendant in Ecclesia; qui ordinari merentur, id est, si quis episcopus  esse meretur, sit primo ostiarus, deinde lector, postea exorcista, inde sacretur acolythus, demum uero subdiaconus, deinde diaconus, et postea  presbyter, et exinde, si meretur, episcopus ordinetur. Et regiones, sicut in hac urbe fecimus, per singulas urbes, que populose fuerint, diaconibus diuidantur. Et quecumque difficiles questiones per singulas prouincias exorte fuerint , semper ad sedem apostolicam referantur . Bene uale, frater, et ora pro nobis. Data kalendis martii, Diocletiano sexto  et Constantio secundo uiris clarissimis consulibus.



[OPERA OMNIA COMMODIANI GAZAEI.]





DE COMMODIANO GAZAEO, ORIGINE AFRO, PROLEGOMENA.



ARTICULUS I. Eius uite Synopsis.


De Commodiano quid ueteres meminerint?---Commodiani primus ueterum meminit Gennadius, eiusque characterem satis bene his uerbis expressit  : »Commodianus, inquit, dum inter seculares litteras etiam nostras legit, occasionem accepit fidei. Factus itaque christianus, et uolens aliquid studiorum suorum muneris offerre Christo, sue salutis auctori, scripsit mediocri sermone, quasi uersu librum aduersum paganos.  Et quia parum nostrarum attigerat litterarum, magis illorum destruere potuit dogmata, quam nostra firmare. Unde et de diuinis repromissionibus aduersum illos uili satis et crasso, ut ita dixerim, sensu disseruit, illis stuporem et nobis desperationem incutiens, Tertullianum et Lactantium, et Papiam auctores secutus  . Moralem sane doctrinam, et maxime  uoluntarie paupertatis amorem optime prosecutus, studentibus inculcauit«. Hec Gennadius: ex quo paucula Honorius quoque Augustodunensis  . Sed post massiliensem presbyterum meminit etiam Commodiani Gelasius romanus pontifex, illius opus inter aprocrypha in suo decreto recensens.

Auctor Gazeum se nominat, cur uero?---Cuias uero fuerit hic auctor, plane incompertum, tacentibus de patria eius antiquis scriptoribus. Nonnulli eum Italis ac Romanis ascribunt. Qui eum Afrum fuisse putant, coniecturam adhibent non plane contemnendam. Gazeum quidem se ipsum uocat  : utrum autem a Gaza Palestine urbe, quis tuto adfirmarit? Atqui uero propius eruditis uidetur  , ipsum propterea ita se appellasse, quod in christianorum cetum admissus,  e gazophylacio, seu Ecclesie thesauro uictum acciperet. Quam quidem coniecturam ipsemet confirmare censetur, dum mendicum Christi se nominat, uti ex instructionis ultime litteris, que uersus inchoant, retro sursum legendis, comperimus.

Afer existimatur. Utut sit, Dodwellus Afrum fuisse Commodianum ex eo coniicit  quod multa suis instructionibus habeat cum sancto Cypriano communia. In eamdem porro sententiam preiuerat Rigaltius  : quo iudice, stylus auctoris africane ferocie rusticitatem sapit; que tamen ad acumina Tertulliani, Cypriani, Minucii non infrequenter alludit. Suadere insuper uidentur iudice Caueo  , que usurpat uocabula, afris scriptoribus pene propria, Zabulus, Zacones, etc.

 Ex ethnica superstitione ad fidem Christi conuersus, libellum composuit. Instructiones aduersus gentium Deos inscriptum.---Ortu et cultu fuisse ethnicum, satis indicat ipse cum in prefatione  , tum dum alibi gentiles sic alloquitur  :

Et ego, qui moneo, idem fui, nescius errans.
Inde Instructione LXI, se de cloaca leuatum dicit, id est, de seculo, de idololatria. Cum igitur religionis  christiane expers, ethnice uero superstitioni adhuc addictus esset Commodianus, et in tenebris superstitiosarum et impiarum gentium uersaretur, Dei munere accidit, ut sacris litteris euoluendis incumbens, ex earum lectione e nocte illa sensim emergeret, ac celesti lumine collustratus, Christo nomen daret  : quod quidem euenisse item Iustino Martyri, Tatiano, aliisque, ex eorum monumentis probe nouimus. Doctrina itaque salutari confirmatus, fideique zelo accensus, ad expugnandos imprimis diuine ueritatis hostium errores se conuertit, operamque suam in refellendis illorum erroribus posuit; huius igitur instituti causa libellum conscripsit sub titulo: Instructiones aduersus gentium Deos pro christiana disciplina. Perstrinxit in ea falsa gentium numina, prauosque  cultus, et quamuis ingenii atque artis prestantia heic minus appareat, satis tamen singularem sanctimoniam, uerumque, nec simulatum erga Deum amorem declarauit.

Tempus inquiritur, quo claruit Commodianus.---De etate, qua uixerit Commodianus, eruditi non conueniunt. Rigaltius  , Dupinius  , Ceillierius  floruisse eum putant Constantini Magni imperio, atque sub pontificatu sancti Syluestri, cuius pontificis in scriptis suis Commodianum meminisse, communi eruditorum opinione fertur. Antiquiorem tamen ac Cypriano uel equalem, uel supparem fuisse Dodwellus censuit  ; quare Caueus, cum in prima Commentarii sui de scriptoribus ecclesiasticis editione, inter quarti seculi scriptores Commodianum recensuisset,  in altera Oxoniensi editione Dodwelli coniecturis motus in eadem cum ipso sententiam abiit. Ad tempora seculi secundi uergentis, siue desinentis eumdem refert Sebastianus Pauli  , clericus regularis in dissertatione italice edita Neapoli, 1714, in 8o de Pesi SS. Patrum grecorum, latinorumque in primis Ecclesie Christi seculis.

Gennadius expensus.---Si uero Gennadium audiamus, statuendum uidetur seculo Iu, ut nimium, uixisse Commodianum: ait enim, ipsum Tertullianum et Lactantium, et Papiam auctores fuisse secutum. Atque hanc fuisse quidem Gennadii sententiam plerique existimarunt. uerum si eius uerba penitius inspiciantur, non sunt fortasse de nostri scriptoris etate intelligenda, sed potius de placitis nonnullis, que re uera  cum iis auctoribus habuisse communia Commodianus comperitur: alioquin dicendus esset presbyter ille massiliensis censuisse, Papiam Tertulliano et Lactantio fuisse posteriorem, quem uidelicet scriptoribus illis subiiciat; quod sane affirmare non ausim: ut proinde, meo quidem iudicio, illud solum iis uerbis  insinuasse Gennadius uideatur, Commodianum alicubi sectatum fuisse, que Papias primum, deinde Tertullianus, ac postea Lactantius minus recte tradiderunt.

Rigaltii sententia minus probatur.---Utcumque sit, Rigaltius Gennadii auctoritate, uti uidetur, permotus, eiusque uerba de Commodiani etate accipiens; eam preterea ex ipsius auctoris instructionibus confirmare aggressus est  : ratus nimirum temporis notationem sibi fuisse detectam qua illum Syluestro romano pontifici, atque adeo Constantino Magno ceuum statueret. In quam quidem rigaltianam sententiam tantum non omnes eruditi deinceps concessere.

Dodwelliana potior uidetur.---uerum Henricus  Dodwellus in antiquitatis indagatione rimator acerrimus, postquam uere lectioni, Sirmondo tamen preeunte, Commodiani locum restituisset, a Rigaltio sollicitatum, quo sue cause presidium quereret; integrum deinde perlustrans opusculum, seuientibus adhuc Ecclesie persecutionibus illud fuisse conscriptum perspexit; adeoque Commodianum Cypriano potius, quam Syluestro extitisse propriorem edocuit. Et uiri quidem Critici pleraque argumenta sunt eiusmodi, que ad assensum extorquendum plurimum ualere uideantur: eaque strictim saltem in medium proferre animus est, cum plurimis haud presto sit dissertatio de Commodiani etate, quam u. C. Annalibus uelleianis, Quintilianeis, et Statianis subiecit Oxonii, 1698, in-8o.

 Dodwelli sententia summatim a Caueo exposita.---Dodwelli sententiam summatim exponit perdoctus Caueus ita disserens  : »Notandum igitur 1o Commodianum ducentos tantum a Christo annos numerare. Instruct. uI, uers. 2, gentiles ita alloquitur:

Et si paruulitas sic sensit, cur annis ducentis
Fuistis infantes? numquid et semper eritis?
Fatendum est, ducentos hoc loco annos non stricte esse intelligendos, quasi non fuerint paulo plures. ueres enim nondum adinuenta accurata ere christiane Epocha, annos a Christo nato ad suam usque etatem computantes, numero plerumque rotundo loqui solent, et in fine seculi proxime elapsi subsistere, resecto, plus minusque fuerit, quod excurrit, tempore. Quandoque et ita se explicat Arnobius, lib. I,  pag. 9: Trecenti sunt anni ferme, minus uel plus aliquid, ex quo cepimus esse christiani. Nec aliter olim Ennius, septingenti sunt, paulo plus aut minus, anni. uerum hoc numquam ab iis factum est, ubi qui supra numerum excurrunt anni, integrum istius seculi spatium occupant; multo minus, ubi alterum etiam comprehendunt. Etiamsi igitur nondum exacto seculo tertio, ducentos annos dicere potuit Commodianus, tamen ultra labentem currentis seculi partem, nulla ratione extendi queunt. Inuicto plane argumento, nulloque sophismate eludendo, auctorem nostrum  intra tertii seculi limites esse cercendum.

»Scripsit Commodianus uel pace uixdum plene reddita, uel persecutione mox expectanda. Hinc pacem subdolam uocat, Instruct. LXu; et persecutionem instare dicit: agonia summe propinqua, Instruct. LIII, u. 10. Fideles monet, ut martyribus assistant, seu, ut ipsius uerbo utar, admartyrizent, Instruct. LuIII, u. 19, ubi etiam describit pugnam cum tristitia, et palmam, que uictorie donatur, Instruct. LXII. Agit de iis, qui martyrium affectare pre se ferebant, Instruct. LX, u. 1: Pastor si confessus fuerit, id est, interpretante Rigaltio, si de nomine interrogatus, clare et constanter responderit, Sum Christianus; si thus acere profanorum imponere iussus, fortiter abnuendo clamauerit, non facio, geminauit agonem. Et,  ne plura congeram, Cesarem Tyrannum uocat Instr. XXIII, u. 14. Hec aliaque plura seculo tertio optime congruunt, quando cessante persecutione Deciana, pacem sub Gallieno redditam, infirmam quidem, et instabilem, persecutio sub Aureliano mox interrupit; Syluestri uero temporibus conuenire nequeunt. Constantino enim rerum in Occidente potito, quieta ac tranquilla erant omnia; nullus a gentilibus persecutionis metus. uiuebant Christiani sub eius patrocinio tuti, legibus muniti, priuilegiis ornati, diuitiis et dignitatibus aucti, magistratus ubique, imperatoris exemplo, propitios et beneuolos experti.

»Tota scribendi ratio eui Cypriani ingenium, mores, et disciplinam imitatur. Iisdem pene cum Tertulliano et Cypriano loquendi modis non raro  utitur, ut ubique obseruat Rigaltius. Nouati schisma carpere uidetur, Instruct. XLII. Reprehendit eos, Instruct. LXI, qui dum fratres aduersante mundo, sub armis laborarent, ipsi farti opibus, nec pugnarent, nec pugnanti se sisterent, et cum uiderent fratrem causa schismatis abstentum, optabant nichilominus in castris pacem, indulgentiam nempe lapsis dandam, antequam pax Ecclesie redderetur. Instruct. LuII, disciplinam non esse nimia indulgentia laxandam contendit. Instruct. LII, duo desertorum genera constituit: Est alius nequam, qui scilicet sacrificat idolo; alius in parte recedit, qui presidi offert libellum, concussori pecuniam, ne in Capitolium sacrificaturus pertrahatur. Respicit, inquit Rigaltius, thurificatos, et libellaticos; et hi quidem posteriores uix alio,  quam euo Cyprianico, memorantur. Infinitus essem, si omnia recenserem, que de penitentibus, de martyrii zelo, de fuga in persecutione, de schismaticorum studiis, de pompa funerum, de filiis sub persecutione defunctis non lugendis, de Iudeis, etc., cum Cypriano communia habet.

»Nulla, ne quidem leuissima in toto hoc libello uictorie a Constantino, de Maxentio nuper reportate, nulla signi crucis in celo miraculose apparentis, nulla glorie et felicitatis Constantini, uel immunitatum Ecclesie concessarum mentio, quod tamen ab homine immenso sue religionis zelo flagrante, merito expectari poterat. Argumentum fateor negatiuum,  sed quod non leuem, apud equos rerum estimatores, uim atque auctoritatem habet.

»His ita expositis, restat, ut communem de tempore Syluestri pape sententiam breuiter excutiamus. Eius unica quidem basis et fundamentum est ipsius Commodiani locus, prout in editis habetur Instruct. XXXIII, u. 5, ubi gentiles ad Ecclesiam inuitat:

Intrate stabulis syluestri ad presepe pastoris.
uerum hec non sunt ipsius Commodiani, sed ingenii potius Rigaltiani commentum, et longe aliud respicere uidentur. In codice Sirmondiano, ex quo descripsit Rigaltius, uerba, ipsomet fatente, ita se habent:

 Intrate stabulis syluestri ad presepia tauri.
Alloquitur gentiles nempe, tamquam belluinis animis, moribusque preditos. Hinc uersu precedenti, corda fera et exasperata; Instruct. XXXu, u. 1, Indomita ceruis; u. 5, Noli pecus esse ferinum; u, 17, Quasi bestius errans. Hos igitur, instar taurorum, in syluis campisque palantes inuitat, ut Ecclesie stabula intrarent, ut ad Christi presepe accederent; ubi, ut uerbis proxime sequentibus loquitur, latronibus tuti sub regia tecta manerent. Non dubito igitur, quin cum cl. Dodwello leui mutatione legendum sit: Intrate stabula Syluestris ad presepia tauri: Syluestris plurali numero pro Syluestreis; utroque enim modo scribebant ueteres.«---Hec hactenus, et forsan plus satis ex doctissimo Caueo. Hic solummodo adhuc obseruo, quod Sirmondus legit: Intrate stabiles uestra  ad presepia tauri. In apographo autem erat: Intrate stabilis Syluestri ad presepia tauri. Tandem obseruo, quod cl. Schreckhius in historia christiana parte Iu, pag. 489 et cl. Oelrichs  sententie dodwelliane accedant.



ARTICULUS II. De libello quem Commodianus composuit.

Opusculi diuisio et scopus.---Opusculum Commodiani instructiones aduersus gentium Deos inscriptum, octoginta  uniuersim complectitur capita: quorum priora sex et triginta ad homines potissimum diriguntur a christiana religione alienos; quibus uanitate impiorum numinum demonstrata, eos ad suscipiendam Christi religionem hortatur; que autem sequuntur  usque ad quadragesimum quartum, Iudeos respiciunt, quos auctor ad christiani nominis societatem grauiter inuitat; ubi simul de antichristo, de iudicio et resurrectione uerba facit: reliqua uero ad erudiendos precipue catechumenos, Deique religiosos cultores, et singillatim ad penitentes pertinent; ne obliti scilicet christianorum officiorum ad secularia redeant.

Stylus auctoris.---Scripsit Commodianus mediocri sermone, quasi uersu, inquit Gennadius. Nimirum Rigaltio  interprete  : »uersibus faciendis nec leges nec modulos seruat: maior ubique acrostichidis ratio, quam metri. Acrostichides uero sunt ex cuiusque pematii titulis constructe, sic adsignata cuique uersui littera, ut a primo cuiusque pematii uersu totus deinceps pematii titulus per litteras uersuum primas decurrat.« Alicubi tamen deficit hec norma, ut suis locis animaduersum est a uiris eruditis  . uersus autem Commodiani ita sunt comparati, ut numerus Hexametri carminis utrumque seruetur, neglecta syllabarum quantitate, sicut in psalmo trochaico S. Augustini contra partem Donati, qui eius scriptis contra Donatum, tom. IX operum premittitur: uel sicut in aliis apud illustrem Scipionem Maffeium dissert.  Sopra i uersi  ritmici, pag. 186, seqq. et in hexametris codici latino-biblico premissis circa annum Christi 750, a Gregorio cardinali apud Iustum Fontaninum, in appendice ad discum argenteum uotiuum, pag. 86, uel ut in carminibus politicis recentis Grecie solet fieri, uel quale carmen hexametron grecum ex psalterio Ms. murbacensi edidit celeberrimus Montfauconius in Paleographia Greca, pag. 220.

Ad rationem autem scribendi quod attinet, durior illa quidem, quia et insolentes in Latio uoces passim adhibite; sed uicissim grece ac latine antiquitatis scita non uulgaria interserit auctor, ut uiris doctis obseruatum.

Operis pretium, et censura.---Ceterum in hoc ecclesiastice uetustatis monumento spectatur imprimis antiqua  pietas: eius enim Auctor ubique se prodit uirum bonum, uere christianum, ab omni glorie secularis fastu alienum, et caritatis, que proprie christianum decet, cultorem egregium. At illud non est dissimulandum, neuis aliquot inspersum esse libellum, quos cum nonnullis uetustiorum Patrum communes habet Commodianus: cuiusmodi sunt, que narrantur de Angelis desertoribus, unde nati gigantes  ; de chiliasmo, de anastasi prima, de felicitate terrena, etc.  : que quidem in causa fuisse uidentur, cur opusculum inter Gelasii apocrypha recenseretur: quemadmodum in eumdem censum referuntur item ob suos neuos Clemens Alexandrinus, Arnobius, Lactantius, Sulpicius Seuerus, aliique prestantissimi Auctores. uerum haud ita est accipienda Gelasii censura, ut eiusmodi uestutiorum scriptorum  opera prorsus reiicienda existimentur; perinde ac si ea summus ille pontifex ab Ecclesia omnino proscribat, inquit magnus Baronius  , sed ut publica in Ecclesia lectione priuentur. Qua de re nos alibi ex cl. Fontaninio  plura obseruasse meminimus, scribit  perdoctus Gallandius  , ex quo hec deprompsimus.

Iudicium cl. Dupinii de stylo, Auctoris charactere, operisque pretio.---A censura Gallandii non multum abludit perdocti Dupinii  de Commodiano, eiusque libello crisis. Stilus eius, inquit hic, est durus, uerba barbara, et cogitationes demisse. Auctor uidetur fuisse bonus, simplex, humilis, beneficus, Christi amore flagrantissimus, eius religioni addictissimus, moribus austeris, uitio infensissimus, omnia seculi huius bona parui faciens, quique optimus monachus fuisset, sicut obseruauit Rigaltius. Non erat tamen indoctus, atque imperitus; multa enim erudita, ad scientiam profanam pertinentia, in eius opere habentur; immo nonnulla inueniuntur de gentilium diis rara, et exquisita. uidetur esse mentis sane, acris, et  christianis preceptis moralibus instructissime.

Operis huius synopsis seu analysis.---In tres partes diuidi potest hoc opusculum. Prima, que triginta et sex strophas continet, inscripta est gentilibus, quos ad christianam religionem amplectendam hortatur, postquam deos, quos adorant, fictitios esse demonstrauit. Secunda inscripta est Iudeis, quos etiam ad fidem christianam amplectendam hortatur, ostendens legem fuisse figuratiuam. De antichristo, iudicio ultimo, et resurrectione disserit. Ultima inscripta est christianis catechumenis, fidelibus et penitentibus, quibus precepta moralia optima dat; a stropha quadragesima sexta incipit.

Apud hunc auctorem ueterum errores plerique inueniuntur. Docet demones esse angelos mulierum  amore corruptos, ex quorum cum illis commercio gigantes nati sunt; mundum post sex mille annos finitum iri; Neronem esse antichristum, duplicem fore resurrectionem: resurrectionem bonorum ante mille annorum regnum; et resurrectionem illam generalem, que in ultimo iudicio fiet: post priorem resurrectionem bonos mille annos in terra mansuros; posteaque omnes homines iudicandos, malos in ignem precipitandos, et totam nature faciem mutandam.

Precepta eius moralia eximia sunt. Catechumenis commendat, ut uitam peccati expertem agant; penitentibus, dies noctesque orent, uitamque seuerissime exigant, ad delicti ueniam impetrandam. Hortatur fideles, malum uitent, odiumque deponant,  affirmans martyrium illis non profuturum, si fratres odio haberent. Apostatis peccati sui enormitatem exhibet. Monet omnes christianos, ut cum Christi milites sint, aduersus affectus suos continuo dimicent. Spectaculis profanis adesse prohibet. Mulieribus christianis commendat, ut sint modeste, luxum fugiant, et uestium magnificentiam. Optima precepta dat pastoribus, et presbyteris, ut ministerio suo rite fungantur, uitam agant inculpatam, et auaritie expertem; imprimis autem pauperibus succurrant;  diuitibus, ait, ne propter diuitias suas mente elatiores fiant, sed eas egenis impertiantur, illos iuuent, egros inuisant, ac indigentes nutriant. Filiorum et cognatorum mortem non esse complorandam dicit. Funebres pompas et funera splendida damnat. Eos acriter reprehendit, qui in templo silentium non obseruant. »Dixit Domini sacerdos,« inquit  , »Corda ad Deum tollite; respondetis uos ea ad illum habere, et mox a promisso disceditis. Deum orat pro plebe, interea fabulas inter uos uicissim narratis, ridetis, aliene fame obtrectatis, sermones inconsideratos seritis, quasi abesset Deus, qui omnia fecit, uidet et audit.« Deum precantibus ait cor suum purificent, priusquam ad preces se conferant. Uno uerbo, harum instructionum pars ultima eximias continet  cohortationes, quibus Christiani uirtutem sectentur, et uitium fugiant, et commonitiones aduersus mores Christianorum deprauatos, et illius seculi flagitia seculi nostri fere similia. Hactenus perdoctus Dupinius.



ARTICULUS III. De Commodiani editionibus.

De editione Rigaltiana.---Hic tractatus Commodiani diu latuit in tenebris, et primum in lucem productus est elapso seculo, cum Pater Sirmondus eum de antiquo manuscripto exscripsisset  . Rigaltius hoc exemplum anno 1649, uel potius anno 1650, typis excudi iussit. Quantum uero cure atque laboris Rigaltius Commodiano impenderit, ipsemet his uerbis  declarat: »Libelli uetus exemplar,« inquit  , »apographum habui tantum ab eximio uiro Iacobo Sirmondo; sed fedis ubique fere mendis corruptum. ueterem scripturam, uel ipse Sirmondus habet, uel unde haberi queat, scire non diffitetur. Ego quidem ualde assentior existimantibus, futilem esse, atque fallacem, immo plerumque in hac litterarum parte perniciosam coniectandi licentiam: sed ex istius libelli apographis constat, manum illam antiquam fuisse iam pridem deprauatissimam. Itaque quod fieri solet in desperatis, libuit in isto misello Commodiano  periculum facere, si qua posset industria libellus scriptoris antiquissimi editione  nostra reformari ac restaurari.---Ceterum, qualiscumque iste Commodianus esse uidebitur, ab Gennadio primum, inde ab Gelasio citatus; hoc tandem seculo in Sirmondi manibus apparuit squallidus,  tamquam ex uinculis ac diutino apud Barbaros situ, uindicias poscens. Nec uindicem sane alium optare potuit prestantiorem Sirmondo. Nam exinde ostensus et communicatus amicis, benigne excipi ac foueri cepit. Neque ipsum hac editione sperare aliud uelim, quam ut oblatus iterum Sirmondo, plena demum ac iuxta apud eum manumissione prodeat, liberali schemate tersus ac nitidus. Interea uero dum id properatur, magne auctoritatis manumissorem exoratum cupio; ac, pro uiri benignitate, confido fore, bonas ut in partes accipiat, horas aliquot a me impensas homini christiane pietatis ac discipline sanciende studiosissimo: nimirum ut appareat hodie Cypriano, sicut Minucius nuper adstitit Tertulliano: et iam uterque doctor suo gaudeat sequaci: uterque  item minister suo seruiat magistro, siue sacerdoti. Seculum iste suum malis moribus inquinatissimum castigat, acer ubique et horridus monitor: quasi prophetico furore carminum sonos fundit, negligens ordinis, negligens elegantiarum, asyndeta uel anacoluta passim, ut tamen existat in ipso neglectu cura et facultas, et uis aliqua dicendi.---Obseruationibus meis hoc presertim studui, de scriptoribus euo Commodiani proximis apponere, quod obscuris daret lucem. Coniecturas proposui, quales absque exemplaribus antiquis prestare nemo debeat; quibus tamen uti minime pudeat, quamdiu non contradicent exemplaria.« Hucusque Rigaltius.

Recensio editionum huius libelli.---Primus itaque Commodianum e Iacobi Sirmondi apographo admodum  mendoso edidit Nicolaus Rigaltius, Tulli Leucorum apud S. Belgrand et I. Laurentium typogragraphos regios, anno 1650, in-4o  , additis notis eruditis. Deinde subiectus est ad calcem Cypriani, Minucii, Arnobii, et Iulii Firmici, qui eiusdem Rigaltii et Philippi Priorii cura illustrati prodierunt, Parisiis, 1666, in-fol. Deinde omissis Rigaltii notis, tom. XXuII Bibliothece Patrum, Lugduni, 1677, in-fol. Ab eo tempore cum Rigaltii animaduersionibus, Dodwellique dissertatione, et prefatione D. Henrici Leonardi Schurtzfleischii recusus est Witteberge, 1705, in-4o. Supplementum notarum in illum scriptorem ex Ezech. Spanhemii Bibl. cum laudati Schurtzfleischii Glossario et indice separatim excusum est Witteberge, 1709, in 4o. Posteriori sue Minucii  Felicis editioni Commodianum quoque notis suis et Rigaltii illustratum subiunxit uir clarissimus Ioannes Dauisius Cantabrigie, 1711, in-8o. Eumdem scriptorem exhibet etiam petarum latinorum collectio pisaurensis, tom. uI, anno 1756. Postremo uenetiis, anno 1767, in Bibliotheca uet. PP. tom. III, a pag. 621---653, recusus habetur Commodianus: suam autem Gallandius expressit editionem ad normam posterioris Rigaltiane Parisiensis, eiusdem notis, cum dauisianis obseruationibus textui suppositis,  propriisque subinde animaduersionibus adiectis. Gallandii editionem secutus est cl. P. Dominicus Schramm Banthensis Benedictinus in analysii SS. Patrum, tom. uI, Auguste uindelicorum 1784, a pag. 483---518. Ex manuscripto codice S. Albini Andegauensis loca quedam Commodiani emendauit Baluzius ad Cyprianum, pag. 454, 455, 458. Claudit recensionem opusculi huius Caueus  optimis hisce Rigaltii uerbis: »Usus et efficacia libelli huiusce fuerit constans et perpetuus amor Christi; animus ad martyrium fortis; pietas erga pauperes maxima. Hoc preterea scire uitia, que etiamnum Ecclesiam dehonestant, esse uetustissima: infinitam semper fuisse de rebus diuinis disputantium multitudinem, paucissimos uero Christianos.«



ARTICULUS Iu De Antonio Carminis aduersus gentes auctore.


Carmen aduersus gentes Commodiano subiectum; perperam Paulino Nolano attributum.---Commodiano adnectitur ob argumenti affinitatem a perdocto Gallandio Carmen ad gentes, quod sub nomine sancti Paulini Nolani superiore seculo desinente, in lucem extulit Ludouicus Muratorius. At carmen hoc Paulinum auctorem non agnoscere, sed alium nomine Antonium, ex ethnica superstitione ad Christi fidem conuersum, primus recte obseruauit Ioannes Lironius Benedictinus in opere anno 1717 Parisiis edito et gallice inscripto: Les Aménités de la critique, ou dissertations et remarques nouuelles sur diuers points  de l'antiquité ecclésiastique et profane: de quo preter Auctorem Bibliothece historice et critice scriptorum congregationis S. Mauri  uidesis Diarium eruditorum Parisiense  .

Quis fuerit Antonius ille disquiritur.---Quis porro fuerit Antonius ille carminis auctor, haud equidem assequi ualeo. Si grece scripsisset, facile fortasse inter Grecos occurreret, cui carmen referretur acceptum. Sed requirendus Auctor inter Latinos.

Fabricii coniectura de Antonio Fussalensi reiecta.---Et Fabricius quidem a tergo inscriptionis sui delectus argumentorum Hamburgi euulgati anno 1725 carmen, de quo agimus, cuidam Antonio Fussalensi adscribit, nulla reddita ratione cur demum ita censeat. Quodsi uero Antonium illum Fussalensem respexerit,  cuius meminit sanctus Augustinus  , a uero longe aberrasset uir eruditus. Nostrum enim Antonium priusquam Christo nomen daret, impio falsorum numinum cultui fuisse addictum, uariis ex locis compertum habemus. Et primum quidem statim ab initio ait :

Discussi, fateor, sectas Antonius omnes.

 Deinde pluribus interiectis, postquam deorum fabulas retulisset, subdit :

Hec ego cuncta prius, clarum cum lumen adeptus,
Neque diu incertum, et tot tempestatibus actum.
Sancta salutari suscepit Ecclesia portu,
Postque uagos fluctus tranquilla sede locauit.

Et mox :

Ut modo qui nobis errorem mentis ademit,
Hic meliore uia paradisi lumina pandat.

uerum Augustinianus Antonius episcopus fussalensis, catholicis parentibus ortus fuisse perhibetur. Sic enim de eo sanctus pater  .

»Fussala  , dicitur hipponensi territorio confine castellum: antea ibi numquam episcopus fuit. Obtuli non petentibus quemdam Antonium, qui mecum tunc erat, in monasterio quidem a nobis paruula etate nutritum.«

 Quo iure auctor existimatur Antonius Hieronymianus?---In  aliam porro sententiam abierunt Historie litterarie gallice scriptores clarissimi e congregatione S. Mauri, alium adferentes Antonium, cuius mentio fit in Epistolis hieronymianis  . At eorum etiam opinatio mera coniectura est, non innixa ulli fundamento.

Que in eo recudendo a Gallandio cura exhibita?---Exegit Gallandius Carminis antoniani editionem ad exemplum posterioris muratoriane de anno 1736, typis uerone, cum notis eiusdem Muratorii, quibus preterea intexuit obseruationes eruditas, quas ad idem Antonii Carmen illustrandum publici iuris fecerat Cornelius uonckius . Neque illa pretermittenda Gallandius putauit, que in recensione  Speciminis critici uonckiani fuerunt ab Anonymo in Actis eruditorum lipsiensibus  animaduersa.





COMMODIANI INSTRUCTIONES ADuERSUS GENTIUM DEOS PRO CHRISTIANA DISCIPLINA: PER LITTERAS uERSUUM PRIMAS. [42Kb] 



I.---PRAEFATIO.


Prefatio nostra uiam erranti demonstrat;
Respectumque bonum, cum uenerit seculi meta;
Aeternum fieri: quod discredunt inscia corda:
Ego similiter erraui tempore multo,
 Fana prosequendo, parentibus insciis ipsis.
Abstuli me tandem inde, legendo de Lege.
Testificor Dominum; doleo: pro ciuica turba!
Inscia quod perdit, pergens deos querere uanos.
Ob ea perdoctus, ignaros instruo uerum.



[84Kb] II.---INDIGNATIO DEI.


In lege precepit Dominus celi terre marisque:
Nolite, inquit, adorare deos inanes,
De manibus uestris factos ex ligno uel auro;
Indignatio mea neuos disperdat ob ista.
Gens ante Mosen rudis, sine lege morata,
Nesciensque Deum, morientes deos orabant,
Ad quorum effigies faciebant idola uana.
Translatis Iudeis Dominus de terra Aegypti,
Imposuit legem postmodum, et ista precepit
Omnipotens, sibi soli deseruire, non illis.
De resurrectione quoque docetur in ipsa,
Et spe, fortunatum rursum in euo uiuendi,
Idola si uana relinqantur, neque colantur.



III.---CULTURA DAEMONUM.


Cum Deus omnipotens, exornaret mundi naturam,
uisitari uoluit terram ab Angelis istam,
Legitima cuius spreuerunt illi dimissi:
Tanta fuit forma feminarum que flecteret illos,
 Ut coinquinati non possent celo redire.
Rebelles ex illo contra Deum uerba misere.
Altissimus inde sententiam misit in illos;
De semine quorum gigantes nati feruntur.
Ab ipsis in terra artes prolate fuerunt;
Et tingere lanas docuerunt, et quecumque geruntur.
Mortales et illis mortuis simulacra ponebant.
Omnipotens autem, quod essent de semine prauo,
Non censuit illos recipi defunctos e morte.
Unde modo uagi subuertunt corpora multa:
Maxime quos hodie colitis deos et oratis.



Iu.---SATURNUS.


Saturnusque senex; si deus, quando senescit?
Aut si deus erat, cur natos ille uorabat
 Terroribus actus? sed quia deus non erat ille
uiscera natorum rabie monstrosa sumebat.
Rex fuit in terris, in monte natus Olympo;
Nec diuinus erat, sed deum sese dicebat.
uenit inops animi lapidem pro filio sorpsit.
Sic deus euasit: dicitur modo Iuppiter ille.



[78Kb] u.---IUPPITER.


Iuppiter hic natus in insula Breta Saturno,
Ut fuit adultus, patrem de regno priuauit.
Proinde nobilium uxores sororesque delusit.
Preterea, sceptra fecerat faber illi Pyracmon.
Initio celum terram Deus et mare fecit:
Terribilis autem iste, medio tempore natus,
Ex antro processit iuuenis, furtimque nutritus.
Respice quod rerum auctor est Deus, non Iouis ille.



uI.---DE FULMINE IPSIUS IOuIS.


Dicitis o flulti, Iouis tonat: fulminat ipse:
Et si paruulitas sic sensit, cur annis ducentis
Fuistis infantes; numquid et semper eritis?
uersa in maturum infantia, non capit euum
 Lusus: puerilis etas cessit, sic et corda recedant.
Moribus uirilibus consilia uestra debentur.
Insipiens ergo Iouem tonitruare tu credis;
Natus hic in terris lacte caprino nutritur.
Ergo si illum deuorasset Saturnus,
In istis temporibus quis pluebat illo defuncto?
Presertim si mortali patre deus nasci credatur,
Saturnus in terris senuit, et defecit in ipsis.
Illum non aliquis prophetauit prenasci.
uel si tonat ipse, lex ab ipso lata fuisset.
 Seducunt historie per uates conficte.
Ille autem in Creta regnauit, et ibi defecit.
Omnipotens uobis factus Alcmenes amator;
uiuos ipse modo similiter amaret, si uiueret ille,
Impuros oratis, et dicitis esse celestes,
Semine mortali natos de gigantibus illis.
Auditis, et legitis natum in terra fuisse;
Unde bene meruit corruptor ascendere celum?
Dicitur et fulmen cyclopas illi fecisse;
Immortalis enim habuit a mortalibus arma.
Tot rerum criminibus, parricidam quoque suorum,
Ex auctoritate uestra contulistis in altum.



uII.---DE SEPTIZONIO ET STELLIS.


De circulo zone fallit uos imperitia uestra,
 Ex eoque forte Iouem experitis orandum.
Saturnus fertur ibi, sed stella; nam ille
Expulsus a Ioue, aut Iouis in stella credatur:
Poli qui sidera tractauit, solique sator,
Troianis qui bellum fecit, uenerem almam amauit,
Ipsis sideribus aut Mars cum ipsa deprensus
Zelo maritali; deus nominatur aduliscens.
O nimium stulti, qui putatis Maios ab astris,
Nascentes regere, aut totam mundi naturam!
In uulnera positi, et ipsi sub fata uiuentes
 [80Kb] Obsceni, curiosi, bellatores impie uite;
Et filios totidem mortales illi fecere;
Terribiles omnes, stulti, septizonio fortes.
Si stellas colitis, colite et bis sena sigilla;
Tum arietem, taurum, geminos, ferumque leonem.
Et denique uadunt in piscibus: eoque, probabis.
Lex sine lege fuga uestra, quod uult esse ualebit.
Lasciua uult esse, sine freno uiuere querit.
Ipsi quod uultis eritis, et deos et deas oratis.
Sic ego colui dum erraui, quod modo culpo.



uIII.---DE SOLE ET LUNA.


De sole et luna, licet sint presentanea nobis,
Erratis, quod ego prius, putatis oranda.
Sunt quidem in astris, sed non sua sponte currunt.
Omnipotens illos, cum conderet omnia primum,
Locauit ibidem cum stellis quarta dierum.
 Errorem antiquus quin cum ***
Et quidem in lege iussit, ne quis illos adoret.
Tot deos oratis, qui nichil de uita promittunt.
Lex quorum in terra non est, nec ipsi predicti.
uos autem seducunt sacerdotes pauci,
Numinis quid dicant aliquid morituri prodesse,
Accedite, legite, et discite uerum.



IX.---MERCURIUS.


Mercurius uester fiat cum Saraballo depictus.
Et galeam aut pileum pinnatus, et cetera nudus.
 Rem uideo miram, deum cum saccello uolare.
Currite pauperculi cum gremio quo uolat ille,
Ut sacculum effundat; uos extunc estote parati.
Respicite pictum, quoniam uobis sic ab alto
Iactabit nummos; uos tunc saltate securi.
uane, non insanis? colere deos pictos in axe?
Si uiuere nescis, cum bestiis perge morari.



X.---NEPTUNUS.


Neptunum facitis deum ex Saturno pronatum:
Et tridentem gerit, ut pisces suffigere possit.
Patet esse deum cumatilem illo paratu.
Troianis non ipse cum Apolline muros eduxit?
Unde deus factus inops cementarius ille?
Non cyclopem genuit monstrum? non maius et ipse
uiuere non poterat de suo? quod structura gerebat.
 Sic genuit generatus, qui fuit iam mortuus olim.



XI.---APOLLO SORTILEGUS, FALSUS.


Apollinem facitis citharedum atque diuinum.
Primum de Maia natus in insula Delo,
Oblata mercede postmodum structor, obsecutus
Laomedonti regi Troianorum muros eduxit.
Locauitque sese, quem deum seducti putatis:
Ossibus cuius amor Cassandre flagrauit,
Subdole quem lusit uirgo, falliturque diuinus.
Officio ueruecis potuit scire bicordem.
 [130Kb] Repudiatus enim discessit inde diuinus.
Terruit hunc uirgo specie, quam ille deberet.
Illa prior que debuerat deum amauisse,
Lasciuiens qui Daphnem sic cepit amare:
Et tamen insequitur, dum uult uiolare puellam;
Gratis amat stultus, nec potuit consequi cursu.
uel, si deus erat, occurreret illi per auras.
Sub tectis illa prior uenit, remansit que diuinus.
Fallit uos gens hominum, nam uictu tristi fuerunt.
Admeti pecora quoque pauisse refertur.
Lusibus impositis dum mitteret discum in altum,
Sublapsum non potuit retinere: prostrauit amicum:
Ultimus ille dies fuit Hyacinthi sodalis.
Si diuinus erat, mortem prescisset amici.



XII.---LIBER PATER, BACCHUS.


 Liberum patrem certe bis genitum dicitis ipsi,
In India natus ex Ioue Proserpina primum.
 Belligerans contra titanas profuso cruore,
Exspirauit enim sicut ex mortalibus unus
Rursus fato suo redditus in altero uentre
Percipit hoc Semele iterum Iouis altera Maia.
Abscisso cuius utero, prope partum defuncte,
Tollitur, et datur Niso nutriendus alumnus,
Ex eo bis natus, Dionysus ille uocatur,
Religio cuius in uacuo falsa curatur.
Bacchantur et illi, qualia nunc ipsi uidentur
Aut periculones Mimnermonisque futores,
Conspirant in malo, proludunt ficto surore,
Ceteros ut fallant, dicturos numen adesse.
Hinc manifeste uides homines simile uiuentes,
uino permotati primus quod expresserat ille,
Sub ludicro suo honorem illi dedere.



XIII.---INuICTUS.


Inuictus de petra natus, si deus habetur,
 [36Kb] Nunc ergo retro uos de istis date priorem.
uicit petra deum; querendus est petre creator.
Insuper et furem adhuc depingitis esse;
Cum si deus esset unquam, non furto uiuebat.
Terrenus utique fuit, et monstriuora natura.
uertebatque boues alienos semper in antris,
Sicut et Cacus, uulcani filius ille.



XIu.---SYLuANUS.


Siluanus unde deus iterum apparuit esse?
Inde forte placet, eo quod bene fistula cantat,
Largitur quoniam lignum; nam forte non esset.
uenalem emisti dominum cum empseris illi.
Aspice, deficit lignum. Quid illi debetur?
Non te pudet, stulte, tales adorare tabellas?
 Unum quere Deum, qui post mortem uiuere diat.
Secde ab istis qui sunt biothanati facti.



Xu.---HERCULES.


Hercules quod monstrum auentini montis elisit,
Euandri qui solitus erat armenta furari;
Rustica mens hominum, indocilis quoque, pro laude
Cum gratias agere uellent, absenti tonanti.
uouerunt hostias inepti, ut deo orando,
Lactentes aras in memoriam sibi fecerunt.
Ex eo prouenit de uetusto more colatur.
Sed deus hic non est, licet fuit fortis in armis.



XuI.---DE DIS DEABUSQUE.


Dicitis esse deos, qui sunt manifeste cruenti:
Et dicitis fata genesis adscribere uobis.
 [203Kb] Dicite nunc ergo quibus primum sacra ferantur.
Inter utrinque uias, mors immatura uagatur,
Si tribuunt fata genesis, cur deum oratis.
Deciperis uane, qui manes queris orare,
Et qui fabricantur dominos tibi nuncupas esse.
Aut feminas quoque nescio quas deas oratis,
Bellonam et Nemesim deas, Fariam una celestem,
urgines, et uenerem, cui coniuges uestre delumbant.
Sunt alia preterea demonia fanis,
Que nec numerantur adhuc, et in collo feruntur,
Ut nec ipsi sibi, possint rationem reddere. Pestes
Exportari magis in ultimas terras deberent.



XuII.---DE SIMULACRIS EORUM.


 Deludunt uos pauci scelerati uates inanes.
 Extricare suam dum querunt uitam;
Subornant aliis esse sub mysteria falsum.
Inde simulantes concuti numine quodam,
Maiestatemque canunt, et se sub figura fatigant.
uidistis sepe Dindymarios, quali fragore
Luxurias ineunt dum furias fingere querunt,
Aut cum dorsa sua allidunt spurca bipenne:
Cum doctrina sua seruant quod cruore sanant.
Respicite quo non illos nomine cogunt,
Ipsis qui se primum compununt integra mente.
Sed stipem ut tollant, ingenia talia querunt.
Ex eo uidete, quoniam sunt omnia ficta.
Obumbrant populum simplicem, perituri ni credant.
Res semel in uano de uetustate processit,
Ut uaticinanti credatur prodenti falsa.
 Maiestas autem illorum nulla locuta est.



[113Kb] XuIII.---DE AMMUDATE ET DEO MAGNO.


Diximus iam multa de superstitione nefanda,
Et tamen exsequimur, ne quid preterisse dicamur.
Ammudatemque suum cultores more colebant:
Magnus erat illis, quando fuit aurum in ede.
Mittebant capita sub numine quasi presenti.
uentum est ad summum, ut Cesar tolleret aurum:
Defecit numen, aut fugit, aut transit in ignem.
Auctor huius sceleris constat, qui formabat eumdem
Tot uiros et magnos seducit false prophetans;
Et modo reticuit qui solebat esse diuinus.
Erumpebant enim uoces, quasi mente mutata;
Tanquam illi deus ligni loqueretur in aurem.
Dicite nunc ipsi, si non sint numina falsa?
Ex eo prodigio quot perdidit ille propheta?
 Oblitus est iste prophetare, qui ante solebat.
Monstra adeo ista ficta sunt per uiniuoraces;
Audacia quorum damnabilis numina fingit.
Gestabant enim, et aruit tale sigillum:
Nam et ipse silet, nec ullus de illo prophetat
Omnino, sed uos ipsos perdere uultis.



XIX.---NEMESIACIS uANIS.


Non ignominium est, uirum seduci prudentem,
Et colere talem, aut Dianam dicere lignum?
 Mane ebrio, crudo, perituro creditis uiro;
Ex arte qui ficte loquitur quid illi uidetur:
Seuere dum agit, sibi uiscera pascit.
Incopriat ciues unus detestabilis omnes.
Adplicuitque sibi, simili collegio facto,
Cum quibus historiam fingit, ut deum adornet.
Ipse sibi nescit diuinare, ceteris audet.
Succollat, quando libet, eum, et quando deponit.
uertitur a se rotans cum ligno bifurci;
Ac si putes illum afflatum numine ligni.
Non deos uos colitis quos ipsi false prophetant;
Ipsos sacerdotes colitis, in uano timentes.
Sed si corde uiges, fuge iam sacraria mortis.



XX.---TITANES.


Titanas uobis Tutanos dicitis esse.
 Immites tacitos sub culmine uestro rogatis.
Tot lares, ediculas, simulacra ficta Titano.
Adoratis enim stulti malo leto defunctos;
Non legem ipsorum legentes: non ipsi loquuntur.
Et deos audetis eramine dicere fusos.
Solueritis eos magis in uascula uobis.



XXI.---MONTESIANIS.


Montes et deos dicitis: dominentur in auro.
Obscurati malo, aliena mente iuuantes.
 [19Kb] Nam, si purus animus et mens serena maneret,
Tu tibi de illis ipsi disputare deberes.
Excordaris homo, si putas, ut ipsi te saluent.
Seu regant, seu minuant. Si quid tu sani requiris,
Iustitiam legis quere magis: illa salutis
Auxilium portat, et fieri dicit eternum.
Nam quod in uanis sequeris, per tempora gaudet.
In breui letaris, et postmodum plangis in imis.
Subtrahe te illis, si uis resurgere cum Christo.



XXII.---HEBETUDO SAECULI.


Heu doleo, ciues, sic uos hebetari de mundo!
Excurrit alius ad sortes, aues aspicit alter,
Balantum cruore fuso, manus inspicit alter,
Et cupit audire responsa uana credulus.
Tot duces, et reges ubi sunt consulti de uita,
 uel portenta sua scisse quid profuit illis?
Discite queso bonum, ciues, simulacra cauete:
Omnipotentis enim in lege querite cuncti.
Sic ipsi complacuit Domino dominorum in altis,
Ad probationem nostram demonas in mundo uagari
 Et tamen exalia parte mandata premisit
Celestes fieri qui relinquunt aras eorum.
Unde non hoc curo disputare paruo libello:
Lex docet, in medio ciet, Consulite pro uobis.
In duas intrastis uias, condicite rectam.



XXIII.---DE UBIQUE PARATIS.


Dum uentri seruis, innocentem esse te dicis,
Et quasi communis facis te ubique paratum.
ue tibi stulte homo, mortem circumspicis ipse.
Barbaro de more sine lege uiuere queris;
Ipse tibi hymnificas etiam insinere de uerbo,
Qui simplicem fingis: simpliciter uiuo cum isto.
uiuere te credis, dum uentrem cupis implere.
Exiguus tua in domo residere praue;
 Paratus ad epulas, et refugiscere precepta.
Aut quia discredis Deum iudicare defunctos;
Rectorem celi facis te inepte pro illo.
Aspicis ad uentrem, quasi tu sis prouidus illi.
Tu modo profanus, modo sanctus esse uideris.
 [5Kb] In supplicem prodis dei, sub aspectu tyranni.
Senties in fatis cuius modo lege iuuaris.



XXIu.---INTER UTRUMQUE uIuENTIBUS.


Inter utrumque putans dubie uiuendo cauere,
Nudatus a lege, decrepitus luxu precedis.
Tot uane prospicis, quid queris iniqua?
Et quidquid egisti instinc remanere defuncto,
Respice tu stulte: non eras, et ecce uideris.
Unde processisti nescis, nec unde nutriris;
Tu Deum excelsum fugis tue uite benignum,
Rectoremque tuum, qui te magis uiuere uellet:
uertis te in faciem et dorsum deo remittis:
Mergis te in tenebras, dum putas te in luce morari.
Quid in synagoga decurris ad phariseos,
 Ut tibi misericors fiat, quem denegas ultro?
Exis inde foris, iterum tu sana requiris.
uis inter utrumque uiuere, sed inde peribis.
Insuper et dicis: Quis est qui a morte redemit?
Ut credamus ei, quoniam ibi pene aguntur,
Eia non sic, ut putas esse, maligne.
Nam illi prodest post funera, recte qui uixit.
Tu tamen mox moriens duceris in loco maligno:
In Christo credentes autem in loco benigno:
Blanditurque quibus heret amenitas illa.
uobis autem dubiis, in uos sine corpore pena,
Suscitat in fratrem tortoris ordo clamare.



XXu.---QUI TIMENT, ET NON CREDENT.


Quamdiu, stulte homo, Christum agnoscere non uis?
 uitas agrum pinguem, et sterili semina iactas.
In sylua manere queris, ubi latro moratur.
Tu dicis, et ego Dei sum; et foras oberras.
Ingredere iam nunc toties inuitatus in aulam.
Matura iam messis, tempus totidemque paratum.
Ecce modo mete: quid? non te penitet? inde
Nunc, si non habes, collige: uindemia uina.
Tempus adest uite credendi tempore mortis.
Est Dei lex prima fundamentum postere legis.
Te quidem signabat crediturum in lege secunda,
Nec mine ex ipso, sed ex ipsa tibi potentes:
Obstupe iam factus, iura te credere Christo;
Nam testamentum uetus de illo proclamat.
Credere enim opus est tantum in ipso defuncto,
Resurgere posse, uiuere tempore toto.
 Ergo si quis ea discredis esse futura,
Dummodo uincetur reus in morte secunda,
Euentura canam paucis in isto libello.
Nam cognosci potest, ubi sit spes anteponenda.
Tamen uos adhortor quantocius credere Christo.



XXuI.---REPUGNANTIBUS ADuERSUS LEGEM CHRISTI DEI uIuI.


Respuis infelix bonum discipline celestis,
Et ruis in mortem, dum uis sine freno uagari.
Perdunt te luxuria et breuia gaudia mundi:
Unde sub inferno cruciaberis tempore toto.
Gaudia sunt uana quibus oblectaris inepte.
Non illa te reddunt hominem fuisse defunctum?
 [63Kb] Anni te non possunt iam triginta reddere doctum?
Nescius si primum errasti, respice canum.
Tu putas nunc uitam istic perfrui letam
Iniurias inter: ibi sunt damna tuorum,
Bella, uel infande fraudes, cum sanguine furta,
Ulceribus corpus uexatur, gemiturque ploratur,
Seu leues inuadit, aut longo morbo teneris,
Aut natis orbaris, aut perdita coniuge defles.
Deseritur totum: heu! ruunt dignitates ab alto,
uitiis, pauperie, dupliciter certe, si languis:
Et dicis uitam, ubi uitrea uita mortalis?
Respice iam tandem hoc tempus irritum esse:
Sed in futuro tibi spes est sine dolo uiuendi.
uiuere uolebant utique paruuli rapti,
Sed uita priuati iuuenes senescere forte,
 Letitios dies, perfruique ipsi parabant;
Et tamen inuiti reponimus omnia mundo.
Gens et ego fui peruersa mente moratus,
Et uitam istius seculi ueram esse putabam;
Mortemque similiter sicut uos iudicabam adesse;
Cum semel exisset, animum periisse defunctum.
Hec autem sic non sunt, sed conditor orbis et auctor
Requisiuit enim fratrem a fratre peremptum.
Impie dic, inquit, Ubinam frater? ille negauit.
Sanguis enim fratris ad me proclamauit in altum.
Torqueris, uideo, ubi nil sentire putabas:
Ille autem uiuit, et loca dextera tenet;
Delicias fruitur, quas tu perdidisti, nefande;
Et cum reuocasti seculum; et ille pregressus,
Immortalis erit; nam tu sub tartara planges.
 uiuit certe Deus, qui defunctos uiuere fecit;
Innocuisque bonis ut reddat premia digna:
uesanis autem et impiis tartara seua.
Incipe sentire iudicia Dei, seducte.



XXuII.---STULTE NON PERMORERIS DEO.


Stulte, non permoreris, nec mortuus effugis Altum.
Tu licet disponas nichil te sentire defunctum,
uinceris insipiens: uiuit Deus conditor orbis,
Legitima cuius clamant ualere defunctos.
Tu autem dum preceps sine Deo uiuere queris,
Extinctum in fatis iudicas, et fatale credis.
Non ita disposuit, ut tu putas, Deus eternus,
Obliuitos esse mortuos de gesto priore.
Nunc nobis imperitans fecit receptacula mortis;
Post cineres autem nostros uidebimus illa.
Exuere stulte, qui putas per funera ut non sis;
Rectorem dominumque tuum nil posse fecisti:
Mors autem in uacuum non est, si corde retractes.
Optandum noscas: nam sero senties illum.
 Rector eras carnis; non te certe caro regebat.
Exemptus ab illa, reconditur illa, tu horsum:
Recte mortalis homo separatur a carne:
Idcirco non poterunt oculi mortales equari.
Sic habet abyssus noster de Dei secreto.
Da nunc ergo Deo, fragilis dum moreris, honorem:
Et crede quod Christus uiuum te de mortuo reddet.
Omnipotenti laudes in Ecclesia reddere debes.



XXuIII.---IUSTI RESURGUNT.


Iustitia et bonitas, pax et patientia uera
uiuere post fata faciunt, et cura de actu.
Subdola meus autem, noxia, perfida, praua,
Tollit se in partes, et fera morte moratur.
Impie, nunc audi, quid per malefacta lucraris;
 Respice terrenos iudices, in corpore qui nunc
Excruciant penis diros: aut ferro parantur
Supplicia meritis, aut longo carcere flere.
Ultime tu speras Deum irridere celestem,
Rectoremque poli, per quem sunt omnia facta?
 [119Kb] Grassaris, insanis, detractas nunc et Dei nomen;
Unde non effugies: penas per factaque ponet.
Nunc uolo sis cautus, ne uenias ignis in estum.
Trade te iam Christo, ut te benefacta sequantur.



XXIX.---DIuITI INCREDULO MALO.


Differes, diues, nimium tua cuncta uidendo
Insatiabiliter, quibus adhuc adherere queris.
uiuere post ista, dicis, non spero defunctus.
Ingrate summo Deo, qui sic Deum iudicas esse;
Te qui nesciente protulit, deinde nutriuit:
Ipse prata tua gubernat, uineas ipse,
Ipse gregem pecorum, et quidquid possides ipse.
Nec istis attendis, aut tu regis omnia forte.
Celum hoc et terram et maria salsa qui fecit,
 Reddere decreuit nos ipsos in aureo seclo;
Et modo si credis, uiuitur in Dei secreto.
Disce Deum, stulte, qui uult te immortalem adesse,
Ut gratias illi referas in agone perennes.
Lex docet ipsius, sed quia uagari tu queris,
Omnia discredis, et inde in tartaros ibis:
Mox animam reddis, duceris quo te penitet esse.
Adluitur ibi pena spiritalis eterna;
Lugia sunt semper, nec permoreris in illa,
Omnipotentem Deum iam nunc ibi sero proclamans.



XXX.---DIuITES HUMILES ESTOTE.


Disce, moriture, bonum te ostendere cunctis.
In medio populi quid te facis alterum esse?
uadis ubi nescis, et inscius inde recedis.
Impie tractas, cum ipso corpore sitis
Tu semper diuitias: nimium te tollis in altum,
 Et typhum ducis, nec respicis pauperes ultro.
Subditos nunc uobis, nec parentes pascitis ipsos.
Heu miseri! fugiant longius mediocres a uobis.
 uixit: et, extinxi. Pauper, , clamat.
Mox furiis ageris cum pereas ipse, Charybdis.
Indisciplinati sic uos diuites estis.
Legem datis istis, non uobis paratis ipsis.
Exue te diues tantis malis, Deo peruersus,
Subueniat utique tibi quod nunc operasti, si forte.
Estote comes numinis, dum tempus habetis,
Sicut ulmus amat uitem, sic ipsi pusillos.
Terribilem legem malis, bonis eque benignam
Obserua nunc sterilis, subtutus in prosperis esto:
Tollite corda fraudis diuites, et sumite pacis.
Et spectate malum uestrum. Benefacitis? Adsum



XXXI.---IUDICIBUS.


Intuite dicta Salomonis, iudices omnes.
Uno uerbo suo qualiter uos ille detractat.
 Dona quam et xenia corrumpunt iudices: inde
Inde ius sequitur: datores semper amatis;
Cumque erit causa, uictoriam tollit iniqua.
Innocens sic ego sum, nec uos incuso pusillus,
Blasphemium tollit Salomon quia aperte.
uobis autem Deus est uenter et premia iura.
Suggerit hoc Paulus apostolus, non ego duplex.



XXXII.---SIBI PLACENTIBUS.


Si locus aut tempus fauet, aut persona prouexit;
Iudex esto nouus: quid nunc extolleris inde?
Blasphemas indocilis, de cuius prestantia uiuis,
In fragilitate tanta non respicis unquam.
Per gradus et lucra auidus fortune presumis;
Lex tibi non ulla est, nec te in prosperitate dinoscis.
Auro licet censeantur, bacchent aulica semper;
 Cruciarium Domini si non adorasti, peristi.
Et locus et tempus et persona tibi donatur
Nunc, si tamen credis: sin autem, pro eo timebis.
 [99Kb] Tempera te Christo; et ceruicem illi depone.
Isti honor remanet et tota fiducia rerum.
Blanditur quando tibi tempus, cautior esto.
Ultima fatorum non prouidens que te oportet,
Sine Christo reuiuiscere non potes unquam.



XXXIII.---GENTILIBUS.


Gens sine pastore ferox, iam noli uagare.
Et ego qui moneo idem fui, nescius, errans.
Nunc ideo Domini figuram sumite uestri:
Tollite corda fera et exasperata sursum:
Intrate stabiles Siluestri ad presepe pastoris,
Latronibus tuti sub regia tecta manentes.
In sylua lupi sunt; ideo refugite sub antro.
Bellaris insanis, nec respicis ubi moraris.
Uni crede Deo, uti mortuus uiuere possis;
 Surgas et in regno cum fiet resurrectio iustis.



XXXIu.---ITEM GENTILIBUS IGNARIS.


Indomita ceruix respuit iugum ferre laboris;
 Tunc iuuat in campis crassis satiari siliquis:
Et tamen inuita domatur utilis equa,
Minuiturque ferox esse, primum dedomata.
Gens, homo, tu frater, noli pecus esse ferinum,
Erue te tandem, et tecum ipse retracta;
Non utique pecus, nec bestia es, sed homo natus;
Tu te ipse doma sapiens, et intra sub arma,
Idola qui sequeris, nichil nisi uanitas eui:
Leuia uos corda perdunt pene liberatos.
Ibi aurum, uestes, argentum ulnis refertur:
Bellatur ibi, dein cantatur pro psalmis Amor.
uitam esse putas, ubi ludis, aut prospicis ista?
Sortiris, ignare, extincta, aurea queris:
Inde non effugies pestem, licet ipse diuinus.
Gratiam quam misit Dominus in terra legendam,
 Non requiris eam, sed sic quasi bestius errans.
Aurea prefata uenient tibi secla, si credis,
 [57Kb] Rursus et incipies immortale uiuere semper.
Illud quoque datur scire quod ante fuisti:
Subiectum te prebe Deo, qui cuncta gubernat.



XXXu.---DE LIGNO uITAE ET MORTIS.


Adam protolapsus, ut Dei precepta uitaret,
Belias tentator fuit de inuidia palme;
Contulit et nobis seu boni seu mali quod egit,
Dux nati natiuitatis, morimur indeque per illum:
Ex diuino ipse ut recedens exsul a uerbo.
Finitis sex millibus annis immortales erimus.
Gustato pomi ligno mors intrauit in orbem:
Hoc ligno mortis generamur uite future.
In ligno pendet uita ferens poma, precepta.
Cauete nunc uitalia poma credentes.
Lex a ligno data est homini primitiuo timenda,
 Mors unde prouenit neglecta lege primordi:
Nunc extende manum, et sume de ligno uitali.
Optima lex Domini sequens de ligno processit.
Perdita lex prima; gustat unde licet illi.
Qui deos adorat uetitos, mala gaudia uite.
Respuite gustum; sufficiet scire quod esset.
Si uiuere uultis, reddite uos legi secunde.
 Templorum culturas, demonum fata uitate
uertite uos Christo, et eritis Deo sodales.
Xanta Dei lex est, que mortuos uiuere docet.
Imnum sibi solus Dominus proferre precepit;
Zabolicam legem omnes omnino uitate.



XXXuI.---DE CRUCIS STULTITIA.


De duplici signo dixi, mors unde processit;
Et iterum inde procedere uitam frequenter.
Crux autem stultitia facta est adultere genti.
Rex eternitatis per crucem dirus adumbrat,
Ut sibi nunc credant, o stulti morte uiuentes!
Cain iuniorem occidit, nequam repertus:
Inde Enoch suboles Cainea nati feruntur.
Sic gens iniqua increuit mundo, que nunquam
Transmittit animos in Deum: credere crucem
 uenit in horrorem, et dicunt se uiuere recte.
Lex in ligno fuit prima, et inde secunda.
Terribilem legem primo, cum pace reuenit.
In preuaricationes uanas elati ruerunt:
Traiectum clauis Dominum cognoscere nolunt:
Iudicium cuius cum uenerit, ibi dignoscent.
Abel genus autem credit modo Christo benigno.



[144Kb] XXXuII.---QUI IUDAEIDIANT FANATICI.


Quid? medius Iudeus, medius uis esse profanus?
Unde non effugies iudicium Christi defunctus.
Ipse cecus eras, et ad cecos intras, inepte:
Idcirco cecum cecus in fossam deducit;
uadis ubi nescis, et inscius inde recedis;
Discentes ad doctos eant doctique recedant.
At tu ad eos uadis, unde nichil discere possis.
Exis pro foribus, inde et ad idola uadis
Interroga primum quid sit in lege preceptum;
Dicant illi tibi, si iussum est deos adorare.
Ignorantur enim propter quod maxime possunt.
At illi quoniam rei sunt, ex ipso delicto
Nihil de preceptis Dei nisi mirabile narrant:
 Tunc tamen in fossam secum uos ceci deducunt.
Funera sunt, nimium de illis nota referre.
Aut quia concludit agrum congestus aratri.
Noluit omnipotens illos intelligere regem;
A scelere tanto refugit ipse cruentus.
Tradidit sese nobis superaddita lege,
Inde modo latitant nobiscum rege deserti.
Ceterum in illis si spem esse putatis,
In totum erratis, si Deum et fana colatis.



XXXuIII.---IUDAEIS.


Improbi semper, et dura ceruice recalces,
uinci uos non uultis, sic heredes eritis.
 Dixit Esaias incrassato corde uos esse.
Aspicitis legem, quam Moses allisit iratus.
Et idem Dominus dedit illi legem secundam:
In illa spem posuit, quod uos subsanati reicitis.
Sed ideo digni non eritis regno celesti.



XXXIX.---ITEM IUDAEIS.


Inspice Liam, typum Synagoge fuisse;
Tam infirmis oculis, quam Iacob in signo recepit:
Et tamen seruiuit rursum pro minore dilecta.
Mysterium uerum et typum Ecclesie nostre.
Intuite plene dictum Rebecce de celo:
Unde similantes aliene, Christo credatis.
Deinde Thamar partum geminorum adite:
Ad Cain intendite, primum terre cultorem,
 Et Abel pastorem, qui fuit immaculatus
In fratris exitio offertor mactatus a fratre.
Sic ergo percipite, iuniores Christo probatos.



XL.---ITERUM IPSIS.


Incredulus populus, non est nisi uester, iniqui,
Tot locis et totiens reprobatus lege clamantum,
Et sabbata uestra spernit et tricesimas Altus
Respuit omnino uniuersas uestras de lege,
Ut ne sacrificia faceretis illi precepta;
Mittere qui dixit lapidem in scandalo uestro.
Iniqua si qui non crediderint morte perisse;
Perque alias leges saluari dilectos: inde
 [42Kb] Suspensam in ligno uitam, nec illi creditis,
Ipse Deus uita est: pependit ipse pro nobis.
Sed uos indurato corde subsannatis eumdem.



XLI.---DE ANTICHRISTI TEMPORE.


Dixit Esaias: Hic homo, qui commouet orbem,
Et reges totidem, sub quo fiet terra deserta.
Audite quoniam propheta de illo predixit:
Nihil ego composite dixi, sed neglegendo.
Tum scilicet mundus finitur, cum ille parebit.
In tres imperantes ipse diuiserit orbem:
Cum fuerit autem Nero de inferno leuatus,
Helias ueniet prius signare dilectos.
Res quas Africe regio et Arctoa natio, tota
In septem annis tremebit undique terra,
Sed medium tempus Helias, medium Nero tenebit.
 Tunc Babylon meretrix incinefacta fauilla,
Inde ad Ierusalem perget, uictorque Latinus
Tunc dicet: Ego sum Christus quem semper oratis.
Et quidem conlaudant illum primitiui decepti.
Multa signa facit, quoniam eius pseudopropheta.
Presertim ut credant illi, loquetur imago.
Omnipotens tribuit ut talis euadat.
 Recapitulantes scripturas ex eo Iudei,
Exclamant pariter ad excelsum sese deceptos.



XLII.---DE POPULO ABSCONSO SANCTO OMNIPOTENTIS CHRISTI DEI uIuI.


Desideretur absconsus ultimus sanctus,
Et quidem ignotus a nobis ubi moretur,
Per nouem tribum agens, et dimidiam nobis
O. . . . . . . . . . . . .
Precepitque per legem uiuere priscam:
uiuamus nunc omnes; nouella traditio legis:
Lex ut ipsa docet, aptius iudico uobis.
Obrelicte due tribuum et dimidia: quare
Ab istis dimidia tribuum? ut martyres essent
Bellum cum inferret electis suis in orbem:
Seu certe sanctorum chorus prophetarum
 Consurgeret ad plebem, qui frenum imponeret illis,
Obsceni quos equi trucidarunt calce remissa;
Nec rueret temere ad pacem manus aliquando.
Semote sunt iste tribuum, et mysteria Christi
Omnia per istas complentur seculo toto.
Sunt autem de scelere duorum fratrum enate,
Auspicio quorum facinus secute fuere.
 [84Kb] Non immerito tales dispersi sunt ipsi cruenti:
Conuenient iterum propter mysteria Christi.
Tunc autem properant compleri legis narrata.
Omnipotens descendit Christus ad suos electos,
Obscurati nobis qui fuerunt tempore tanto;
Millia tot facti: illa est gens uera celestis.
Non natus ante patrem moritur ibi neque dolores
In suis corporibus sentiunt, aut tubera naso.
Pausantes in lecto suo mature recedunt,
Omnia complentes legis: ideoque tutantur.
Transire iubentur ad Dominum partibus dextris,
Exsiccat fluuium quibus sicut ante traiectis;
Nec minus et Dominus ipse procedit cum illis,
Transiit ad nostra; ueniunt cum rege celesti.
In quorum itinere quid dicam quod Deus educet?
 Subsidunt montes ante illos, et fontes erumpunt:
Celestem populum gaudet creatura uidere.
Hic tamen festinant matrem defendere captam.
Rex autem iniquus qui obtinet illam, ut audit,
In partem boree fugit, et colligit omnes.
Sed cum se inlidet exercitu Dei tyrannus
Terrore celesti prosternuntur milite celi;
Ipse cum infando comprehenditur pseudopropheta.
Decreto Domini traduntur uiui gehenne.
Ex eo primores et duces seruire iubentur.
Intrabunt tunc sancti ad antique ubera matris.
Ut autem et illi refrigerent, quos male ille suasit,
 In uariis penis cruciabit sibi credentes.
uentum est ad finem, quo tolluntur scandala mundo.
Incipiet Dominus iudicium dare per ignem.



XLIII.---DE SAECULI ISTIUS FINE.


Dat tuba celo signum, sublato leone;
Et fiunt subito tenebre cum celi fragore.
Summittit oculos Dominus ut terra tremiscat;
Adclamat ut et audiant omnes in orbem:
Ecce diu tacui sufferens tanto tempore uestra.
Conclamant pariter plangentes sero gementes;
Ululatur, ploratur, nec spatium datur iniquis.
Lactanti quid faciet mater? cum ipsa crematur.
In flamma ignis Dominus iudicabit iniquos:
Iustos autem non tanget ignis, sed immo delinget.
Sub uno morantur, sed pars in sententia fleuit.
 Tantus erit ardor, ut lapides ipsi liquescant;
In fulmina ceunt uenti, furit ira celestis,
Ut quacumque fugit impius, occupatur ab igne.
Suppetium nullum erit, nec nautica puppis:
Flammat Amen gentes, et Medi Parthique feruent
In annis mille, ut ferunt operta Ioannis.
Nam inde post annos mille gehenne traduntur,
Et fabrica cuius erant, cum ipse cremantur.



XLIu.---DE RESURRECTIONE PRIMA.


De celo descendet ciuitas in anastasi prima:
Est quod referamus de fabrica tanta celesti.
 [59Kb] Resurgemus illi qui fuimus illi deuoti,
Et incorrupti erunt, iam tunc sine morte uiuentes:
Sed nec dolor ullus, nec gemitus erit in illa.
uenturi sunt illi quoque sub Antichristo qui uincunt
Robusta martyria: et ipsi toto tempore uiuunt,
Recipiuntque bona quoniam mala passi fuere,
Et generant ipsi per annos mille nubentes.
Comparantur ibi tota uectigalia terre,
Terra quia nimium fundit sine fine nouata.
Inibi non pluuia, non frigus in aurea castra,
Obsidie nulle, sicut nunc, neque rapine,
Nec lucerne lumen desiderat ciuitas illa:
Ex auctore suo lucet, nec non ibi paret
Per duodecim millia stadia lata; longa, sic alta;
Radicem in terra, sed caput cum celo perequat,
 In urbe pro foribus autem sol et luna lucebit.
Malus in angore septus propter iustos alendos.
Ab annis autem mille Deus omnia perdet.



XLu.---DE DIE IUDICII.


De die iudicii propter incredulos addo.
 Emissus iterum Dei donabitur ignis:
Dat gemitum terra uerum, tunc in ultima fine
Iter agentes, et tunc increduli cuncti,
Euitante tamen sanctorum castra suorum,
In una flamma conuertitur tota natura:
Uritur ab imis terra, montesque liquescunt:
De mare nil remanet, uincitur ab igne potente.
Interit hoc celum et astra, et ista mutantur.
Componitur alia nouitas celi terreque perennis.
Inde qui mereunt, mittuntur in morte secunda:
Interioribus autem habitaculis iusti locantur.



XLuI.---CATECUMINIS.


Credentes in Christo, derelictis idolis, omnes
Admoneo paucis propter salutaria uestra.
 Temporibus primis per errorem si qua gerebas,
Erogatus enim Christo tu cuncta relinque.
Cumque Deum nosti, esto bonus tiro, probatus;
uirgineusque pudor tecum uersetur in agno.
Mens bonis inuigilet: caue ut non delinquas in ante.
In baptismo tibi genitale solox lauatur.
 [23Kb] Nam si quis peccans catechumenus pena notatur,
In signis illa uiuat, sed non sine damno.
Summa tibi: grauia peccata deuita tu semper.



XLuII.---FIDELIBUS.


Fideles admoneo fratres de odio tollant:
Impia martyribus odia reputantur in ignem;
Destruitur martyr, cuius est confessio talis;
Expiari malum nec sanguine fuso docetur.
Lex iniquo datur, ut possit sese frenare.
Inde debet carere dolis; similiter et tu.
Bis Deo peccas, qui lites fratri protendis:
Unde non effugies peccatum prisca sectans.
Semel es lotus, numquid poteris denuo mergi?



XLuIII.---FIDELES CAuETE MALUM.


 Falluntur uolucres, et siluarum bestie siluis,
 Ipsis incanta, iactura quibus est tradita, mentis.
Decipiuntque questuosa, ut esca, sequentes;
Et uitare malum nesciunt, nec lege tenentur.
Lex homini data est, et doctrina uite legenda,
Ex qua recordatur, ut possit uiuere caute,
Suique locum; mortis et deroget ea que sunt.
Condemnat se ipsum grauiter, qui regi delinquit;
Aut ferro ligatus, aut de suo gradu deiectus,
uel uita priuatus perdit, quod frui deberet.
Exemplo moniti, grauiter peccare nolite.
Translati lauacro magis caritatem habete.
Escam muscipuli, ubi mors est, longe uitate.
Multa sunt martyria, que fiunt sine sanguine fuso.
Alienum non cupere, uelle martyrii habere,
Linguam refrenare, humilem te reddere debes,
 uim ultro non facere, nec factam reddere contra.
 [14Kb] Mons patiens fueris, intellige te martyrem esse.



XLIX.---PeNITENTIBUS.


Penitens es factus, noctibus diebusque precare:
Attamen a matre noli discedere longe,
Et tibi misericors poterit Altissimus esse.
Non fiet in uacuum confessio culpe; perinde
In reatu tuo disce manifeste deflere.
Tu si uulnus habes, herbam medicumque require.
Et tamen in penis poteris tua damna lenire.
Namque, fatebor enim, unum me ex uobis adesse,
Terroremque linquendum: sensi ipse ruinam.
Idcirco commoneo uulneratos cautius ire.
Barbam comamque fedare in puluere terre,
uolutarique saccis, et petere summo de Rege,
Subueniet tibi, ne pereas forte de plebe.



L.---QUI APOSTATAuERUNT DEO.


Quando bellum autem geritur, aut ingruit hostis,
uincere qui poterit aut latere, magna tropea.
Infelix autem erit, qui fuerit captus ab illis.
Amittit patriam et regem, qui digne pro ueritate
Pugnare, pro patria qui noluit, neque pro uita:
Obisse deberet, quam ire sub barbaro rege;
Seruitiumque petat, qui hostibus sine lege deferre.
Tu si preliando moreris pro rege, uicisti.
At si manus dederis, incolumis lege peristi.
Transfluuiat hostis; tu sub latebra conde:
 Aut si intrare potest, si nec ne, ne cessa:
Undique te redde tutum, tuos quoque; uicisti.
Et uigilanter age, ne quis incurrat in illa.
Res infamis erit, si quis se propalat hosti.
uincere qui nescit, et occurrit tradere sese,
Nec sibi nec patrie laudem remisit ineptus.
Tunc uiuere noluit, cum ipsa uita peribit.
Domini si quis inops, aut profanus ab hoste,
Eramen sonans facti, uel ut aspides, surdi,
Orare satis debent, aut se condere tales.



LI.---DE INFANTIBUS.


Duellum hostis subito uenit inundans,
Et prius quam fugerent, paruulos occupauit inertes.
Improperandum eis non est, licet capti uidentur:
 Nec quidem excuso: ob delicta forte parentum
Fuere promeriti; ideo Deus tradidit illos.
Attamen adultos hortor in arma recurrant,
Nascanturque quasi denuo sue matri de uentre.
Terribilem legem fugiant, semperque cruentam,
Impiam, indocilem ferina uita uiuentem.
Bellum enim aliud cum fuerit forte gerendum,
uincere qui poterit, aut certe iam scire cauere,
S . . . . . . . . . . . . .



LII.---DESERTORES.


Desertores enim genere non uno dicuntur.
Est alius nequam, alius in parte recedit;
 [14Kb] Sed tamen utrique iudicia uera decernuntur.
Ecce militatur Christo, sicut Cesari paretur.
Refugium regis pete, si delictor fuisti;
Tu illum implora, prostratus illi fatere:
Omnia concedet, cuius sunt et omnia nostra.
Repositis castris, ulterius caue delinquas.
Errare noli diu miles per spelea ferarum.
Sit tibi peccare, desistere gestum immensum.



LIII.---MILITIBUS CHRISTI.


Militie nomen cum dederis, freno teneris.
Incipe tunc ergo dimittere pristina gesta:
Luxurias uita, quoniam labor imminet armis.
Imperio regis omni uirtute parendum,
Tempora postrema si uis pertingere leta.
Ille bonus miles, semper exspecta fruenda;
 Blandire noli tibi, desidias omnino mitte,
Ut tuo preposito cottidie presto sis, ante
Solicitus esto, matutinus signa reuise.
Cum uideris bellum, agonia sume propinqua.
 Hec gloria regis, militem uidere paratum;
Rex adest, optato propter spem dominicaturum.
Ille parat dona, ille pro uictoria letus
Suspicit, et proprium satellem dedicat esse.
Tu tibi preterea in Belian parcere noli:
Impiger esto magis, ut reddat famam pro morte.



LIu.---DE REFUGIS.


Damnatorum anime merito seipse secernunt.
Ex hoc progeniti iterum ad sua recurrunt.
Radix cainea, maledictum semen erumpit,
et in seruili gente sub barbaro rege refugit,
Flamma quos eterna torquebit die decreto.
uult uagus errare sine disciplina profugus,
Grassari per fauces uiarum lege solutus.
Isti ergo tales, quos nulla pena cegit,
 Si uiuere nolunt, ab idolis respici debent.



Lu.---DE LOLII SEMINE.


De semine lolii, qui stant in Ecclesia mixti.
 [37Kb] Expletis temporibus messis, separatur a fructu
Lolium enatum, quod non miserat Dominus.
Omne lolium agricola collectum separat illud.
Lex ager nobis est: qui fecerit bonum in illa,
Ipsa utique nobis prestat requiem ueram
Ipse dominator: nam lolium igne crematur.
Si ergo putatis, quoniam sub uno morantur,
Erratis: steriles christianos uos esse designo.
Maledicta fuit arbor sine fructu ficulna
In uerbo Domini; et statim exaruit illa.
Non operas facitis, non donum gazo paratis.
Et sic promereri Dominum putatis inanes?



LuI.---DISSIMULATORI.


Dissimulas legem tanto preconio latam,
In tot prophetarum celesti uoce clamantem?
 Si propheta tantum declamasset in nubem,
Sufficeret utique Domini uox missa per illum.
In tot prophetarum uolumina lex Domini proclamat;
Malitias nullus dimittit: ita eque de corde
uis bona uidere, et fraudibus uiuere queris.
Lex ipsa cur ergo processit tanto labore?
Abuteris Domini mandata, et te filium inquis.
 Tu si talis eris sine caussa, uideris, inquam.
Omnipotens mites querit sibi filios esse,
Rectos corde bono, deuotos legi diuine:
Immites autem iam scitis ubi demersit.



LuII.---SAECULARIA IN TOTUM FUGIENDA.


Si quidam doctores, dum exspectant munera uestra,
Aut timent personas, laxant singula uobis;
Et ego non doleo, sed cogor dicere uerum
Cum caterua mali pergis ad spectacula uana,
Ubi satanas fragoribus circo operatur.
Licere persuades tibi quodcumque placebit.
Altissimi proles; cum filiis Zabuli mixta,
Respicere num uis, queis renuntiasti, priora?
In ipsis uersaris iterum, quid proderit Unus?
Aut si pro languore datum; quod stulte profanus
 I . . . . . . . . . . . . .
Nolite diligere mundum, neque ambitum eius:
Tanta Dei uox est, et tibi proba uidetur.
Obseruas mandatum hominis, et Dei deuitas;
Tu fidis muneri, quo doctores ora procludunt,
Ut taceant, neque dicant tibi iussa diuina.
Me uera dicentem, sicut teneris, prospice summum:
 [151Kb] Filius cuius eras, illi te adsigna clientem.
uiuere si queris gentiliter homo fidelis,
Gaudia te mundi remouent a gratia Christi:
Indisciplinate quod leue licere presumis,
Et caros histriones et cantica musica queris;
Nec tali subolem garrire amentia curas:
Eum uita frunisci putas? improuidus erras.
Altissimus iubet, et iusta precepta deuitas.



LuIII.---CHRISTIANUM TALEM ESSE.


Cum Dominus dicat, in gemitu edere panem:
Heic, ut quid nunc agis, qui cupis uiuere letus?
Rescindere queris sententiam summi Dei missam
In protoplastum: uis frenum prodere legis.
Si Deus omnipotens cum sudore uiuere iussit,
Tu qui iucundaris, eris iam exterus illi.
 Indignatum ait Dominum scriptura ludeis.
Ab esca refecti surrexerunt ludere filii.
Nunc ergo cur illos prosequimur sponte profectos?
Unde perierunt illi, nos cauere debemus.
Maxima pars uestrum luxuriis dedita paret.
Transgrederis legem, cum te fucis inficis: in te
Apostolus clamat, immo Deus per illum:
Licentia uestra uos, inquit, in ipsa deperdunt.
Esto ergo talis, qualem uult esse te Christus.
Mitis et in illo hilaris, nam seculo tristis.
Excurre, labora, suda, cum tristitia pugna.
Spes cum labore uenit, et uictorie palma donatur.
Si refrigerare cupis, admartyriza.
Exspecta requiem futuram in transitu mortis.



LIX.---MATRONIS EECLESIAE DEI uIuI.


 Matronas uis esse, christiana, ut seculi domnas,
 Auro te circumdas, aut serica ueste pudica;
Terrorem legis ex auribus uento remittis:
Res uanas adfectas, cuncta de Zabuli pompa:
Ornaris ad speculum, cincinnos fronte reflexos;
Nec non et inducis malis medicamina falfa:
In oculis puris stibium peruerso decore,
Seu crines tingis, ut sint toto tempore nigri.
Est Deus inspector, penetrat qui singula corda;
Ceterum pudicis ista necessaria non sunt.
Casto atque pudico sensu pertundite pectus.
Lex Dei testatur tales abscedere leges.
Ex corde qui credit, femine marito probate
Sufficiat esse non cultibus, sed bona mente.
Induere uestes quas optat frigus et estus
Aut nimium solis; tantum ut pudica proberis;
 Et in plebe Dei facultatis dona demonstra.
Das tibi momerium clarissima quondam.
Exanimata iacens precibus uiduarum erecta,
In dando promeruit, non comtibus, inde leuari.
uos matrone bone uanitatis fugite decorem.
In feminas congruit cultura lupanas.
uincite malignum, pudice femine Christi.
In dando, diuitias uestras ostendite totas.



LX.---ITEM IPSIS.


Audi uocem, que uis Christiana manere,
Beatus Paulus qualiter te ornari precipit;
Celiloquus item Esaias doctor et auctor:
Detestatur enim prauitatem mundi sequentes.
Exaltate, inquit, iacebunt filie Sion.
 Fas in Deo non est Christianam coli fidelem.
 [74Kb] Gentili more queris procedere, Dei sancta?
Has Dei precones damnant in lege clamantes,
Iniustas esse feminas, que se taliter ornant.
Capillos inficitis, oculos fuligine relinitis,
Leuatis comulas granulatim, fronte depicta,
Malas medicatis quodam superducto rubore,
Nec non et inaures grauissimo pondere pendent;
Obruitis collum monilibus, gemmis et auro;
Palmas Deo dignas presagio malo legatis.
Quid memorem uestes, aut totam Zabuli pompam?
Respuitis legem cum uultis mundo placere.
Saltatis in domibus, pro psalmis cantatis amores.
Tu licet sis casta, non te purgas sinistra sequendo:
uos ideo tales Christus cum gentibus equat;
Ymnificato choro placitoque Christo placete;
Zelantes feruore Christo offerte odorem.



LXI.---IN ECCLESIA, OMNI POPULO DEI.


Iustus ego non sum, fratres, de cloaca leuatus:
Nec me supertollo, sed doleo uestri, qui cerno
Ex tanto populo nullum in agone coronari.
Certe si non ipse pugnat, uel suggerat illis.
Cladem obiurgatis; o uenter effercite luxu,
Laborat frater aduersante mundo sub armis,
Et fartus opibus nec pugnas, nec pugnanti te sistis?
 Stulte, non intendis unum bellare pro multis?
In talem pendet Ecclesia tota, si uincat.
Abstineri uides fratrem, et pugnare cum hoste.
Optas tu in castris pacem, foras ille repugnat:
Misericors esto, ut sis ante omnia saluus.
Nec metuis Dominum preconio tanto clamantem:
Inimicis etiam qui iubet alimenta prebere,
Prandia ab eo prospice Tobia, qui semper
Omnibus omnino diebus cum paupere sumpsit.
Pascere tu queris, stulte, qui te denuo pascat.
uis ille mihi paret, qui componi proponit?
Laute cibatum distento uentre declamat
Oppressus inopia frater iuxta tabescens.
De die dominica quid dicis? si non ante locauit,
Excita de turba pauperem, quem ad prandium ducas.
 In tabulis spes est uestra de Christo refecto.



LXII.---MARTYRIUM uOLENTI.


Martyrium, fili, quoniam desideras, audi.
Abel qualis erat esto, aut qualis Isaac ipse, aut
Rectam qui diligit Stephanus sibi uitam in iter.
Tu quidem quod optas, res est felicibus apta.
uince prius Malum benefactis, recte uiuendo.
Rex ille tuus cum uiderit, esto securus.
 [100Kb] Ipsius est tempus, et nos in utrumque gerentes:
Ut si bellum abest, in pace martyres ibunt.
Multi quidem errant dicentes: Sanguine nostro,
uicimus Iniquum, quo manente uincere nolunt.
Obsidiando perit, et ideo sentit Iniquus:
Legitimus autem non sentit penas adactas.
Eiulatuque zelando pectus pugnis pertunde.
Nunc si benefactis uiceris, martyr in illo.
Tu ergo qui queris martyrium tollere uerbo,
In pace te uesti bonis; et esto securus.



LXIII.---BELLUM COTTIDIANUM.


Belligerare queris, stulte, quasi bella quiescant.
Ex protoplasto die pugnatur in fine uobis.
Libido precipitat, bellum est, pugna cum illo.
Luxuria suadet, abutere, bellum uicisti.
 uino copioso parce, ne per illum  aberres.
Maledicti retine linguam, unde Dominum adoras.
Compesce furorem: pacificum redde te cunctis.
Oppressos miseriis deprimere caue minores.
Tutorem accommoda tantum, et noli nocere.
Tramite uos recto ducite sincero pre zelo.
In tuis diuitiis comem te redde pusillis.
De labore tuo dona, nudum uesti: sic uinces.
Insidias nulli facias, qui Deo deseruis.
Aspice principium, unde periit inuidus hostis.
 Non sum ego doctor, sed lex docet ipsa clamando.
uerba geris tanta uane, qui sub uno momento
Martyrium queris otiosus tollere Christo.



LXIu.---DE ZELO CONCUPISCENTIAE.


Dum cupis, inde peris; dum ardes proximi zelo:
Extinguis te ipsum quando te incendis ab intus.
Zelaris alium, inuide, de malo laborantem;
Et te parem concupis fieri pecunie tante.
Lex sic non aspicit: dum illum incumbere queris,
Omnia suspensus, uiuis in ardore lucrorum.
Cumque reus tibi sis, ipsum te iudice damnas.
Oculorum acies numquam satiatur auara.
Nunc ergo si redeas et cogites, uana cupido est.
C. . . . . . . . . . . . . .
Unde Deus clamat: Stulte hac nocte uocaris,
 Post te mors ruit: cuius erunt ista talenta?
In suprema edis iniusta lucra condendo.
Suggeret cum Domino unicuique uita diurna.
Congestet alius: tu bene uiuere quere.
Et Dei cor conscius, ages super omnia uictor.
Nec enim dico ut te in triuio tinnites,
Cum pro die tuo uigilas, sine fraude uiuendo.
In esca perit auis, aut heret improuida uisco.
Arbitrare tibi simpliciter ualde cauendum.
Excedant alii finem: tu prospice semper.



[209Kb] LXu.---QUI DE MALO DONANT.


Quid te bonum fingis alieno uulnere, uecors?
Unde tu largiris, alter cotidie plorat.
Ista tu discredis Dominum uidere de celis?
Dona iniquorum non probat Altissimus, inquit.
Erumpes miseris, dum fueris locum adeptus.
Munera dat alter, ut alterum reddat inanem.
Aut si fenerasti: duplicem centesima nummum,
Largiri uis, ut te, quasi malum malo depurges.
Omnipotens tales operas omnino recusat.
Donasti de lacrymis: candidatus ille ingratis
Oppressus usuris deplorat factus egenus.
Nactus preterea tempus captatoribus, hostis
Ad presens populus; pretio tu sanctus iniquus,
Nec non et de lucro mercis uis te piare;
 Te ipsum inludis, non alium, inique.



LXuI.---DE PACE SUBDOLA.


Dispositum tempus uenit nostris: pax est in orbe;
Et ruina simul blandiente seculo premit.
Precipitis populi, quem in schisma misistis.
Aut facite legem ciuitatis, aut exite de illa.
Conspicitis stipulam coherentem in oculis nostris,
Et uestris in oculis non uultis cernere trabem.
 Subdola pax uobis uenit, persecutio flagrat.
uulnera non parent, et sic sine cede ruitis.
Bellum in absconso geritur, sub pace quod ipsa
De uobis uix unus caute se gessit.
O male muniti, et in occisione predicti!
Laudatis pacem subdolam, et uobis iniquam.
Alterius facti milites, non Christi, peristis.



LXuII.---LECTORIBUS.


Lectores moneo quosdam, cognoscere tantum,
Et dare materiam ceteris exemplo uiuendi;
Certamen fugere, lites totidemque uitare;
Terrorem premere, nec umquam esse superbos.
Obsequia iusta malorum quoque deferte.
Reddite uos Christo similes, filioli, magistro;
Inter agrestina benefactis lilia sitis.
 Beati facti estis, cum feritis edicta.
uos flores in plebe, uos estis Christi lucerne.
Seruate quod estis, et memorare potestis.



LXuIII.---MINISTRIS.


Mysterium Christi Zacones exercite caste,
Idcirco ministri facite precepta magistri.
Nolite ludere personam iudicis equi,
Integrate locum uestrum per omnia docti,
 [76Kb] Susum intendentes, semper Deo summo deuoti.
Tuta Deo reddite sacra ministeria are,
Rebus in diuersis exemplum dare parati.
Inclinate caput uestrum pastoribus ipsi.
Sic fiet, ut Christo possitis esse probati.



LXIX.---PASTORIBUS DEI.


Pastor si confessus fuerit, geminauit agonem.
Apostolus autem tales iubet esse magistros:
Sit patiens rector, sciat ubi frena remittat.
Terreat in primis, et postea melle perungat.
Obseruetque prius ut faciat ipse que dicit.
Redditur in culpa pastor secularia seruans,
In faciem cuius sis ausus dicere quidquam.
Bullit in inferno rumoribus ipsa gehenna.
ue misere plebi, dubia que fronte uacillat.
Si talis aderit pastor, pene perdita stat;
Deuotus autem continet, recte gubernans.
Exhilarantur examina regibus aptis.
In talibus, spes est, et uiuit Ecclesia tota.



LXX.---MAIORIBUS NATIS DICO.


Me solum exposcit tempus uobis dicere uerum.
 Ab uno sepe monetur, quod multi detrectant.
In me solum uolo odia conuertere uestra,
Omnium ut paueant precordia tentatorem.
Respicite dictum, quod ueritas odia tollat.
Iam predixi quidem de pace subdola quanta.
Blandiens dum uobis subrepsit, heu, seductor.
uos quia nescistis laqueos instare, ruistis.
Sorbetis omnino amara, sed est seculi ipsum.
Non gratis agit, pro quo interceditis, ullus.
Ab igne qui refugit, agit in uoragine, uestro:
Tunc petit suppetium miser denudatus a uobis.
Ipsi iam horrescunt iudices peculantia uestra.
S . . . . . . . . . . . . .
De breuiori titulo non tot inararem,
Inspicitis docentes quibus uos tenditis ultro:
 Cum ipsis et epulas capitis, et pascitis ipsos.
Ob ea iam terre pene fundamenta intratis.



LXXI.---INFIRMUM SIC uISITA.


Infirmus si fuerit frater; de paupere dico;
 [133Kb] Nolite uacui talem uisitare iacentem.
Fac sub Deo bonum, obsequia redde per nummum.
Inde reualescit, uel, si conciderit ille,
Refoueatur homo pauper, qui non habet unde
Mercedem tibi, pro illo sed conditor orbis et auctor.
uel si pigeret ire ad pauperem, semper abosum,
Mitte nummos, et unde se resumere possit.
Similiterque soror si paupera lecto decumbit,
Incipiant uestre matrone uictualia ferre.
Clamat ipse Deus: Frange tuum panem egeno.
uerbis opus non est uisitare, sed benefactis.
Iniquum est, frater inopia uictus egrotet.
Satagite, non uerbis, esum potumque requirit.
Inspicite tales, sed certe debilitatos,
Transigere sese qui non possunt, date subinde.
A Domino uobis spondeo dari quadruplum.



LXXII.---PAUPERIBUS SANIS.


Pauperies sana quid, nisi diuitie adsint?
Ars certe si fuerit, iam et tu communica fratri.
Unum presta tibi, ne superbus esse dicaris.
Polliceor, quoniam securior diuite uiuis:
Excipe doctrinam magni Salomonis in aures.
Responsorem in alto odit Deus pauperem esse:
Idcirco te subde, et honorem redde potenti.
 Blandus enim sermo, prouerbium nosti, deriget.
uincitur officio etsi fuerit ira uetusta.
Si lingua taceat, nil melius inuenisti.
Sane si non fuerit ars unde uita regatur,
Aut operam prebe, aut cursum, iussu potentis:
   Non pudeat neque pigeat procurrere sanum.
In gazo preterea de labore mittere debes;
Sicut singularis illa, quam pretulit unctus.



LXXIII.---FILIOS NON LUGENDOS.


Filiorum casus licet et dolium cordis relinquat,
In nigris exire tamen nec plangere fas est.
Lex prudenter ait, animo nec pompa, dolere,
In Salomoniaco libro septimana finita.
Oblita Dominum de resurrectione promissa,
Si martyras feceris filios, sic uoce deflebis?
 Non pudet infrenem gentiliter plangere natos?
Os laceras, tundis pectus, uestimenta deducis,
Nec metuis Dominum cuius optas regnum uidere?
Luge quod fas est: noli tamen errare pro illis.
uos ideo tales, quod minus quam gentes estis:
Germine zabolico facitis ut turbe pronate;
Extinctos clamatis: qua gratia? false, peristi.
Nec dolore duxit pater filium mactandum ad aram;
Dolore nec uates filium luxit defunctum:
 [137Kb] Omnipotentis enim nec flens deducebat alumnum,
Sed Deo deuotus festinanter funus agebat.



LXXIu.---DE POMPA FUNERIS.


De funeris pompa sollicitus esse qui queris,
Erras, Dei seruus adhuc in morte placere,
Pro! exanimum corpus ornari funestum.
O uanitas uera, cupere defunctis honorem.
Mens mundi detenta, nec in morte Christo deuota.
Prouerbia nosti: per forum efferri uolebat.
Adeo illi similes et fera mente uiuentes,
Faustum felicemque diem in exitu uultis habere,
Ut ceat populus, laudem cum luctu uidere.
Non prouides quonam merearis ire defunctus.
Ecce prosequuntur illi: tu iam forte cremaris
Redactus in penam. Quid proderit pompa defuncto?
 Incusatus eris qui ob ista collegia queris.
Sub ueioue cupis uiuere: te decipis ipsum.



LXXu.---CLERICIS.


Congruit in Pascha, die felicissimo nostro,
Letentur et illi, qui postulant sumpta diuina:
Erogetur eis quod sufficit, uinum et esca.
Respicite fonte quo memorentur ista pro uobis.
In modico sumptu deficitis Christo donare.
Cum ipsi non facitis, quo modo suadere potestis
Iustitiam legis talibus? uel semel in anno.
 Sic multos urget blasphemia sepe de uobis.



LXXuI.---DE FABULOSIS ET SILENTIO.


Dum leue uidetur cuicumque neque uitatur,
Et quasi facile ruit, dum abuteris illud,
Fabule subueniunt, quo uenisti fundere preces,
Aut pulsare domum stomachi pro delicto diurno.
Buccina preconum clamat, lectore legente,
Ut pateant aures, et tu magis obstruis illas;
Luxaris labia, quibus ingemiscere debes.
Obsera malis pectus, uel in pectore solue.
Sed quia diuitibus faciunt pecunie frontem,
Inde perit omnis, quando sibi maxime fidunt.
Sic femine quoque ceunt quasi initient balneo;
Et de domo Dei facitis ceu nundinas, artent.
Terruit sane Dominus domum orationis,
 Sacerdos Domini cum sursum corda precepit,
In prece fienda, ut fiant silentia uestra;
Limpide respondes, nec temperas quoque promissis.
Exorat ille Altissimum pro plebe deuota,
Ne pereat aliquis, et tu te in fabulas uertis;
Tu subrides ibi, aut detrahis proximi fame;
Indisciplinate loqueris, quasi sit Deus absens,
Omnia qui fecit, nec audiat neque cernat.



LXXuII.---EBRIOSIS.


Ebrioso modum non pono, sed belluam malo.
 [230Kb] Bibendo superbis, interior a mente recedis,
Regentis imperium tenens apud, stulte, Cyclopas:
Inde in historiis: Dum mortuus non bibo, dicis.
Optima mihi bibere, et corda sapere.
Subministra magis 
Infimo pauperclo, et eritis ambo refecti.
Si facias ista, extinguis tibi gehennam.



LXXuIII.---PASTORI.


Pascere qui queris, et quod potuisti parasti;
Assidue pascendo recte fecisti.
Sed tamen inuise pauperem qui te non repascat.
Tunc erit mensa tua per unum Deum probata.
Omnipotens tales uel maxime pasci precepit.
Respice cum pascis infirmos, et feneras Alto.
In illo uos Dominus uoluit probatos adesse.



LXXIu.---ORANTI.


Orantem si cupias exaudiri de celo,
Rumpe de latibulis nequitie uincula.
Aut si benefactis ores miseratus egenis,
Ne dubites quin quod petieris detur oranti.
Tu sane si nudus benefactis Deum adores,
In totum ne facias sic orationes inepte.



LXXX.---NOMEN GAZAEI.


Incole celorum futuri cum Deo Christo
Tenente principium, uidente cuncta de celo.
Simplicitas, bonitas, habitet in corpore uestro.
Irasci nolite sine causa fratri deuoto:
Recipietis enim quidquid feceritis ab illo.
Hoc placuit Christo, resurgere mortuos, imo,
Cum suis corporibus, et quos ignis ussit in euo,
Sex millibus annis completis mundo finito.
uertitur interea celum tenore mutato:
Comburuntur enim impii tunc igne diuino.
Ira Dei summi ardet creatura gemendo.
Digniores, stemmate et generati preclaro,
Nobilesque uiri sub Antichristo deuicto:
 Ex precepto Dei rursum uiuentes in euo,
Mille quidem annis ut seruiant sanctis et Alto,
Sub iugo seruili, ut portent uictualia collo;
Ut iterum autem iudicentur regno finito.
Nullificantes Deum, completo millesimo anno,
Ab igne peribunt, cum montibus ipsi loquendo.
In bustis et tumulis omnis caro redditur acto,
Demerguntur inferno, trahunt penas in euo.
 [1Kb] Ostenduntur illis, et legunt gesta de celo
Memoria prisca debito et merita digno.
Merces in perpetuo secundum facta tyranno.
 Omnia non possum comprehendere paruo libello.
Curiositas docti inueniet nomen in isto.



[OPERA OMNIA ANTONII.]





ANTONII CARMEN ADuERSUS GENTES. *


 [4Kb] Discussi, fateor, sectas ANTONIUS omnes;
Plurima quesiui, per singula queque cucurri:
Sed nichil inueni melius quam credere Christo.
Hec ego disposui leni conscribere uersu:
Et ne displiceat, quod talia carmina pando;
Dauid ipse chelyn modulata uoce rogauit,
Quo nos exemplo pro magnis parua canemus,
Dicentes que sunt fugienda, sequenda, colenda,
Cum tamen in cunctis et res, et caussa probetur.
Iudaicum primo populum nec gratia nouit
Mira Dei; nam tum Pharaoni ereptus iniquo,
Et mare transgressus pedibus, Incente columna
Cum duce, qui mergi infestos uidit equestres,
Et cui desertis nichilum quoque defuit agris,
 Manna cui e celo, et fons de rupe cucurrit.
 Post hec ipse Deum prestantem tanta negauit:
Dumque aliud numen dementi pectore querit,
Ignibus incensis quod misit perdidit aurum.
Par quoque Paganus lapides quos sculpsit adorat,
Et facit ipse sibi, quod debeat ipse timere.
Tum simulacra colit, que sic ex ere figurat,
Ut quando libitum est, mittat conficta monete,
Aut magis in species conuertat sepe pudendas.
Hinc miseras mactat pecudes; mentesque deorum
Quos putat irasci, calido in pulmone requirit,
Atque hominis uitam pecoris de morte precatur.
Quid petit ignosci ueniam, qui sanguine poscit?
Illud enim quale est? quam stultum? quamue notandum?
 Cum Deus omnipotens hominem formauerit olim,
 [577Kb] Audet homo formare deum. Ne crimina desint,
Hunc etiam uendit dominus, sibi comparat emtor.
Philosophos credam quidquam rationis habere,
Qui ratione carent, quibus est sapientia uana?
Sunt Cynici canibus similes, quod nomine produnt.
Sunt, et sectantes incerti dogma Platonis,
Quos quesita diu anime substantia turbat,
Tractantes semper, nec definire ualentes;
Unde Platonis amant de Anima describere librum,
Qui preter titulum nil certi continet intus.
Sunt etiam Physici Nature nomine dicti,
 Quos antiqua iuuat, rudis atque incondita uita.
Namque unus baculum quondam, et uas fictile portans,
Utile quod solum, solumque putarat habendum,
Illud ut auxilii, atque hoc esset caussa bibendi.
Cum stare agricolam, manibusque haurire supinis
Potandas uidisset aquas, uas fictile fregit,
Quo procul abiecto, remouenda superflua dixit,
Rusticus hunc docuit quod spernere posset et istud.
Hi neque uina bibunt, nec uictu panis aluntur.
 [320Kb] Nec lecto recubant, nec frigora uestibus arcent;
Ingratique Deo, quod prestitit ille, recusant.
Quid dicam diuersa sacra? Et Dis atque Deabus
Condita Templa loquar? que sint Capitolia primum
His deus, uxorque dei, ipsamque sororem
Esse uolunt, quam uergilius notat auctor eorum
Dicendo: Et Soror, et Coniux. Plus de Ioue fertur,
 Et natam stuprasse suam, fratrique dedisse;
Utque alias caperet, propriam uariasse figuram;
Nunc serpens, nunc taurus erat nunc cygnus et arbos:
Seque immutando, qualis fuit indicat ipse,
Plus aliena sibi quam propria forma placebat.
Turpius his aquilam finxit, puerique nefandos
 [512Kb] uenit in amplexus. Quid dicit turba colentum?
Aut neget esse Iouem, aut fateatur dedecus istud.
Nomen habet certe, quod nec ratione probetur.
Sacra Ioui faciunt, et Iuppiter optime dicunt,
Huncque rogant, et Iane Pater primo ordine ponunt.
Rex fuit hic Ianus, proprio qui nomine fecit
 Ianiculum, prudens homo; qui cum multa futura
Posset respicere, hunc duplici pinxere figura.
Et Ianum geminum ueteres dixere Latini.
Hic quia nauigio Ausonias aduenit ad oras.
Nummus huic primum tali est excusus honore,
Ut pars una caput, pars scalperet altera nauem.
 [186Kb] Cuius nunc memores quecumque nomismata signant.
Ex ueteri facto capita hec, et nauia dicunt.
De Ioue quid sperant, qui est a rege secundus,
Quique sacrificiis apponitur ore precantum?
Hic habet, et matrem captam pastoris amore:
Nam prior est pastor, quam Iuppiter, aut Iouis ipse;
 Sed melius pastor castum seruare pudorem
Qui uoluit, spreuitque deam, qui seua uiriles
Abscidit partes, ne quando tangeret ille
Alterius thalamum, qui noluit eius adire.
Hoc tamen, hoc egit sententia iusta deorum,
Ne fieret coniux, qui non est factus adulter?
Nunc quoque semiuiri mysteria turpia plangunt:
 [545Kb] Nec desunt homines, quos hec contagia uertant,
Intus et arcanum quiddam quasi maius adorant:
Idque uocant sanctum; quo si uellit ire pudicus,
Iste profanus erit. Sic artior ipse sacerdos
Femineos uitat coitus, patiturque uiriles.
O mens ceca uirum! De sacris semper eorum
Scena mouet risus, nec ab hoc errore recedunt.
Saturnum perhibent Iouis esse patrem huncque uorasse
Natos ante suos, et mox e uentre nefandas
Euomuisse dapes; sed postea coniugis arte
Pro Ioue suppositum mersisse in uiscera saxum:
Quod nisi fecisset, consumptus Iupiter esset.
 Huncque Chronon dicunt, ficteque Chronon, quia tempus
Que creat absumit, rursusque absumta promittit.
Cur tamen oblique nomen pro tempore fingunt?
Hunc etiam, quod sepe sibi de prole timebat,
Ab Ioue deiectum celo latuisse per agros
Italie, Latiumque, ideo tunc esse uocatum.
Magnus uterque deus! Terris est abditus alter,
Alter non potuit terrarum scire latebras.
Hinc Latiare malum prisci statuere Quirites,
Ut mactatus homo nomen satiaret inane.
Que nox est animi? que sunt improuida corda?
Quod colitur nichil est, et sacra cruenta geruntur.
 [65Kb] Quid quod et inuictum spelea sub atra recondunt,
Queque tegunt tenebris, audent hunc dicere solem?
Quis colat occulte lucem, sidusque supernum,
Celet in inferuis nisi rerum causa malarum?
Quid quod et Isiacum sistrumque, caputque caninum
Non magis abscondunt, sed per loca publica ponunt?
 Nescio quid certe querunt, gaudentque repertum;
Rursus et amittunt, quod rursus querere possint.
Quis ferat hoc sapiens, illos quasi claudere solem,
Hos proferre palam propriorum monstra deorum?
Quid Serapis meruit, qui sic laceratur ab ipsis
 [289Kb] Per uarios turpesque locos? Hic denique semper
Fit fera, fitque canis, fit turpe cadauer aselli,
Nunc homo, nunc panis, nunc corpore languidus egro.
Talia dum faciunt, nichil hunc sentire fatentur.
Quid loquar et uestam, quam se negat ipse sacerdos
Scire quid est? imisque tamen penetralibus intus
Semper inextinctus seruari fingitur ignis.
Cur dea, non deus est? Cur ignis femina fertur?
 Ista quidem mulier, sicuti commendat Hyginus,
Stamine prima nouo uestem contexuit olim,
Nomine de proprio dictam, quam tradidit ipsa
uulcano, qui tunc illi monstrarat opertos
Custodire focos. Hic rursum munere letus
Obtulit hanc Soli, per quem deprehenderat ante
Martis adulterium. Nunc omnis credula turba
Suspendunt Soli per uulcanalia uestes:
Utque notent uenerem, tunc et portatur Adonis:
 [5Kb] Stercora tunc mittunt, ipsum pro stercore iactant.
Omnia si queras, magis et ridenda uidentur.
Additur heic aliud: ueste quas uirgines aiunt
Quinquennes epulas audis portare Draconi,
Qui tamen aut non est, aut si est, diabolus ipse est,
Humani generis contrarius antea suasor.
Et uenerantur eum, qui nunc in nomine Christi
Et tremit, et pendet, suaque omnia facta fatetur.
Que mens est hominum, ut pro ueris falsa loquantur,
Qui linquenda colunt, contraque colenda relinquunt?
Iam sat erit nobis uanos narrare timores.
Hec ego cuncta prius, clarum cum lumen adeptus,
Neque diu incertum, et tot tempestatibus actum
Sancta salutari suscepit Ecclesia portu,
Postque uagos fluctus tranquilla sede locauit:
Ut mihi iam liceat, detersa nube malorum
Tempore promisso lucem sperare serenam.
 Iam prior illa salus, quam perdidit immemor Adam,
Tunc uero suadente malo, nunc remige Christo,
Eruta de scopulis semper mansura resurget.
 Rector enim noster sic undique cuncta gubernat;
Ut modo qui nobis errorem mentis ademit,
Hic meliore uia paradisi lumina pandat.
Felix nostra Fides uni, certoque dicata.
Unus enim Deus est, substantia Filius una,
Unus in utroque est unus uigor, una potestas.
Namque Dei uerbum patrio de pectore Christus
Emicuit, semperque fuit, qui non quasi natus,
Ore sed egressus, chaos illud inane remouit,
Et tulit informem contexte noctis hiatum:
Distribuitque locis mare, terras, era, celum.
Hisque dedit geminam pulsa caligine lucem.
Ast ubi cuncta nouum stupuerunt surgere solem,
Quatuor hec hausit uariis exordia rebus.
Sunt homines terris, sunt addita sidera celo,
Aere pendet auis, liquido natat equore piscis.
Sic elementa suis decorauit singula formis,
 Nexuit hec diuersa licet, discretaque iunxit,
Iunctaque discreuit, que nunc diuisa coherent.
Claudit enim oceanus terram, mare clauditur, ipse
 [139Kb] Axe sub ethereo medius concluditur er.
Hoc etiam celum, quod nos sublime uidemus,
Sex aliis infra est spatio surgentibus equo,
Postque thronos septem, post tot celestia regna
Cetera pars omnis, que cunctis eminet ultra,
Que super excedit, que passim tendit in altum,
Que sine fine patet, quam nec mens colligit ulla,
Lucis inaccesse domus est, sedesque potentis
Sancta Dei unde procul, que fecit subdita cernit.
Omnia sic constant, dum spiritus omnia cingit.
Hec eadem quorum nobis conceditur usus,
Que polus inferior magna complectitur Urbe,
 Cuncta licet distent, una cum pace tenentur.
Denique nomen habent unum, sunt omnia Mundus.
Hunc etiam Greci Cosmon dixere priores:
Hinc ita compositum distinguens utraque lingua
Cosmon ab ornatu, Mundum de lumine dixit.
Nam quo sol nitet, hoc totum sordebat in umbra,
Et manet exemplum, quotiens nox omnia fedat,
Et docet ex tenebris, que sit data gratia lucis.
Tot bona qui fecit, qui sic operatus ubique est,
Hic Deus de corde Dei, hic Spiritus oris,
Sancti sermo Patris, tantarum fabrica rerum:
Nec se Paganus laudet, si uitat idola,
 [2Kb] Ac satis esse putat, quod numine credat in uno.
Quid colet ille Deum, qui uerbum non colit eius?
Qui non uirtutem simili ueneratur honore?
Quique inuisibilem incomprehensibilemque fatetur
Esse Deum, hic etiam Christum si cogitet, idem
Inueniet. quoniam uerbum comprehendere nemo,
Nemo uidere potest; opera eius sola uidentur.
In Patre Natus enim, in Nato Pater omnia fecit,
Et quidquid uirtute dedit, pietate tuetur.
Sic fuit, et steterit uersus Saluator in euum,
Qui tulit errores, qui fecit uera uideri,
Placatoque Patri pereuntem reddidit orbem.
Nec mirum, si cuncta regit, qui cuncta creauit,
Qui dedit ex nichilo totum, lucemque tenebris
Pretulit, atque diem iussit succedere nocti;
Quodque in carne fuit, carnis peccata remittit.
 Cernit enim, fragilem faciles incurrere lapsus,
Corripiensque tamen ueniam dabit omnibus unam,

Plusque pius quam iustus erit. Si denique iustus
Esse uelit, nullus fugiet sine crimine penam:
Iustus enim mala condemnat, pius omnia donat.
Hoc facit, ut rata sint uenture munera uite,
Et quod culpa tulit, rursum indulgentia reddat:
Que si non fuerint plebi concessa roganti,
 Tunc prope nullus erit delicto liber ab omni.
Qui possit meritus promissa luce potiri?
Tangere tunc letis celorum regna libebit;
Tunc poterit mors ipsa mori, quum tempore toto
uita perennis erit, quia tunc in sede beata
Nullus peccandi locus est, ubi nulla cupido est.
Gloria tanta manet populo seruata fideli.
Amplius hoc tribuit, maius dedit hoc quoque munus,
Quod peccatorem quem penitet, antea lapsum,
Non facis in numero turbe peccantis haberi:
Quippe satis pena est, cum sit sua culpa dolori;
Supplicium proprium timor est; tormenta reatus
Tum ueluti patitur qui se meruisse fatetur.
Quid poterit melius, uel quid moderatius esse?
Iudicat, inquirit, castigat, parcit, honorat,
Omnia qui uincit, nec ab ipsa uincitur ira.
 Quod de presenti iam cernimus esse futurum;
Nam cum sepe minax horrentia nubila cogit,
Et terrore pio rutilo nimis igne coruscat,
Tristibus et pluuiis, et nubibus intonat atris,
Omne genus timet interitum; sed uita potestas
Desinet, et pariter celum mentesque serenat.
Hoc quoque tunc sperare iubet, qui se modo cuncta
Perdere posse probat, si perdere uelle recusat.
Sic iteranda salus uenturo ostenditur euo,
Aeternique Dei pietas eterna manebit.



[OPERA OMNIA uICTORINI PETAuIONENSIS.]





DE SANCTO uICTORINO EPISCOPO PETAuIONENSI ET MARTYRE PROLEGOMENA.



ARTICULUS I. Eius uite Synopsis.


Quo tempore clarus? uaria de eo Hieronymi testimonia. Quid ante Hieronymum Optatus Mileuitanus?---uictorinum grece originis aut in confinio Grecie saltem oriundum fuisse, ex iis, que Hieronymus attulit, tuto satis collegisse uidetur Caueus  . Petauionensis  in Pannonia superiore ad Drauum  fluuium erat ex oratore episcopus, ut non uno loco  nos docet Cassiodorus  circa annum 290, iudice laudato Caueo, iuxta Sixtum autem senensem  floruit circa annum 270. Martyrium subiisse dicitur secundum uulgarem opinionem sub Diocletiani persecutione anno 393  . Notante tamen Ceillerio  exacte determinari nequit tempus, quo martyrium passus fuerit. Equidem uerisimile uidetur sub Diocletiano seculo Iu, ineunte martyrio coronatum fuisse, siquidem suos uiros illustres enumerans sanctus Hieronymus  uictorinum nostrum proxime preponit Pamphilo presbytero, qui anno CCCIX, martyrium subiisse sub Maximino comperitur, ut probe animaduertit Tillemontius  . Eius Natale quarto nonas nouembris in martyrologiis celebratur. uerba sunt Adonis ad hunc diem: »Natalis S. uictorini  Pitabionensis Episcopi, qui persecutione Diocletiana Martyrio coronatus est.«

Dum inter latinos patres uictorinum recenset Doctor maximus  . Ecclesie columnam ipsum appellat  ; qui et Origenis Tractatus non ut interpres, sed ut proprii operis auctor transtulerit  : attamen inquit  non eque Latine ut Grece nouerat; unde opera eius grandia sensibus, uiliora uidentur compositione  uerborum. Atque in eamdem sententiam ad Paulinum scribens  : Inclyto, ait, uictorinus Martyrio coronatus, quod intelligit, eloqui non potest  . Et alibi: Sancte memorie martyr uictorinus cum apostolo dicere poterat, et si imperitus sermone, non tamen scientia  . Ac rursum: uictorino Martyri in libris, licet desit eruditio, tamen non deest eruditionis uoluntas  . Quod quidem dictum Hieronymianum de secularium disciplinarum eruditione accipiendum esse, ex ipsius Epistole argumento post Sixtum Senensem  colligunt Posseuinus  , Launoius  , et Gallandius  . Horum si uera sit sententia, inquit cl. Schenemannus  , quid Cassiodoro  faciamus, qui uictorinum ex oratore episcopum factum esse scribit? Leguleiusne ex plebe fuit uictorinus? Nam  oratoris professio etsi exquisitiori doctrina facile careret, plus tamen requirebat, quam eruditionis uoluntatem, neque equidem modo leuiter iis copiis fuisset tinctus, sine quibus ars ista nulla plane esse poterat, qui Hieronymus in scriptis eius omnem prorsus eruditionem desiderare potuerit, uideo. Sed cum tam pauca nec ea quidem certa huius uictorini supersint, uix hanc questionem dirimere licebit. Ante Hieronymum uero meminerat uictorini Optatus Mileuitanus  illum referens in album adsertorum Ecclesie catholice, a quibus superati sunt Marcion, Praxeas, Sabellius, ualentinus, et ceteri usque ad Cataphrygas, temporibus suis nimirum a uictorino Petauionensi, et Zephyrino Urbico, et a Tertulliano Carthaginensi. Cui concinit idem Hieronymus, sanctum  Martyrem aduersus omnes hereses stylum acuisse testatus  .



ARTICULUS II. De scriptis S. uictorini Episcopi et Martyris sinceris.

Recensio operum S. uictorini.---Scripsit sanctus uictorinus episcopus et martyr Hieronymo teste   Commentarios in Genesin, in Exodum, in Leuiticum, in Esaiam, in Ezechielem, in Habacuc, in Ecclesiasten, in Cantica Canticorum, in Apocalypsin Ioannis, aduersus omnes hereses, multaque alia; que tantum non omnia intercidisse temporis iniuria uidentur. Neque Trithemius  indicem operum S. uictorini adauget, sed mutato duntaxat ordine illius opuscula recenset. Opere pretium tamen esse arbitramur, ut de iisdem operibus distinctius disseramus.

Primum itaque opusculum S. uictorini martyris, cuius S. Hieronymius in catalogo meminit, est commentarius in librum primum Moysis seu expositio in Genesin. Alibi S. Hieronymus  occasione questionis a Damaso papa proposite: cur Isaac uir iustus et Deo carus non illi cui uoluit, sed cui noluit, deceptus  errore benedixit? adducit scriptum aliquod sancti uictorini in cap. XXuII, Geneseos.

Tractatus de fabrica mundi, uidetur excerptum ex commentariis in Genesin.---Ex eiusdem commentario in Genesin, ut uidetur, excerptum superesse putant Caueus et Lardnerus  fragmentum, quod in exemplari Ms. ita inscribitur: Incipit tractatus de Fabrica mundi S. uictorini. Illud autem in lucem extulit Guilielmus Caueus ex uetusto Lambethane Bibliothece archiepiscopi cantuariensis codice 800 circiter annorum descriptum, iterumque ad fidem codicis eiusdem, qui unus extat, recognitum, cum aliquot uirorum doctorum, Henrici Mauritii, et Ioannis Batteley coniecturis margini adpositis. Sed cum Cauei editio minus accurate ad exemplar Ms. exacta uisa fuerit,  idem opusculum tertio recensuit I. Walkerus, qui et nonnullas adiecit annotationes criticas, ut nuperus editor caueane historie litterarie nos edocet  .

Hoc fragmentum genuinus S. uictorini fetus.---De fragmenti porro sinceritate, non est profecto, cur iure quis dubitet, inquit perdoctus Gallandius  . Siue enim spectes uenerandam codicis antiquitatem; siue nomen uictorini, quod in Mss. exemplaris fronte conspicitur: siue operis argumentum, quod uictorinum pertractasse, in Geneseos nimirum expositione, a ueteribus proditum; siue stylum auctoris rudem et incompositum, uti ex Hieronymo discimus; siue potissimum chiliastarum placita heic adserta  , que sane uictorinum fuisse sectatum, auctor est idem Hieronymus  , omnia demum aperte clamant, hunc  libellum, siue quoddam ex commentariis in Genesim, uictorino Petauionensi uindicandum. Sed conferas uelim, pergit Gallandius, inprimis que habet auctor § 5, de septem Ecclesiis, ad quas suas misit Epistolas apostolus Paulus, cum iis, que uictorinus edisserit de iisdem septem Ecclesiis Paulinis, in suis scholiis in Apocalyp., I, 16, de quibus paulo post dicendum.

Ex commentariis in secundum et tertium Moysis libros, in Ezechielem, Habacuc et Canticum haud quidquam ad nos peruenit, sed omnia iniuria temporis interiere.

Expositionis in Isaiam prophetam mentionem fecit S. Hieronymus in prologo commentarii sui in hunc prophetam hisce uerbis  : »Magnique laboris et  operis est, omnem Isaie librum uelle edisserere, in quo maiorum nostrorum ingenia sudauerunt, Grecorum dico. Ceterum apud Latinos grande silentium est, preter sancte memorie martyrem uictorinum, qui cum Apostolo dicere poterat, etsi imperitus sermone, non tamen scientia.« Alibi allegat interpretationem sancti martyris nostri uictorini textus Isaie, uI, 2, mysticam hunc in modum  : Sex ale uni, et sex ale alteri. uictorinus noster duodecim apostolos interpretatus est. Heic porro illud adnotasse haud otiosum fuerit, obseruat perdoctus Gallandius  , scripsisse quidem uictorinum in Isaiam commentaria, sed non iuxta editiones quatuor  usque ad uisionem quadrupedum in deserto, ut ex B. Hieronymi prologo  logo in expositionem Isaie minus recte arguerunt Launoius  et Hodius  . Non enim de uictorino, uerum de Origene id tradidisse sanctum doctorem, ex ipso contextu compertum sit: quod probe perspexit eruditus Grabius  .

Commentariis in Ecclesiasten uictorini.---.In suo commentario in Ecclesiasten D. Hieronymus adducit expositionem S. uictorini in cap. Iu, 13, hisce uerbis  : »Origenes et uictorinus non multum inter se diuersa senserunt. Post generalem illam sententiam, que omnibus patet: quod melior sit adolescentulus pauper et sapiens, quam rex senex et insipiens: et quod frequenter euenit, ut ille per sapientiam suam de carcere regis egrediens, imperet pro dominatore peruerso; et rex insipiens perdat imperium, quod  tenebat: super Christo et Diabolo hunc locum interpretati sunt, quod puerum pauperem et sapientem  Christum uelint.« Meminit etiam Cassiodorus commentarii sancti uictorini ita inquiens  : De quo libro  et uictorinus . . . nonnulla disseruit. Ex hoc Cassiodori loquendi modo uerisimile adparet, uictorinum quedam duntaxat loca Ecclesiastis exposuisse.

De Commentario S. uictorini in Mattheum.---Sanctus Hieronymus in catalogo nullam mentionem facit de expositione S. uictorini in Mattheum. uerum in prologo sui commentarii in hunc euangelistam hec habet  : Legisse me fateor . . . . et latinorum Hilarii, uictorini, Fortunatiani opuscula. Cassiodorus  uero diserte ait: De quo  et uictorinus ex oratore episcopus nonnulla disseruit. Unde coniicit uir perdoctus Lardnerus  , opusculum  S. uictorini aut breues duntaxat obseruationes, aut expositiones singularium solummodo locorum laudati Euangelii complexum fuisse.

Commentarii in Apocalypsin diui Ioannis a sancto martyre nostro adornati meminit et D. Hieronymus et Cassiodorus, qui ultimus de eo in hunc modum scribit  : »De quo libro  et uictorinus sepe dictus episcopus difficillima quedam loca breuiter tractauit« Hisce uerbis iudice Caueo  innuit Cassiodorus, uictorinum non tam integram Apocalypsin commentario illustrasse, quam difficiliora, quedam loca tractasse. Generatim autem animaduertit illustris Ceillierius  : Neque certum esse, num sanctus uictorinus integros commentarios conscripserit, neque utrum libros sacros  a capite usque ad calcem exposuerit. Siquidem satis manifeste adseuerat Cassiodorus, sanctum episcopum nonnisi quedam loca Ecclesiastis, S. Matthei, atque Apocalypseos explicuisse.

De S. uictorini scholiis in Apocalypsin Ioannis.---Alterum porro ex uictorini scriptis, quod ad nos usque peruenit, sunt eius scholia in Apocalypsin, que primus ex bibliothece casinensis codice in lucem eruit Basilius millanius, monachus casinas: prodieruntque Bononie, in-8o apud Ant. Ciaccarellum et Peregrinum Bonardum, anno 1558. Questus equidem est primus hic scholiorum editor, codicem Ms., quo usus est, adeo fuisse librariorum inscitia corruptum, ut sepe uix diuinando rectum posset assequi sensum.

 De opere autem, deque illius auctore, nec non de cura, quam in eo illustrando impendit, haud otiosum fortasse fuerit ipsum audire, lectorem suum alloquentem his uerbis: »Ut ne quid esset,« inquit, »in quo me aut plane indiligentem argueres, aut etiam accusares ut audacem, amice lector, sedulo diligenterque caui; nam et opusculum hoc  accuratissime perlegi; et cum multa in eo possem contra rectam scribendi rationem dicta improbare, nichil tamen fere loco mutaui, sed ea cuiusmodicumque fuerunt, adnotaui, ut tuo potius uel starent, uel caderent iudicio. Libellus certe eiusmodi est, ut cum magnam piis ac religiosis hominibus, qui hoc genus scriptis delectantur, utilitatem, tum uero ad ea etiam cognoscenda, que in Apocalypsi altissimis recondita sunt sensibus, adiumenti plurimum sit allaturus. Stylus autem tametsi a prisco illo candore lingue latine, puritateque multum abest, quod temporum inclinate iam, si non prorsus collapse cum imperii maiestate rei litterarie mores, et gallice nationis, que necdum, ut nunc est, tum ingeniis, tum prestantissimarum  artium cognitione culta erat, peregrinitatem referat: tantum tamen auctor iste breuitate sua prestitit, ut quorumdam uerborum insolentiam utilitas argumenti abunde pensare possit. Nos certe cum idem ipse non uerba quibus identidem impropriis et longe ab usu recte loquendi semotis utitur, sed sensus ipsos sequatur; noluimus in uerbis eo ipso uideri doctiores. Itaque uestigiis illius insistentes, que animaduersione imprimis digna uisa sunt, infra hic adnotamus.« Hactenus cl Basilius Millanius editor: qui quidem, si ei locus Hieronymianus succurrisset de uiris illustribus superius nobis memoratus, neque gallum fuisse uictorinum, seu pictauiensem episcopum existimasset, neque de stylo eius incompto adeo doluisset.

 Hec autem ex editore nostro propterea imprimis describenda censuimus, inquit Gallandius  , quod huiusce opusculi editio, unica enimuero adeoque perrara, eos ad unum omnes hactenus latuerit, qui tum hoc, tum superiore seculo de scriptoribus ecclesiasticis egisse noscuntur. Si enim iis perspecta fuisset illa, nullus dubito, quin eiusmodi scholia tanquam genuinum uictorini fetum excepissent, agnouissentque simul, subdititium omnino esse, utpote mire interpolatum, commentarium in Apocalypsin, qui sub eius nomine in bibliothecis Patrum circumfertur. Et primum quidem ex Cassiodoro discimus  , uictorinum de libro Apocalypseos difficillima quedam loca breuiter tractasse: que quidem notatio et nostris scholiis apprime congruere  noscitur, et a peruulgato commentario aliena esse comperitur; ut cuilibet utrumque opus conferenti perspicuum fiet. Deinde quod rei caput est, in nostris scholiis regni millenarii nota comparet  ; quod sane uictorinum cum aliis antiquioribus agnouisse, superius ex Hieronymo accepimus.

Haud tamen dissimulandum uidetur, scholia sua concludere uictorinum his uerbis: »Ergo audiendi non sunt, qui mille annorum regnum terrenum esse confirmant, qui cum Cerintho heretico sentiunt.«  De quibus equidem illud primum dixerim cum Sixto senensi  , ab aliena manu fortasse ita fuisse castigatam absurdam uictorini sententiam, in eiusque locum eam, que nunc habetur, repositam. Deinde uero existimauerim potius, uerba huiusmodi reuera fuisse a uictorino conscripta, quo nimirum ab ea regni terrestris opinione qua semel imbutus fuerat, propulsaret, quidquid maxime uitiosi placita Cerinthiana in illam inuexerant: haud secus ac Iustinus martyr, qui eamdem sententiam amplexus: »Credentes in Christum,« inquit,  »et eorum que tum ab ipso, tum a prophetis tradita sunt, ueritatem agnoscentes, sciunt se una cum eo in illa terra futuros, et eterna ac incorrupta bona hereditate accepturos.«



ARTICULUS III. De sancti uictorini operibus aut dubiis aut suppositiis.


Peruulgatus in Apocalypsin commentarius uictorino abiudicandus.---Extat in SS. Patrum bibliothecis  commentarius in Apocalypsin, cui titulus est: uictorini pitabonensis episcopi; num uero illius sit genuinus fetus, inter eruditos adhuc controuertitur. Perdoctus Caueus scribit  : »Aut eius non esse, aut mire interpolatum et mutatum necesse est. In suo etenim commentario uictorinum chiliastarum errori fauisse, diserte tradit Hieronymus  , quem tamen huius commentarii auctor strenue impugnat,  dogmaque istud Cerintho heresiarche adscribit. Citat etiam Theodorum, historie ecclesiastice sub Iustiniano conditorem, cuius collectanea habemus hodie, ut alia mittam. Unde euidentissime colligitur, uictorini si sit, egregias interpolationes passum esse, et aliam plane induisse faciem, ex quo e uictorini manu primum prodiit.«

Basnagius de laudato uictorini commentario in Apocalypsin hunc in modum pronuntiat  : »Multis ille liber fabulis refertus est. Existimat Ieremiam nondum uita abiisse; Neronem futurum antichristum, et in mundi fine uenturum. Eo inclinat clarissimus Dupin in noua sua bibliotheca, uictorini commentarium esse: il y a apparence qu'il est de lui. uictorino tamen abiudicandum  esse existimamus, iudicemque damus Hieronymum : Hic dicitur mille annorum iudaicam edidisse , quem secuti sunt Ireneus et Apollinarius, et ceteri,  qui post resurrectionem aiunt in carne cum sanctis Dominum regnaturum. Tertullianus quoque in libro de spe fidelium, et uictorinus pictauonensis, et Lactantius hac opinione ducuntur.« Commentarius uero adscriptus uictorino, millenariorum percellit opinionem  : »Mille annorum regnum non arbitror esse terminum . . . . . Ut mei sensus capacitas sentit proferri, quoniam denarius numerus Decalogum significat, centenarius uirginitatis coronam ostendit. Qui enim uirginitatis integrum seruauerit propositum, et Decalogi precepta fideliter impleuerit . . . . . iste uere sacerdos est Christi, et millenarium numerum perficiens, integre creditur regnare cum Christo, et apud eum recte ligatus est diabolus.« Doctissimus Lampe  ualde probabile  esse indicat, hunc commentarium falso uictorino adscribi. Econtra eruditus Dupinius postquam diuersa in utramque partem adduxit argumenta, tamdem concludit  : »Non ergo adserendum, illud commentarium falso adscribi uictorino, quin uero similius est, illius esse genuinum fetum.« Sapientissimus Tillemontius  pro more suo hanc quetionem modeste ac diligenter petractauit. Fatetur primo diuersis ex rationum momentis illius commentarii in Apocalypsiu in dubium reuocari a non paucis; sed adserit dein, sibi uideri multo plura superesse argumenta, quibus ad credendum inducimur hunc commentariolum tamquam genuinum, ex tot sancti huius martyris operibus atque laboribus, quoddam  esse suspiciendum:  interim tamen etiam largiendum, loca in fauorem chiliasmi olim inibi obuia, subsequis temporibus mutationem passa fuisse  . Quid quod etiam cl. Tillemontius alibi  quedam quoque momenta subiiciat, ex quibus intelligitur, cur ea loca, que modo de chiliasmo in laudato commentariolo habentur, uel corrupta uel interpolata sint. Occurrunt hec loca ad finem prefati opusculi, atque cuilibet primo intuitu facile innotescit, horum stylum a precedentium stylo multum differre. Ad hec est, quod facile omnino credamus, eiusmodi alterationes diuersos antiquos SS. Patres quoad idem dogma subiisse  . Nostra autem in presenti casu coniectura magis adhuc confirmatur ex hoc, quod in ipsa hac interpretatione quedam adhuc uestigia de millenariorum opinione  offendantur; cum inibi adseratur  omnes sanctos conuenturos esse, et Dominum nostrum Iesum Christum adoraturos. Siue uero laudatus commentariolus uictorini sit, siue non, deprehenduntur tamen in eo uarii antiquitatis characteres. Huc refert Tillemontius auctoris loquendi modum de Romano Senatu  , quod nimirum ea tempestate ille nomine suo et auctoritate sua persecutiones aduersus christianos decreuerit. Dein que de Nerone scribit  , hunc in modum: Unum autem de capitibus occisum in morte, et plaga mortis eius curata est, Neromen dicit. Constat enim dum insequeretur eum equitatus missus a Senatu, ipsum sibi gulam succidisse. Hunc ergo suscitatum Deus mittet regem dignum dignis, et Christum, qualem meruerunt Iudei. Que opinio communior fuit in primitiuis  Ecclesie seculis, quam in subsequis.---Tertio dum recenset Diui Pauli Epistolas, altum apud eum silentium de Epistola ad Hebreos  . Iam uero etate sancti uictorini nostri, apud Occidentales uulgata opinio erat, Epistolam ad Hebreos D. Paulum nequaquam habere auctorem. Sic insuper notatu etiam dignum in hoc commentario, quod, dum propheta cum Elia uenturus commemoratur, nulla de Enocho mentio fiat; sed dumtaxat, tradatur aliquos Moysen, aut Eliseum loco illius opinatos fuisse  . Quod uero ipsius auctoris opinionem spectat, ille putauit Ieremiam fuisse, utope cuius mors in scriptura non commemoratur. Hec omnia respici possunt tanquam satis apta indicia antiquitatis laudati commentarii. Denique stylus in hoc opere obseruatus, cum charactere,  quem de uictorini scribendi ratione S. Hieronymus notauit, optime conuenit: quod scilicet rudis et impolitus fuerit, grandia sensibus, et uiliora uideantur uictorini opera compositione uerborum. Ita censet uir doctissimus Tillemontius de commentario in Apocalypsin, utut simul etiam animaduertat, tutissimum fore, si questio de uero auctore indecisa relinquatur  , quod iudicium utroque pollice subscripsit perdoctus Lardnerus  . Econtra reuerendissimus Dominus Ceillerius adfirmare non dubitat, hunc commentarium merito adscribi S. uictorino patauionensi Episcopo ac martyri  ; sed nulla alia in sue sententie  confirmationem adducit argumenta, preter ea, que ex Tillemontio supra notauimus. Nostra uero etate uiri eruditissimi Gallandius  , Oelrichsius  , et Schenemannus  Commentarium in Apocalypsin uictorino abiudicant. Mihi uero perplacet uiri acutissimi summique critici Ioannis Launoy circa auctorem huius commentarii iudicium ita sentientis  : »Ad uictorini commentarium in Apocalypsin, quem habemus in Bibliotheca Patrum, quod attinet, fieri potest, ut  partim illius sit, partim alterius: illius quidem in iis, que difficilium locorum explicationem contineant: alterius uero, qui reliquorum locorum expositionem suppleuerit. In summa res ista tota in eum adducta est statum, ut certum sit, nichil esse certi, quod uere affirmateque dici queat.«

 Ceterum in laudato commentario hec notatu digna offendimus preeunte cl. Ceillierio  . Primo: In toto orbe septem ecclesias omnes esse, et septem nominatas, unam esse catholicam, Paulus docuit  . Secundo, quod baptisma peccata auferat  . Tertio, quod nicolaite nomen suum acceperint a Nicolao Diacono; quodque docuerint Idolothyta exorcizata licite manducari posse, pacemque fornicatoribus octaua post lapsum die dandam esse  . Quarto, auctor enumerat uiginti quatuor ueteris Testamenti libros  , nixus traditioni cuiusdam Theodori  . Ex eodem  commentariolo constat, Apocalypsin tunc temporis omnino agnitam fuisse  . Spectat denique iste commentarius etiam Epistolam ad Hebreos  . In appendice ad tomum tertium operum diui Augustini editionis maurinorum impressus habetur auctoris anonymi commentarius in Apocalypsin, desumptus plurimam quoad partem ex eo, qui pre se fert nomen sancti uictorini Petauionensis  .

Huic commentario in Apocalypsin prefixa habetur Patrum  prefatio, Hieronymo adscripta, in qua uictorinus dicitur, idem sensisse cum Papia et Nepote; uerum iudice uiro doctissimo  absque omni fundamento ille prologus seu Epistola ad Anatolium D. Hieronymo adscribitur, nullusque Criticorum, quod sciam, eamdem uti genuinam admittit.

 Alia S. uictorino falso adscripta opera.---Tribuuntur etiam sancto uictorino nostro carmina duo, que habentur in sacrorum petarum collectione Fabriciana de Iesu Christo Deo et homine unum; alter titulus est lignum uite; sed coniectura plane incerta, et ut mihi uidetur, inquit Caueus  , cui consentiunt clarissimi Duumuiri Oelrichsius et Schenemannus  , falsa.

Obseruat Tillemontius  , quod in uariis manuscriptis  sancto uictorino Petauionensi episcopo ac martyri Hymnus de sancta Cruce, seu de Paschate, uel de Baptismo inter D. Cypriani opera relatus  adtribuatur; eumdemque Hymnum uenerabilis Beda noster sub nomine uictorini allegat  hisce uerbis: Qua ductus opinione uictorinus pictauiensis antistes Ecclesie de Golgotha scribens ita inchoat.

Est locus ex omni medium, quem cernimus orbe,
Golgotha Iudei patrio cognomine dicunt.

Est hoc carmeu admodum preclarum, et spectato nostri auctoris stylo elegantius, quam ut possit uel debeat eidem adtribui. Ex hoc carmine cognoscimus referente Tillemontio  , quod multi homines Christianam religionem profiteri ea etate uoluerint, qui ne quidem usque ad baptismum in ea immoti perseuerarunt.

 Carmen seu uersus incerti auctoris aduersus Marcionem uulgo inter Tertulliani scripta edi solitos. uictorino uindicare studet sepe iam citatus Tillemontius  . Quam sententiam etsi nostram facere nolumus   tamen opus illud ad seculum tertium referre non dubitamus, quod tractatio docet, maximeque index Episcoporum romanorum, quem continet.

Recepit auctor istius scripti e libris ambiguis Epistolam ad Hebreos uti ex hisce constat uersibus  .

Sanguine nam uituli populum, simul omnia uasa
Atque sacerdotis et scripta uolumina legis
Sparsit, aqua mixto. .


Hoc Dominus noster, qui nos sua morte redemit,
 Extra castra uolens populi uim passus iniqui. .


Federis hinc etiam noui inenarrabilis auctor
Discipulus Ioannes animas pro nomine passas
Testatur tali sese uidisse sub ara,
Clamantes Dei uindictam pro cede potentis. .

Et ibidem, pag. 805. edit, Paris., 4634, ac uenete, 1744, pag. 637.

Sic quoque Ioannes: sic pandit Spiritus illi,
Tot numero soliis senioribus insuper albis .

Sanctus Hieronymus  citat commentarium uictorini in Dialogos M. T. Ciceronis; uerum argumentum eiusmodi materie potius conuenit uictorino Africano, qui fuit rhetorices professor.



ARTICULUS Iu. Obseruationes theologice in genuina S. uictorini opuscula et editionum recensio.


Doctrina S. uictorini de quatuor Euangeliis, etc.---In Fragmento de Fabrica mundi, in quo de opere septimi diei disserit, obseruat S. uictorinus inter alia tanquam notatu dignum, quatuor animalia ante thronum Dei, quatuor Euangelia, et quatuor flumina in paradiso fluentia  , Euangelium S. Ioannis in eodem tractatu hoc modo adducitur  , Ioannes Euangelista sic dicit: In principio erat uerbum, et uerbum erat apud Deum, et Deus erat uerbum. In scholiis suis in Apocalypsin beati Ioannis de iisdem quatuor Euangeliis ita discurit  : Quatuor animalia quatuor sunt  Euangelia. »Primum animal simile leoni, et secundum simile uitulo, et tertium habens faciem similem homini, et quartum simile aquile uolanti . . . . . Animalia igitur quod differentia sunt uultu, hanc habent rationem; simile leoni animal Marcum designat, in quo uox leonis in eremo rugientis auditur. Hominis autem figura enititur Mattheus enuntiare nobis genus Marie  , unde carnem accepit Christus. Ergo dum enumerat ab Abraham usque ad Dauid, et usque ad Ioseph, tamquam de homine locutus est. Ideo predicatio eius hominis effigiem ostendit. Lucas sacerdotium Zacarie offerentis hostiam pro populo, et apparentem sibi angelum dum enarrat, propter Sacerdotium et hostie conscriptionem, uituli imaginem tulit. Ioannes Euangelista aquile similis, assumptis  pennis ad altiora festinans, de uerbo Dei disputat. Marcus Euangelista sic incipiens: Initium Euangelii Iesu Christi, sicut scriptum est in Isaia Propheta, uox clamantis in deserto, leonis habet effigiem. Mattheus autem: Liber generationis Iesu Christi Filii Dauid, Filii Abraham; hec est facies hominis. Lucas uero dixit: Fuit Sacerdos nomine Zacarias, de uice Abia, et mulier ei de filiabus Aaron; hec est imago uituli. At Ioannes cum incipit: In principio erat uerbum, ei uerbum erat apud Deum, et Deus erat uerbum; similitudinem aquile uolantis ostendit  . Non solum autem Euangeliste sed et ipsum uerbum Dei Patris omnipotentis, qui est Filius eius D. N. iehsu Christus, fert easdem imagines in tempore aduentus sui. Cum nobis predicat, est tanquam leo, et catulus leonis:  et cum propter salutem hominum homo factus est ad mortem deuincendam, et uniuersos liberandos, et quod seipsum obtulerit hostiam patri pro nobis, uitulus dictus est. Et quod mortem deuicerit et ascendit  in celos extendens alas suas, et protegens plebem suam, aquila uolans nominatus est. He ergo predicationes, quamuis quatuor sint, una est tamen, qui de uno ore processit. Oculos autem intus et foris habere ea animalia in predicatione noui Testamenti, prouidentiam spiritualem ostendit, que et secreta cordis inspicit, et superuenientia uidet, que sunt intus et foris.« In hoc S. uictorini loco omnia quatuor Euangelia, singulorumque initium, uel saltem ab initio statim obuenientes res in iis deprehendimus; unde hic locus a nobis maximo in pretio habendus est.

Euangelium Ioannis quo tempore, ac qua occasione scriptum?---Non solum S. uictorinus adnotat tempus, quo S. Ioannes suum Euangelium conscripserit, sed  qua etiam occasione permotus fuerit. Composuit scilicet illud, postquam in Patmos insulam Ioannes relegatus fuit, eo consilio, ut eo tempore exortas hereses refutaret atque destrueret  . »Ostensa arundo similis uirge  hec ipsa est Apocalypsis, quam postea exhibuit Ecclesiis: nam et Euangelium perfecte fidei nostre salutis causa postea scripsit. Cum enim esset ualentinus et Cerinthus, et Ebion, et ceteri schole Satane diffusi per orbem, conuenerunt ad illum de finitimis prouinciis omnes episcopi, et compulerunt eum, ut et ipse testimonium conscriberet.« Haud absimilia habentur in commentario uictorini in Apocalypsin  .

Actus Apostolorum a S. uictorino laudati.---Actuum apostolorum meminit sanctus uictorinus bina  uice in hisce scholiis in Apocalypsin; et quidem dum ita scribit  : »Et nos legimus in Actis Apostolorum, quemadmodum loquens discipulis suis, raptus est in celos.« Atque alibi  : »Sicut Petrus ad Iudeos exclamauit: Dextera Dei exaltatus acceptum a Patre Spiritum effudit, hunc quem uidetis.«

De Diui Pauli Epistolis.---In fragmento de fabrica mundi, quod Caueus primus edidit, occurrit in meditationibus uictorini in septimum diem, quo Deus ab omni labore requieuit, inter alia de hoc notatu digno numero exempla et sequens: Et septem Ecclesie apud Paulum  . Ubi margo editionis Cauei habet pro Paulum, Apocalypsin, sed male, et recte Paulum; nam Cyprianus, de exhortatione martyrii, pag, 125, edit. Amstel. et Bremensis, pag. 179, ait:  »Apostolus Paulus, qui huius legitimi numeri et certi meminit, ad septem Ecclesias scribit.« uide et  alia ibidem hunc locum illustrantia. Quod uero uictorinus intellexerit septem Ecclesias, ad quas tot Epistole in collectione paulina directe sunt, ex duplici auctoris nostri loco, uno in scholiis in Apocalypsin, altero eiusdem in commentario in Apocalypsin manifeste constat; in utroque hec habentur  : »Iste septem stelle sunt septem Ecclesie, ad quas fecit Epistolas; non quia ipse sole sunt Ecclesie, aut principes, sed quod uni dicit, omnibus dicit. Unde et in toto orbe septennatim Ecclesias omnes, septem esse nominatas, et unam esse Catholicam, Paulus docuit, scribens ad septem Ecclesias, uti ad Romanos, ad Corinthios, ad Galatas, ad Ephesios, ad Philippenses, ad Colossenses, ad Thessalonicenses. Postea singularibus personis scripsit, ne excederet modum  septem Ecclesiarum. Et in breui contrahens predicationem suam ad Timotheum ait: ut scias, qualiter debeas conuersari in Ecclesia Dei uiui.«

Prima Petri Apostoli Epistola a uictorino laudata.---Sanctum uictorinum diui Petri Epistolam primam agnouisse patet et ex scholiis, et commentario eius in Apocalypsin; ait enim ad uerba hec Apocalypseos, I, 6: Et fecit nos regnum et Sacerdotes  . »Id est omnium fidelium Ecclesiam, sicut Petrus quoque Apostolus dicit  : Gens sancta, regale Sacerdotium.«

Apocalypsis Ioanni Euangeliste diserte attribuitur.---In libelli fragmento S. uictorini, de Fabrica mundi, etiam Apocalypsis Ioannee expressa mentio habetur. Nam leguntur in fine istius fragmenti uerba hec  : »Itaque sine dubio autem diei angeli duodecim,  noctis angeli duodecim pro numero scilicet horarum; hi sunt namque quatuor uiginti testes dierum et noctium, qui sedent ante thronum Dei coronas aureas in capitibus suis habentes, quos Apocalypsis Ioannis apostoli et euangeliste seniores uocat.«

Tempus scripte Apocalypsis et locus.---Adnotat S. uictorinus, episcopus et martyr, hisce in scholiis tempus, quo Apocalypsis a S. Ioanne apostolo exarata fuit, dum ait in cap. XIII, 10: »Intelligi oportet tempus, quo scripta Apocalypsis edita est: quoniam tunc erat Cesar Domitianus; ante illum autem fuerat Titus frater illius; et uespasianus, Otho, uitellius et Galba. Isti sunt quinque, qui ceciderunt; UNUS EXSTAT, sub quo scripta est Apocalypsis Domitianus scilicet  .« Et paulo superius in cap. X, 11, scribit   : »Hoc dicit propterea, quod, quando hec Ioannes uidit, erat in insula Pathmos, in metallo damnatus a Domitiano Cesare: ibi ergo uidit Apocalypsin:  et cum senior iam putaret se per passionem accepturum receptionem, interfecto Domitiano omnia eius iudicia soluta sunt, et Ioannes, de metallo dimissus, sic postea tradidit hanc eamdem, quam acceperat a Deo Apocalypsin.« Confer Commentarium uictorini in Apocalypsin, tom. III. Bibl. Patrum Lugdun., pag. 420, C et G.

Numerus librorum ueteris Testamenti.---De ueteri Testamento sequentia notanda ueniunt apud sanctum uictorinum nostrum. Computat uiginti quatuor ueteris Testamenti libros dum ait  : »uiginti quatuor seniores uiginti quatuor libri sunt prophetarum, et legis referentes testimonia iudicii. . . ALAS SENAS testimonia sunt ueteris Testamenti librorum. Ideo uiginti et quatuor totidem faciunt, quot sunt seniores  super tribunalia sedentes. . . Sunt autem libri ueteris Testamenti, qui accipiuntur uiginti quatuor, quos in Epitomis Theodori inuenies  .« Eadem fere uerba occurrunt in Commentario uictorini, in Apocalypsin, in Bibl. Patrum, Lugd., tom. III, p. 417.

ueteris Testamenti cum nouo connexio.---Tradit preterea sanctus martyr et episcopus, quod nouum fedus fidem atque fundamentum habere debeat in ueteri federe, cui innititur, ac quasi superstruitur; scribit enim  : »Nec predicatio cum nouo populum Christianum significat cantantem canticum nouum, id est confectionem suam publice conferentem. Nouum est, Filium Dei hominem fieri: nouum est, cum corpore in celum ascendere: nouum est, remissionem peccatorum hominibus dare: nouum,  sancto Spiritu signare homines: nouum est, sacerdotium accipere sacre obseruationis, et regnum expectare immense repromissionis. Cithara, et chorda in ligno extensa, significat carnem Christi passionis ligno coniunctam: Phiala confessionem, et noui Sacerdotii propaginem: angelorum autem multorum, imo omnium laus, omnium salus est, et testimonium uniuerse creationis Domino nostro referentium gratulationem liberationis hominum de clade mortis. Resignatio sigillorum apertio est ueteris Testamenti, et predicatorum prenuntiatio in nouissimo tempore futurorum  .«

De Iesu Christo Domino nostro docet S. uictorinus  , quod sit Filius Dei ante originem seculi apud Patrem genitus, homo factus in anima uera et  carne; pro salute nostra homo factus  : Patrem confiteri omnipotentem esse dicimus   et huius Filium Christum »ante originem seculi apud Patrem genitum, hominem factum in anima uera et carne, utraque miseria et morte deuicta, et in celos, cum corpore a Patre receptum, effudisse Spiritum sanctum, donum et pignus immortalitatis.«

Septem dona Spiritus sancti.---In fragmento de Fabrica mundi, de septem donis Spiritus sancti in hunc modum disserit  : »Hi septem Spiritus nomina sunt eorum Spiritus, qui supra Christum Dei requieuerunt . Summum ergo celum sapientie, secundum intellectus, tertium consilii, quartum uirtutis, quintum scientie, sextum pietatis, septimum timoris Dei. Hoc igitur uerbum cum lucem fecit, sapientia uocatur; cum celum, intellectus:  cum terram et mare, consilium: cum solem et lunam, ceteraque, clara uirtus; terre ac maris excitat scientia; cum hominem finxit, pietas: cum hominem benedixit, ac sanctificat, timor Dei nomen habet.«

Ieiunium in Parasceue. Diei Dominice celebratio Sabbatumque in Dominicam mutatum.---Meminit etiam sanctus uictorinus celebrationis dominice, et mutati sabbati in dominicam, dum ita loquitur  : »Et ut ex ea re longius enarrem: Ecce quatuor animalia ante thronum Dei, quatuor Euangelia, quatuor flumina in paradiso fluentia, quatuor generationes populorum ab Adam usque ad Ne, a Ne usque ad Abraham, ab Abraham usque ad Moysen, a Moyse usque ad Christum Dominum Filium Dei: Die quinto terra et aqua fetus suos ediderunt. Die sexto creata  sunt, que deerant, ac sic Deus hominem de humo instruxit, Dominum omnium rerum, que super terram, et super aquam creauit: prius tamen angelos atque archangelos creauit. Hic dies sextus Parasceue appellatur, preparatio scilicet regni. Idcirco autem prius opera sua consummauit, quam angelos crearet, et hominem fabricauit, ne forte adiutores se fuisse falsa dictione asseuerarent. Hoc quoque die ob Passionem Domini N. Iesu Christi, aut stationem Deo, aut ieiunium facimus. Die septimo requieuit ab omnibus operibus suis, et benedixit eum, et sanctificauit; idcirco, ut die Dominico cum gratiarum actione ad panem exeamus, et non cum Iudeis sabbatum obseruare uideamur, quia ipse Dominus est sabbati, Parasceue solemus supponere et sabbatum. Christus  igitur sabbatum corpore suo resoluit. iehsu quoque Naue et ipse sabbatum resoluit; die enim sabbati precepit filiis Isrel, ut muros ciuitatis Iericho tubicinibus circumirent, et bellum Allophilis indicarent. Mathathias autem princeps Iuda sabbatum resoluit; nam prefectum antiqui regis Syrie sabbato occidit, et Allophilos sua persecutione subiecit. Quapropter uerum illud sabbatum septem millia anni, in quo Christus cum electis suis regnaturus est.«

 Editiones operum S. uictorini Petauionensis.---Tractatum sancti uictorini, de Fabrica mundi, primus edidit Caueus, tom. I Hist. litter. de Scriptor. Eccles., pag. 103, Londini, in fol., 1689, recusum cum nonnullis notis criticis cl. Walkeri, Oxonii, 1740, et Basilee, 1741, a pag. 148---151, in Historia litteraria Cauei. Atque hanc postremam in recudendo hoc uictorini fragmento secutus est editionem Gallandius in Bibliotheca ueterum Patrum, tom. Iu, p. 40---52, quam more suo in aliquot sectiones diuisit, auxitque nonnullis obseruationibus.

Scholia S. uictorini Petauionensis in Apocalypsin, Bononie, in-8, a Basilio Millanio, 1558, primum edita, et a Gallandio in Bibliothecam ueterum Patrum recepta fuere, uol. Iu, pag. 52---64. Analysin  horum duorum opusculorum exhibet indefessus P. Dominicus Schrammius, tom. uIII, a pag. 24---56.

Commentarius S. uictorini in Apocalypsin, cuius editionem primam hucusque ignoro  illatus est postea in Bibliothecas patrum, Parisiensem, de anno 1644, a pag. 507, tom. I Lugdunensem, pag. 414---421, tom. III.

Carmina duo, de Iesu Christo, Deo et homine unum, alterum de Pascha, seu lignum uite inscriptum, in Gregorii Fabricii petarum ueterum ecclesiasticorum operibus christianis, pag. 761, impressa habentur.

Ad hec falsa uictorino adscripta opuscula pertinet  editio facta Gothe sub prelo Reyher. p. Io. Mich. Schallium, 1652, in-8. Sancte reliquie duum uictorinorum, pictauiensis unus episcopi martyris, afri alterius Caii Marii, rhetoris primum romani et consularis uiri clarissimi conuersi, deinde disputatoris subtilissimi, hoc est christiana eorumdem in prorsa  et uersa oratione scripta: Illius quidem commentarius in Apocalypsin Ioannis, et tria elegantissima de Iesu Christo Deo et homine, eiusque Pascha seu cruce, nec non de septem martyribus fratribus Macchabeis, carmina: huius, etc. Omnia et singula cum notis et prefatione D. Andree Riuini , qui suis sumptibus excudi fecit.

De uiris uictorinis.---Pro Coronide hic animaduertendum,  1o quod eruditissimus Launoius in altera minore dissertatione annotet etiam  ; sub eodem nomine  quinque diuersos auctores insignitos fuisse; quorum primus est, opinionis Praxee assertor, cuius meminit Tertullianus  ; secundus uero iste, de quo hucusque actum: romanus quidam rhetor, de quo Augustinus  , tertius numeratur: quartus autem fuit ille massiliensis, cuius mentionem facit Gennadius  . Ultimus tandem siue  quintus, orator quidam, cognomine Lampadius, de quo commemorat Photius  . uidesis hanc dissertationem. 2o Quod Gelasius, romanus Pontifex, uictorini opuscula inter apocrypha suo decreto recensuit  ; ea fortasse de causa, quod millenariorum errore aspersa essent, ut testatur Hieronymus pluribus in locis. Sed, iudice doctissimo uiro Christ. Frider. Schmidio  loca Hieronymi nos quidem exceptione  maiora haud dixerimus. Quamuis enim recte affirmari possit, scriptores, quos pungit Hieronymus, chiliasmum tenuisse, atque in eo describendo passim a Ioannea Apocalypsi aberrasse: falsissimum tamen est, eosdem uiros crassis illis opinionibus fuisse addictos, quas Cerintho affingere soliti sunt ueteres, quasque Lardnerus  male facilis, doctoribus orthodoxis cum Cerintho illo communes fuisse arbitratur. LUMPER.





S. uICTORINI MARTYRIS, PETAuIONENSIS EPISCOPI, QUI uERGENTE AD FINEM SAECULO TERTIO FLORUIT, FRAGMENTUM. 



[26Kb] INCIPIT TRACTATUS uICTORINI, DE FABRICA MUNDI.


COGITANTI [a 1Kb] mihi, [b 1Kb] una cum animo meo conferenti, de fabrica mundi istius, in quo clausi tenemur, etiam uelocitas fabrice istius hec est; sicut in libro Moysis  continetur, quem de conditione ipsius scripsit, qui Genesis appellatur. Totam molem istam, Deus sex diebus in ornamento [c 1Kb] maiestatis sue expressit, septimo quibus [d 1Kb] benedictione [e 1Kb] . . . consecrauit. Idcirco igitur, quoniam septenario numero dierum et  [385Kb] celestia et terrestria reguntur, principii loco, de hac septimam ad omnium septimanarium rigionum [a 1Kb] metibor, et prout potuero, uirtutis diem in eam [b 1Kb] consummationem conabor exprimere.

In principio fecit Deus lucem, eamque duodenario mero horarum, die noctuque, diuisit, idcirco uidelicet, ut laboribus hominum requies [c 1Kb] locum noctem dies superduceret, rursus dies superuinceret; hac se [d 1Kb] alterna uice labor quetis [e 1Kb] refoueretur, quies exercitatione rursus diei temperaretur. Quarto die fecit duo luminaria in celo, maius et minus, ut alterum preesset diei, alterum nocti , solis et lune; ceteraque sidera posuit in celo, ut lucerent super terram, et discernerent tempora et annos et menses et dies et horas per stationes.

Nunc ratio ueritatis ostenditur, quare dies IIII, tetras  nuncupatur [f 1Kb] ; quare usque ad horam nonam ieiunamus  [g 1Kb] , usque [h 1Kb] ad uesperam, aut superpositio usque in alterum diem fiat. Mundus itaque iste ex quatuor elementis constat, igne, aqua, celo, terra. Hec igitur quator elementa temporum [i 1Kb] tetradem faciunt. Sol quoque et luna per anni spatium quatuor tempora efficiunt, ueris, estatis, autumni, hyemis; et hec tempora tetradem faciunt. Et ut ex ea re longius enarrem, ecce quatuor animalia ante thronum Dei . quatuor euangelia, quatuor flumina in paradiso fluentia , quatuor generationes populorum, ab Adam usque ad Ne, a Ne usque ad Abraham, ab Abraham usque ad Moysem, a Moyse usque ad Christum Dominum, Filium Dei; et quatuor animalia  hominis, uituli, leonis, aquile; et quatuor flumina , Fyson, Geon, Tygris, Euphrates. Homo Christus iehsu auctor eorum, que  supra memorauimus, tetrade ab impiis comprehensus  [161Kb] est. Itaque ob captiuitatem eius tetradem [a 1Kb] ob maiestatem operum suorum, et [b 1Kb] tempora humanitatis [c 1Kb] salubria, frugibus leta, tempestatibus tranquilla, decurrant, ideo aut [d 1Kb] superpositionem facimus.

Die quinto terra et aqua fetus suos ediderunt. Die sexto creata sunt, que deerant; ac sic Deus hominem de humo instruxit, dominum omnium rerum, que [e 1Kb] super terram et super aquam creauit. Prius tamen angelos atque archangelos creauit, quam hominem finxit, spiritalia terrenis anteponens. Prius enim lux, quam celum et terram [f 1Kb] . Hic dies sextus parasceue appellatur, preparatio scilicet regni; Adam  enim quem [g 1Kb] ad imaginem et similitudinem suam consummauit. Idcirco autem prius opera sua consummauit, quam angelos creauit, et hominem fabricauit, ne forte adiutores se fuisse falsa dictione asseuerant [h 1Kb] . Hoc quoque die ob passionem Domini Iesu Christi aut stationem Deo, aut ieiunium, facimus. Die septimo requieuit ab omnibus operibus suis, et benedixit eum et sanctificauit. Hoc die solemus superponere; idcirco, ut die Dominico cum gratiarum actione ad panem exeamus. Et parasceue superpositio fiat, ne quid cum Iudeis sabbatum obseruare uideamur, quod ipse Dominus sabbati Christus per prophetas suos  [708Kb] odisse animam suam dicit ; quod sabbato [a 1Kb] corpore suo resoluit: prius autem, cum ipse Moysi preciperet, ne circumcisio diem octauum preteriret, que die sabbato [b 1Kb] plerumque incurrit, sicut in euangelio scriptum legimus . Moyses prospiciens duritiam populi illius , idcirco die sabbati legebamus , et seipsum crucifixit [c 1Kb] . Et prelio que [d 1Kb] , ab allophylis sabbato , ut caperentur, et uelut  seueritatem [e 1Kb] legis ad deuetando [f 1Kb] disciplinam formarentur.

Et ideo Dauid in Psalmo sexto pro die octauo Domino [g 1Kb] rogat ne in ira, neque in furore , suo arguat eum, aut iudicet; hic est enim reuera futuri illius iudicii dies octauus, qui extra ordinem septimane dispositionis excessurus est. iehsu quoque Naue, successor Moysis, et ipse sabbatum resoluit, die enim sabbati precepit filiis Isrel , ut muros ciuitatis  [95Kb] Hiericho tubicinibus circuirent, et bellum allophylis indicarent. Matthias  autem princeps Iude sabbatum resoluit; nam prefectum Antiochi regis Syrie sabbato occidit , et allophylos sua persecutione subiecit. Et apud Mattheum scriptum legimus; Esaias quoque et ceteri college eius sabbatum resoluerunt . Ut uerum illud et iustum sabbatum septimo milliario annorum obseruaretur. Quamobrem septem diebus istis Dominus singula millia annorum adsignauit, sic enim cautum est, In oculis tuis, Domine, mille anni ut dies una . Ergo in oculis Dei singula millia annorum constituta sunt, septem enim habeo oculos Domini . Quapropter, ut memoraui, uerum illud sabbatum, et  septem millia anni [a 1Kb] quo Christus cum electis suis  regnaturus est. Septem quoque celi sunt [b 1Kb] illis diebus conueniunt; sic enim cautum est; uerbo Domini celi firmati sunt, et spiritu oris eius omnis uirtus eorum . Hi septem spiritus. Nomina sunt eorum spiritus, qui supra Christum Dei requieuerunt, ut apud Esaiam prophetam cautum est. Et requiescit super eum spiritus sapientie, et intellectus, spiritus consilii, et uirtutis, spiritus sapientie et pietatis, et repleuit illum spiritus timoris Dei . Summum ergo celum sapientie, secundum intellectus, tertium consilii, quartum uirtutis, quintum scientie, sextum pietatis, septimun timoris Dei. Ex hoc ergo, tonitrua mugiunt, flumina extenduntur [c 1Kb] ignes conglobant, trabes ardentes apparent, sidera radiant, come horribilis curabitur [d 1Kb] . Nonnunquam accedit [e 1Kb] etiam  sol et luna inuicem uisitantur [f 1Kb] ; atque illa ultra formibilia,  [41Kb] lumine radiantia in acie aspectu eius [a 1Kb] , efficiunt [b 1Kb] . Auctoritatem totius creature iustus [c 1Kb] ; uerbo cognomen est ei, sic enim dicit pater eius, Eructatum est [d 1Kb] cor meum uerbum bonum . Ioannes euangelista sic dicit: In principio erat uerbum, et uerbum erat apud Deum, et Deus erat uerbum; hoc erat in principio apud Deum: omnia per ipsum facta sunt, et sine eo factum est nichil . Ergo primus factus creature [e 1Kb] est, secundus hominis [f 1Kb] humani generis, ut ait apostolus . Hoc igitur uerbum, cum lucem fecit, sapientia uocatur; cum celum, intellectus; cum terram et mare, consilium; cum solem et lunam ceteraque clara, uirtus; cum terram ac mare excitat, scientia; cum hominem finxit, pietas; cum hominem benedicit et sanctificat, timor [g 1Kb] ,  Dei nomen habet.

Ecce septem cornua agnuli , septem oculos Dei ; septem oculi  stagnei [h 1Kb] septem spiritus ; septem faces ardentes ante thronum Dei ; septem candelabra  aurea ; septem ouicule ; septem mulieres apud Esaiam ; septem ecclesie apud Paulum, , septem diacones; septem angeli , septem tubas [i 1Kb] ; septem signacula libri  septem septimane, quibus pentecoste concluditur; septem septimane apud Danielem ; item quadraginta tres septimane apud Danielem; apud Ne septem omnia munda in arca ; septem uindicte de Cain ; septem anni remittendi debiti ; lucerna cum septem orificiis ; septem columne sapientie in domum [i 1Kb] Salomonis .

Nunc igitur de inerrabili gloria Dei in prouidentia uideas memorari; tamen, ut mens parua poterit, conabor  ostendere. Ut Adam illum per septimanam reformauerit, atque uniuerse sue creature subueniret [k 1Kb] , natiuitate filii sui Iesu Christi Domini nostri factum est. Quis itaque lege Dei doctus, quis plenus Spiritu sancto, non respiciat corde, ea die Gabriel  [187Kb] angelum Marie uirgini euangelizasse, qua die draco Euam seduxit; ea die Spiritum sanctum Mariam uirginem inundasse, qua lucem fecit; ea die in carne esse conuersum, qua terram et aquam fecit; ea die in lacte esse conuersum, qua stellas fecit; ea die in sanguine, qua terra et aqua fetus suos ediderunt; ea die in carne esse conuersum, qua die hominem de humo instruxit; ea die natum esse Christum, qua hominem finxit; eadem [a 1Kb] die esse passum, quo [b 1Kb] Adam cecidit; ea die resurrexit [c 1Kb] a mortuis, qua lucem fecit. Humanitatem quoque suam septenario numero consummat, natiuitatis, infantie, pueritie, adolescentie, iuuentutis, perfecte etatis, occasum [d 1Kb] . Iudeis quoque humanitatem suam etiam his modis ostendi, cum esurit, sitit, cibum potumque dedit, cum ambulat, eas  esse scit [e 1Kb] , cum super ceruicalem [f 1Kb] dormiuit ; cum autem freta aut procella [g 1Kb] pedibus ingreditur, uentis imperat, egros curat, et claudos reformat, cecos eloquentia instituit [h 1Kb] uidete Dominum se esse nuntiari eiusdem [i 1Kb] .

Duodenario numero dicere [i 1Kb] ut supra memoraui, per duodenas horas bifarie diuisus est lucis et noctis, per has namque horas, menses et anni et tempora et secula computantur. Constituta [k 1Kb] sunt itaque sine dubio autem [l 1Kb] diei angeli duodecim, noctis angeli duodecim, pro numero scilicet horarum. Hi sunt namque XXIIII testes dierum et noctium , qui sedent ante thronum Dei, coronas aureas in capitibus suis habentes, quos in [m 1Kb] Apocalypsis Ioannis apostoli et euangeliste seniores uocat, idcirco  quia seniores sunt et aliis angelis et hominibus.


EXPLICIT TRACTATUS uICTORINI DE FABRICA MUNDI.





[NOTAE.]


Primus ex codice Lambethano edidit Gul. Cauius in 


Interpretationem que sequitur, Esaie, c. uI, comm. 2, commemorat S. Hieronymus, epist. ad Damasum, t. III, p. 518, ed. Martianei.


Sex ale uni , et sex ale alteri , uictorinus noster duodecim apostolos interpretatus est.


De S. uictorini Interpretatione Ecclesiastis, c. Iu, comm. 13, ita S. Hieron., Comm. in Ecclesiast. ad loc., t. II, p. 741.

 Origenes et uictorinus non multum inter se diuersa senserunt. Post generalem enim illam sententiam, que omnibus patet, quod melior sit adolescentulus pauper et sapiens, quam rex senex et insipiens, et quod frequenter euenit, ut ille per sapientiam suam etiam de carcere regis egrediens imperet pro dominatore peruerso; et rex insipiens perdat imperium, quod tenebat: super Christo et Diabolo hunc locum interpretati sunt, quod puerum pauperem et sapientem, Christum uelint puerum, iuxta illud, magnum tibi est uocari te puerum meum ; pauperem uero, quia pauper factus est, quum diues esset ; et sapientem, quia proficiebat etate et sapientia et gratia apud Deum et homines . Iste natus est in regno senis, etc.


 [1Kb] [18Kb] De uictorino ita scribit S. Hieronymus, Aduers. Heluidium, t. Iu, p. 141.

De uictorino id assero, quod et de Euangelistis, fratres eum dixisse Domini, non filios Marie: fratres autem, eo sensu, quem superius exposuimus, propinquitate, non natura.


De Sententia quadam uictorini, aliorumque, ita S. Hieron. De uiris Ill., c. 18.

Hic  dicitur mille annorum iudaicam edidisse , quem secuti sunt Ireneus et Apollinarius et ceteri, qui post resurrectionem aiunt in carne cum sanctis Dominum regnaturum. Tertullianus quoque in libro de Spe fidelium, et uictorinus  Petabionensis, et Lactantius hac opinione ducuntur.


 De eadem Sententia ita S. Hieron. Comm. in Ezech., c. 36, t. III, p. 952.

Neque enim iuxta iudaicas fabulas, quas illi appellant, gemmatam et auream de celo expectamus Hierusalem, nec rursum passuri circumcisionis iniuriam, nec oblaturi taurorum et arietum uictimas, nec sabbati otio dormiemus. Quod et multi nostrorum, et precipue Tertulliani liber, qui inscribitur de Spe fidelium, et Lactantii institutionem uolumen septimum pollicetur; et uictorini Petabionensis episcopi crebre expositiones; et nuper Seuerus noster in dialogo, cui Gallo nomen imposuit. Et ut Grecos nominem, et primum extremumque  coniungam, Ireneus et Apollinarius.





SANCTI uICTORINI EPISCOPI PETAuIONENSIS ET MARTYRIS SCHOLIA IN APOCALYPSIN BEATI IOANNIS  1Kb] . *


INCIPIT EXPOSITIO.



EX CAPITE PRIMO.


1. Apocalypsis Iesu Christi, quam dedit illi Deus et ostendit seruis suis que oportet fieri cito, et significauit. Beati qui legunt et qui audiunt sermones huius prophetie, et seruant que scripta sunt. Principium libri beatitudinem legenti, atque audienti, et seruanti promittit, ut lectioni studens exinde opera discat, et precepta custodiat.

4. Gratia uobis et pax ab eo qui est, et qui erat, et qui uenturus est. Est, quia permanet. Erat, quia cum Patre omnia fecit, et nunc ex uirgine initium sumpsit. uenturus est, utique ad iudicandum.

Et a septem spiritibus qui in conspectu throni eius sunt. Septiformem spiritum in Esaia legimus ,  spiritum uidelicet sapientie et intellectus, consilii et fortitudinis, scientie et pietatis, spiritum timoris Domini.

5. Et ab Iesu Christo qui est testis fidelis, primogenitus mortuorum. In homine suscepto perhibuit testimonium in mundo, in quo etiam passus, suo nos sanguine soluit a peccato, ac debellato inferno, primo resurrexit a mortuis, et mors ultra ei non dominabitur : ipso autem regnante mundi regnum destructum est.

6. Et fecit nos regnum et sacerdotes Deo et Patri suo. Id est omnium fidelium Ecclesiam, sicut Petrus quoque apostolus dicit: Gens sancta, regale sacerdotium .

7. Ecce ueniet cum nubibus, et uidebit eum omnis oculus. Qui enim primo in suscepto homine uenit occultus,  post paululum in maiestate et gloria ad iudicandum ueniet manifestus. Quid autem dicit?

12. Et conuersus uidi septem candelabra aurea, et in medio septem candelabrorum aureorum similem filio  hominis. Similem dicit post mortem deuictam, cum ascendisset in celos, adunatam in suo corpore cum spiritu glorie sue, quam recepit a Patre potestatem.

13. Quasi filium hominis ambulantem inter medium candelabrorum aureorum. Inter medium dicit ecclesiarum, sicut in Salomone dicitur: Inter semitas iustorum ambulabo , cuius antiquitas est immortalitas, et maiestatis origo.

uestitum talari. In ueste talari, id est sacerdotali, carnem que corrupta est  ad mortem, et habet per passionem sacerdotium, apertissime traditum.

Et precinctus erat ad mamillas zona aurea. Mamille eius duo sunt Testamenta, et zona aurea chorus sanctorum est, ut aurum per ignem probatum. Aliter, zona aurea accincta pectori conflatam conscientiam,  et purum spiritualemque indicat sensum, qui traditus est ecclesiis.

14. Caput autem eius et capilli erant albi tamquam lana alba et tanquam nix. In capite candor ostenditur, Caput autem Christi, Deus est . In capillis albis abbatum est multitudo  , lane similes propter oues simplices, niui, propter innumerabilem turbam candidatorum de celo doctorum.

Oculi eius sicut flamma ignis. Precepta Dei sunt que credentibus ministrant lumen, incredulis autem incendium.

16. In facie autem eius claritas ut sol. Claritas quod dixit, apparitio illius fuit, qua locutus est hominibus facie ad faciem. Solis autem gloria minor est, quam gloria Domini; scilicet propter ortum et occasum,  et rursum ortum, quod natus sit et passus et resurrexit. Ideo dedit similitudinem scriptura, assimilans faciem eius glorie solis.

15. Pedes eius similes aurichalco tanquam in fornace  conflato. Pedes apostolos dicit, qui, per passionem conflati, in uniuerso orbe uerbum eius predicauerunt; per quos enim ambulauit predicatio, merito pedes nominauit. Unde et propheta anticipauit dicendo: Adorabimus in loco ubi steterunt pedes eius. . Quoniam ubi illi primum steterunt, et Ecclesiam confirmauerunt, id est in Iudea, ibi omnes sancti conuenturi sunt, et Dominum suum adoraturi.

16. Et ex ore illius gladius ex utraque parte acutus procedens. Per gladium his acutum de ore ipsius emicantem ostenditur, ipsum esse, qui et nunc euangelii uerbum, et prius per Mosen legis notitiam uniuerso orbi protulit. Sed quia ex eodem uerbo in omne  genus humanum, tam Noui quam ueteris Testamenti uindicaturus est; ideo bis acutus commemoratus est. Gladius enim militem armat, gladius hostem interficit, gladius desertorem punit. Et ut ostenderet apostolis quod iudicium annuntiabat, ait: Non ueni pacem mittere, sed gladium . Et postquam consummauerat parabolas ait ad illos: Intellexistis hec omnia? Et dixerunt, ita. Et adiecit: propterea omnis scriba doctus in regno Dei similis est homini patrifamilias proferenti de thesauro suo noua et uetera : noua euangelica uerba apostolorum; uetera, legis et prophetarum precepta; et hec de ore suo processisse testatus est. Sed et Petro ait: uade ad mare et mitte hamum, et piscem qui primum ascenderit,  tolle, et aperto ore eius inuenies staterem, id est duos denarios, et dabis pro me et pro te . Et Dauid similiter per Spiritum ait: Semel locutus est Deus, duo hec audiui . Quia semel decreuit ab initio Deus, quod usque ad finem futurum est. Denique cum iudex sit ipse a Patre constitutus propter hominis assumptionem, uolens ostendere quoniam uerbo predicationis iudicabuntur homines, ait: Putatis quia ego uos iudicabo in nouissimo die? non, sed uerbum  quod uobis locutus sum, illud uos iudicabit in nouissimo die . Et Paulus de antechristo ad Thessalonicenses ait: Quem Dominus iehsu interficiet spiritu oris sui . Et Esaias: Spiritu  labiorum suorum interficiet impium . Hic ergo bis  acutus gladius est, procedens de ore eius.

15. Et uox eius tamquam uox aquarum multarum  . Aque multe, populi esse intelliguntur, seu donum baptismi, quod emisit per Apostolos dicens: Ite, docete omnes gentes, baptizantes eos in nomine Patris et Filii et Spiritus sancti .

16. Et habebat in dextera sua stellas septem. In dextera  eius stellas septem dixit: quia Spiritus sanctus septiformis uirtutis datus est in potestate eius a Patre. Sicut Petrus ad Iudeos exclamauit: Dextera Dei exaltatus acceptum a Patre Spiritum effudit hunc quem uidetis et auditis . Sed et Ioannes Baptista anticipauerat, discipulis suis dicendo: Non enim ad mensuram dat Spiritum Deus. Pater, inquit, amat Filium, et omnia dedit in manu eius . Iste septem stelle sunt septem ecclesie quas nominat in uocabulis suis, et uocat eas ad quas fecit epistolas. Non quia ipse sole sunt Ecclesie, aut principes; sed quod uni dicit, omnibus dicit. Nihil enim differunt, ut ex illa ratione quis paucorum similium maiori numero anteponat. In toto orbe septennatim  ecclesias omnes, septem esse nominatas, et unam esse catholicam Paulus docuit. Et primum quidem ut seruaret et ipse typum septem Ecclesiarum, non excessit numerum. Sed scripsit ad Romanos, ad Corinthios, ad Galatas, ad Ephesios, ad Thessalonicenses, ad Philippenses, ad Colossenses Postea singularibus personis scripsit, ne excederet numerum septem ecclesiarum. Et, in breui contrahens predicationem suam, ad Timotheum sic ait: Ut scias qualiter debeas conuersari in Ecclesia Dei uiui . Hunc typum et ab Spiritu sancto per Esaiam predicare legimus: De septem mulieribus que apprehenderunt hominem unum . Unus homo Christus est, non ex semine natus: septem uero mulieres  septem ecclesie sunt, panem accipientes suum, et tunicis suis uelate, que poscunt auferri improperium suum, tantum ut nomen illius uocetur super illas. Panem Spiritum sanctum, qui nutrit in uitam eternam, sibi uidelicet per credulitatem promissam. Tunice uero sue, quibus cooperiri se optant, immortalitatis est gloria, de qua Paulus apostolus ait: Oportet ergo corruptibile hoc induere in corruptionem, et mortale hoc induere immortalitatem . Auferri uero improperium suum poscunt  , hoc est emundari se a peccatis: improperium enim est peccatum pristinum, quod aufertur in baptismo, et incipiunt uocari homines christiani; quod est, inuocetur nomen tuum super nos. In his ergo septem ecclesiis, unius Ecclesie catholice, fideles sunt, quia  una in septem per qualitatem fidei et electionis est. Siue ad eos scribens, qui laborant in seculo, et operantur  de frugalitate suorum laborum, et patientes sunt; et cum uideant homines quosdam in Ecclesia dispensatores et pestiferos, ne dissentio fiat, portant. Admonet tamen eos de amore, ut in quibus fides eorum deest, agant penitentiam. Aut ad eos qui  in locis crudelibus inhabitant inter persecutores, ut perseuerent fideles. Aut ad eos qui, sub pretextu misericordie, illicita peccata in Ecclesia faciunt, et aliis facienda ostendunt. Aut ad eos qui sunt in Ecclesia faciles. Aut ad eos qui negligentes nomine tantum christiani sunt. Aut ad eos qui humiliter instructi sunt, ut in fide fortiter perseuerent. Aut ad eos qui student Scripturis, et laborant cognoscere arcana predicationis, et Dei opus facere nolunt, id est misericordiam et amorem: omnibus penitentiam denuntiat, omnibus iudicium annuntiat.



EX CAPITE II.

2. Scio laborem tuum, et opera, et patientiam tuam. In prima epistola sic ait, scio te laborare et  operari, uideo patientem te esse: ne putes me longe morari a te.

Et quia non potes portare malos, et qui se dicunt Iudeos esse, et non sunt, et inuenisti eos mendaces, et patientiam habes propter nomen meum. Hec uniuersa ad laudem spectant, et laudem non mediocrem: et tales uiros, talemque classem, ac tales electionis homines oportet omnino admoneri, ne, istis Dei bonis concessis, fraudentur. Hec pauca dixit se habere aduersus illos.

4, 5. Et caritatem tuam pristinam reliquisti, memento unde excideris. Qui cadit, de alto cadit, ideo dixit, unde; quoniam usque ad nouissimum, amoris opera exercenda sunt, quod est principale mandatum. Denique nisi fiat, minatus est mouere candelabrum  de loco suo, id est spargere plebem.

6. Sic habes et tu odire opera Nicolaitarum. Sed quoniam et ipse oderas tenentes doctrinam Nicolaitarum, laudem exspectas. Odire autem opera Nicolaitarum que et ipse oderat, hoc ad laudem spectat. Nicolaitarum autem opera erant illo tempore ficti homines et pestiferi, qui sub nomine Nicolai ministri fecerant sibi heresim, ut delibatum  exorcizaretur et manducari posset: et ut quicumque fornicatus esset, octauo die pacem acciperet; ideo collaudat illos ad quos scribit, quibus talibus et tam magnis uiris promisit lignum quod est in paradiso Dei sui.

Sequens epistola sequentem conuersationem alterius classis et consuetudinem detegit. Denique ait:

 9. Scio tribulationem tuam et paupertatem, sed diues es. Scit enim apud se talibus diuitias esse reconditas, et detractationem de Iudeis negantes, dicunt se esse Iudeos, et non sunt, sed synagoga satane, quoniam ab antichristo colliguntur, quibus ait:

10. Esto fidelis usque ad mortem. Ut perseuerent fideles esse usque ad mortem.

11. Qui uicerit non ledetur a morte secunda. Id est non castigabitur in inferno.

Tertia classis sanctorum ostendit esse uiros, qui  fortes sunt in fide, et non expauescunt persecutionem; sed quia et in illis sunt, qui proni sunt ad illicitas permixtiones, ait:

14, 16. Habes ibi tenentes doctrinam Balaam, qui docebat in Balac mittere scandalum coram filiis Isrel, edere, et fornicari: ita habes et tu tenentes doctrinam Nicolaitarum, sed pugnabo cum illis in gladio oris mei. Id est, quid preceperim dicam, et quid feceritis conferam. Nam Balaam  doctrina docebat Balab mittere scandalum ante oculos filiorum Isrel, esse delibatum, et fornicari; id quod olim accidisse notum est. Ille enim hoc consilium dedit regi Moabitarum, et scandalizauerunt populum. Sic, inquit, inter uos habetis talem tenentes doctrinam, ut sub pretextu misericordie alios uitiaretis.

 17. Qui uicerit, dabo illi manna absconditum, et dabo illi calculum candidum. Manna absconditum immortalitas est, gemma alba adoptio in filium Dei; nomen nouum in calculo scriptum, Christianum est.

Quarta classis nobilitatem fidelium operantium quotidie, et maiora facientium opera significat. Sed et ibi esse quoque faciles homines ad illicitas paces dandas et nouas prophetias attendendas, ostendit, et arguit, et premonet ceteros, quibus non placet hoc, qui cognoscunt nequitiam aduersam, quibus malis et dolores inducere querit in capite fidelium et pericula; et ideo ait:

24. Non mitto super uos aliud pondus. Id est, non dedi uobis leges, obseruationes et onera, quod est aliud pondus.

 25, 26. Sed quod habetis, teneatis, donec ueniam; et qui uicerit dabo illi potestatem super omnes gentes. Id est, iudicem illum constituam inter ceteros sanctos.

28. Et dabo illi stellam matutinam. Primam resurrectionem scilicet; promisit stellam matutinam, que noctem fugat et lucem annuntiat, id est, diei initium.



EX CAPITE III.

Quinta classis collectio uel conuersatio sanctorum declarat homines negligentes, et alias quam quas oportet in seculo agentes operationes, nomine tantummodo christianos. Et ideo hortatur illos si quomodo reuersi a negligentia possint salui esse, et ideo ait:

 2. Esto uigilans et confirma cetera que moritura erant: non enim inueni opera tua plena coram Deo. Non enim satis est arborem uiuere, et fructum non habere; sicut non satis est christianum dici, et Christum confiteri, ipsum uero in opere non habere, id est eius precepta non facere.

Sexta classis est conuersatio electionis optime. Consuetudo sanctorum declaratur, horum scilicet qui humiles sunt in seculo, et rusticani in scripturis, et fidem immobiliter tenent, nec omnino ullo  casu fracti aut timore, retrahuntur a fide. Ideo ait ad illos:

8. Dedi ante te ostium apertum, et quoniam seruasti uerbum patientie mee. In tam paruis uiribus.

10. Et ego te seruabo ab hora tentationis. Ut sciant huiusmodi gloriam suam: nec quidem in tentationem eos tradi permitti.

12. Qui uicerit fiet columna in templo Dei. Sicut enim columna decor est edificii, sic qui perseuerauerit, nobilitatem in Ecclesia consequetur.

Septima quoque Ecclesie collectio declarat, homines locupletes in dignitatibus collocatos, sed credentes ut locupletes, apud quos in cubiculo scripture quidem tractantur, foris autem sunt fideles, et a nemine intelliguntur, iactantes scilicet se, et dicentes  se omnia cognoscere, prediti fiducia litterature, opere autem uacantes, et ideo ait:

15. Neque frigidos neque feruentes illos esse. Id est neque incredulos, neque fideles: ad omnes enim omnia sunt. Et quoniam qui non frigidus est nec calidus, sed tepidus est, nauseam facit, ait:

16. uomam te de ore meo. Nausea quamuis odibilis sit, tamen neminem ledit: sic et huiusmodi homines cum fuerint proiecti. Sed quia tempus est penitentie, ait:

18. Suadeo tibi ut emas a me aurum conflatum. Id est, quo modo poteris pro nomine Domini pati tribulationes et passiones.

Et collyrio inunge oculos tuos. Ut quod libenter cognoscis per scripturam, huius etiam opus facere  coneris. Et quoniam si his modis homines de magno excidio ad magnam redeant penitentiam, non solum sibi sunt utiles, sed et multis prodesse possunt; mercedem non mediocrem eis promisit, nimirum sedere in solio iudicii.



EX CAPITE Iu.

Post hec uidi et ecce ostium apertum in celo. Ostium apertum in celo, Nouum Testamentum predicatur.

Et uox prima quam audiui, tanquam tube loquentis mecum, dicens: ascende huc. Quando apertum ostenditur, clausum fuisse antea hominibus manifestum est. Satis autem et plene patefactum est, quando Christus cum corpore in celos ad Patrem ascendit. uox autem prior quam audierat, cum dicit illam secum  esse locutam, sine contradictione arguit eos, qui alium in prophetis, alium in Euangelio dicunt fuisse locutum; cum magis ipse qui uenit, ipse sit qui in prophetis locutus est. Ioannes enim ex circumcisione erat; et omnis ille populus qui ueteris Testamenti predicationem audierat, illa uoce edificatus est.

Illa eademque uox, inquit, quam audieram, illa mihi dixit: Ascende huc. Id est spiritus, quem paulo ante quam filium hominis inter candelabra aurea ambulantem  se uidisse fatetur: et nunc exinde recolit, que per legem in similitudinibus prenuntiata erant, et per hanc scripturam coniungit omnes priores prophetas, et aperit scripturas. Et quia postquam inuitauit in celum omnes credentes in nomine suo Dominus noster, statim Spiritum sanctum effudit qui ferturus est  ad celum, ait:

2. Statim fui in spiritu. Et cum aperiatur per Spiritum sanctum mens fidelium, et illud eis manifestetur, quod et prioribus est predicatum, significanter ait.

Et ecce sedes posita erat in celo. Sedes posita, quid est, nisi sedes iudicii et regis?

3. Et supra sedem sedens, similis aspectu lapidi iaspidi et sardio. Supra solium uidisse ait similitudinem  iaspidis et sardii. Iaspis aque coloris est, sardius ignis. Hec duo iudicia posita esse usque ad consummationem orbis super tribunal Dei exinde manifestantur, quorum iudiciorum unum iam consummatum est in cataclysmo per aquam, aliud autem consummabitur per ignem.

Et iris erat in circuitu throni. Iris autem circa solium eosdem colores habet. Iris arcus dicitur, de quo etiam ad Ne et ad filios eius locutus est Dominus , ne timerent ultra diluuium in generatione Dei, sed ignem. Sic enim ait: Statuam arcum meum in nubibus, ut non iam aquam timeatis, sed ignem.

6. Et ante sedem tamquam mare uitreum simile crystallo. Id est donum baptismi, quod per Filium suum  penitentie tempore, antequam iudicium faciat, effudit. Ideo ante solium, id est iudicium. Cum autem dicit mare uitreum simile chrystallo, aquam mundam, stabilem, non uento agitatam, non in procliuo defluentem, sed tamquam domum Dei immobilem traditam ostendit.

Et per circuitum sedis quatuor animalia. Quatuor animalia quatuor sunt Euangelia.

7---10. Primum animal simile leoni, et secundum simile uitulo, et tertium habens faciem similem homini, et quartum simile aquile uolanti; habentia alas senas: et per circuitum et intus, plena oculis; et requiem non habebant dicentia: Sanctus, Sanctus, Sanctus, Dominus omnipotens. Et procidentes uiginti quatuor seniores ante sedem adorauerunt Deum. uiginti quatuor seniores  uiginti quatuor libri sunt prophetarum, et legis referentes testimonia iudicii. Sunt autem et uinginti quatuor patres, duodecim apostoli et duodecim patriarche. Animalia igitur quod differentia sunt uultus hanc habent rationem; simile leoni animal, Marcum designat, in quo uox leonis in eremo rugientis auditur. Hominis autem figura enititur Mattheus enuntiare nobis genus Marie  , unde carnem accepit Christus. Ergo dum enumerat ab Abraham usque ad Dauid, et usque ad Ioseph, tamquam de homine locutus est.  ideo predicatio eius effigiem hominis ostendit. Lucas sacerdotium Zacarie offerentis hostiam pro populo, et apparentem sibi angelum dum enarrat, propter sacerdotium et hostiam, ipsa conscriptione uituli tulit imaginem. Ioannes Euangelista aquile similis assumptis pennis ad altiora festinans de uerbo Dei disputat. Marcus, itaque Euangelista, sic incipiens: Initium Euangelii Iesu Christi, sicut scriptum est in Esaia propheta : uox clamantis in deserto  leonis habet effigiem. Mattheus autem: Liber generationis Iesu Christi filii Dauid, filii Abraham ; hec est facies hominis. Lucas uero dixit: Fuit Sacerdos nomine Zacarias de uice Abia, et uxor illi de filiabus Aaron ; hec est imago uituli. At Ioannes cum incipit: In principio  erat uerbum, et uerbum erat apud Deum, et Deus erat uerbum ; similitudinem aquile uolantis ostendit. Non solum autem suas Euangeliste quaternas similitudines in suis exordiis Euangeliorum exprimunt, sed et ipsum uerbum Dei Patris omnipotentis qui est filius eius, Dominus noster iehsu Christus fert easdem imagines in tempore aduentus sui. Cum nobis predicat, est tamquam leo et catulus leonis. Et cum propter salutem hominum, homo factus est, ad mortem deuincendam et uniuersos liberandos. Et quod se ipsum obtulerit hostiam Patri pro nobis, uitulus dictus est. Et quod mortem deuicerit et ascendit in celos, extendens alas suas et protegens plebem suam, aquila uoians nominatus est. He ergo predicationes, quamuis quatuor sint, una est tamen,  quia de uno ore processit. Sicut fluuius in paradiso cum sit unus, in quatuor partes diuisus est. Oculos autem intus et foris habere ea animalia in predicationem Noui Testamenti; prouidentiam spiritualem ostendit que et secreta cordis inspicit, et superuenientia uidet que sunt intus et foris.

8. Alas senas. Testimonia sunt ueteris Testamenti librorum. Ideo uiginti et quatuor totidem faciunt  , quot sunt seniores super tribunalia sedentes. Sed sicut animal uolare non potest nisi pennas habeat, sic, nec predicatio Noui Testamenti fidem habet, nisi habeat ueteris Testamenti prenuntiata testimonia, per que tollitur a terra et uolat. Semper enim, quod ante dictum est, et postea factum inuenitur, illud fidem facit indubitabilem. Rursum et  ale si non hereant animalibus, uitam unde trahant, non habent. Nisi enim que predixerunt prophete, in Christo essent consummata, inanis erat predicatio  eorum. Hec enim tenet Ecclesia catholica que et antea predicata, et postea consummata sunt. Et uolat quippe et merito tollitur a terra uiuum animal. Hereticis autem qui testimonio prophetico non utuntur, adsunt et eis animalia, sed non uolant, quia sunt terrena. Iudeis autem qui non accipiunt Noui Testamenti predicationem, adsunt ale, sed non uolant, id est inanem uaticinationem hominibus afferunt, facta dictis non conferentes. Sunt autem libri ueteris Testamenti qui recipiuntur uiginti quatuor, quos in Epitomis Theodori inuenies  . Sed et uiginti quatuor  seniores Patriarchas et Apostolos iudicare populum suum oportet. Interrogantibus enim Apostolis et dicentibus: Nos omnibus nostris relictis, secuti sumus te, quid erit nobis ?  respondit Dominus noster: Cum sederit filius hominis super sedem glorie sue, sedebitis et uos super duodecim tribunalia iudicantes duodecim tribus Isrel. Sed et de patribus qui iudicaturi sunt, ait Iacob patriarcha: Dan iudicabit et ipse populum suum inter fratres suos, sicut et una tribus in Isrel .

5. Et a sede procedebant fulgura et uoces et tonitrua et septem facule ignis ardentes. Procedentia autem fulgura et uoces et tonitrua a solio Dei, et septem faces ignis ardentes significant predicationes et repromissiones adoptionis, et minas. Nam fulgura aduentum Domini significant. uoces autem Noui Testamenti predicationes. Tonitrua autem quod celestia sunt uerba. Faces ignis ardentes donum Spiritus sancti quod id ligno passionis est redditum. Et cum hec  fierent, cecidisse dicit uniuersos maiores natu, et adorasse Dominum, cum darent illi animalia gloriam et honorem, id est Euangelica actio scilicet et doctrina Domini  cum ademplisset ante per illos prenuntiatum uerbum, digne meritoque exsultant sentientes secreta et uerbum Domini ministrasse. Denique et quia uenerat qui mortem disiungeret, et coronam immortalitatis solus dignus sumeret, omnes habebant pro gloria aliqua actus sui optimi coronas.

10. Et proiecerunt coronas suas sub pedibus eius. Id est, propter eminentem gloriam uictorie Christi, omnes uictorias suas proiecerunt  sub pedibus eius. Hoc est quod in euangelio suppleuit Spiritus sanctus ostendendo. Cum enim, passurus nouissime, uenriet Hierosolymas Dominus noster, et exisset illi  populus obuiam, alii precisis ramis palmarum uiam sternebant alii tunicas suas subiiciebant; duos scilicet populos ostendentes, unum patriarcharum, alium  prophetarum, magnorum scilicet uirorum qui quascumque habebant palmas uictoriarum suarum contra peccatum, uictori omnium Christo, eas sub pedibus iactabant. Palma autem et corona idem significant, que non dantur nisi uictori.



EX CAPITE u.

1. Et uidi in dextera sedentis super tribunal librum scriptum intus et foris, signatum sigillis septem. Liber hic uetus Testamentum significat, quod est datum in manibus Domini nostri iehsu Christi, qui accepit a Patre iudicium.

2, 3. Et uidi Angelum fortitudinis plenum, predicantem uoce magna: Quis est dignus aperire librum, et soluere signacula eius? et nemo inuentus est dignus neque in celo neque in terra, neque subter terram aperire  librum. Aperire autem librum est, per hominem mortem deuincere.

4. Hoc dignus facere nemo est inuentus. Neque in angelis de celo, neque in hominibus in terra, nec inter animas sanctorum in requie, nisi solus Christus Filius Dei, quem dicit uidisse agnum stantem tamquam occisum, habentem cornua septem. Quod non erat tunc predicatum, et quidquid per uarias oblationes et sacrificia, lex in illum meditata fuerat, ipsum implere oportebat. Et quia ipse erat testator qui mortem deuicerat, ipsum erat iustum constitui heredem Domini, ut possideret subtantiam morientis, id est membra humana.

5. Ecce uicit leo de tribu Iuda, radix Dauid. Hunc leonem de tribu Iuda uicisse in Genesi legimus, ubi  Iacob patriarcha ait: Iuda te laudabunt fratres tui: recubuisti, et dormisti, et surrexisti tamquam leo, et tamquam catulus leonis . Ad deuincendum enim mortem leo dictus est; ad patiendum uero pro hominibus, tanquam agnus ad occisionem ductus est. Sed quia mortem deuicit, et preuenit carnificis officium, quasi occisus dictus est. Hic ergo aperit et resignat, quod ipse signauerat testamentum. Hoc significans Moses legislator, quod oportebat esse signatum et celatum usque ad aduentum passionis eius, uelauit faciem suam, et sic est populo locutus: ostendens uelata esse uerba predicationis usque ad aduentum temporis eius. Nam et ipse cum legisset populo, accepta lana succina  , sanguine uituli et aqua aspersit populum uniuersum dicens: Hic est  sanguis testamenti eius, qui mundauit uos . Animaduerti igitur oportet hominem diligenter predicare, et uniuersa in unum coherere. Nam non sufficit legem illam dici, sed est testamentum nominata est. Nulla enim lex testamentum uocatur, nec testamentum aliud dicitur, nisi quod faciunt morituri. Et quodcumque intrinsecus testamenti est, signatum est usque ad diem mortis testatoris. Ideo modo merito signatur per agnum occisum, qui tamquam  leo confregit mortem, et que de eo prenuntiata fuerant repleuit, et hominem liberauit, id est carnem de morte, et accepit possessionem substantiam morientis, id est membrorum humanorum. Ut sicut per unum corpus omnes homines debito mortis sue ceciderant, per unum etiam corpus uniuersi credentes renati in uitam resurgerent. Merito ergo facies Mosi aperitur et reuelatur; ideoque Apocalypsis, Reuelatio dicitur. Modo enim liber eius resignatur, modo hostie oblationis intelliguntur, modo sacerdotum chrisme fabricatio; sed et testimonia aperte intelliguntur.

8, 9. uiginti quatuor seniores et quatuor animalia citharas et phialas habentes, et cantantes canticum nouum. Coniuncta ueteris Testamenti predicatio cum nouo, populum christianum significat cantantem canticum  nouum, id est confessionem suam publice conferentem. Nouum est, filium Dei hominem fieri. Nouum est, cum corpore in celos ascendere. Nouum est, remissionem peccatorum hominibus dare. Nouum, sancto Spiritu signari homines. Nouum est, sacerdotium accipere sacre obseruationis, et regnum exspectare immense repromissionis. Cithara et chorda in ligno extensa significat carnem Christi passionis ligno coniunctam. Phiala confessionem, et noui sacerdotii propaginem. Angelorum autem multorum, immo omnium laus, omnium salus est, et testimonium uniuerse creationis Domino nostro referentium gratulationem liberationis hominum de clade mortis. Resignatio sigillorum, ut diximus, apertio est ueteris Testamenti, et predicatorum prenuntiatio in  nouissimo tempore futurorum; que licet scriptura prophetica per singula sigilla dicat, omnibus tamen simul, apertis sigillis, ordinem suum habet predicatio.



EX CAPITE uI.

1, 2. Et cum aperuisset agnus unum de septem sigillis, uidi et audiui unum de quatuor animalibus dicens, ueni et uide. Et ecce equus albus, et qui sedebat super illum habens arcum. Aperto sigillo primo dicit se uidisse equum album et equitem coronatum habentem arcum. Hoc enim per ipsum primo factum est. Postquam enim ascendit in celos Dominus, et aperuit uniuersa, misit Spiritum sanctum, cuius uerba predicatores tamquam sagittas ad cor humanum pertingentes  emiserunt  , ut euincerent incredulitatem. Corona autem super caput predicatoribus est promissa per Spiritum sanctum. Ceteri tres equi, bella, fames et pestilentias in Euangelio a Domino nostro predicata manifestius significant. Ideoque ait, unum de animalibus dixisse , ueni et uide. ueni dicitur inuitato ad fidem. uide dicitur ei, qui non uidebat. Ergo equus albus uerbum est predicationis cum Spiritu sancto in orbem missum.  Ait enim Dominus: Predicabitur hoc Euangelium per totum orbem terrarum in testimonium omnibus gentibus, et tunc ueniet finis.

3, 4. Et cum aperuisset signaculum secundum, audiui secundum animal dicens, ueni et uide. Et exiit alter equus rufus, et sedenti super illum datus est gladius magnus. Equus rufus et qui sedebat super eum habens gladium, bella futura significant, ut legimus in Euangelio: Surget enim gens contra gentem, et regnum aduersus regnum, et erunt terre motus magni per loca . Hic est equus roseus.

5. Et cum aperuisset signaculum tertium, audiui tertium animal dicens, ueni et uide. Et ecce equus niger, et qui sedebat in eo habens stateram in manu sua. Equus niger famem significat; ait enim Dominus,  erunt fames per loca: proprie autem extenditur uerbum usque ad antichristi tempora, quando magna fames est futura, quandoque omnes ledentur. Statera autem in manu libra examinis est, in qua merita singulorum ostenderet, ait dein.

6. uinum et oleum ne leseris. Id est hominem spiritualem ne plagis percusseris. Hic est equus niger.

7, 8. Et cum aperuisset signaculum quartum, audiui quartum animal dicens, ueni et uide. Et ecce equus pallidus; et qui sedebat in illo, nomen illi Mors. Equus autem pallidus, et qui sedebat super eum, nomen habebat, Mors. Hec eadem quoque inter ceteras clades promiserat Dominus uenturas, pestes magnas et mortalitates, cum enim dicat.

Et infernus sequebatur illum. Id est, exspectabat  deuorationem animarum multarum impiarum. Hic est equus pallidus.

9. Et cum aperuisset quintum signaculum, uidi subtus altare animas interfectorum. Animas occisorum uidisse se narrat sub ara Dei, id est sub terra. Ara enim et celum et terra dicitur, sicut lex ait, imaginaria ueritatis facie mandans duas aras fieri  , auream intrinsecus, et eream extrinsecus. Nos autem intelligimus aram auream celum ita dici, Domino nostro nobis testimonium perhibente; ait enim: Cum offers munus tuum ad aram  et ibi recordatus fueris habere aliquid fratrem tuum aduersum te, relinque ibi munus tuum ante aram . Utique ad celum ascendunt orationes. Ergo celum intelligitur  ara aurea que erat interior: nam et sacerdotes semel in anno introibant qui habebant chrisma, ad aram auream, significante Spiritu sancto Christum hoc semel facturum. Sicut ara aurea celum agnoscitur,  sic et ara erea terra intelligitur, sub qua est infernus remota a penis et ignibus regio, et requies sanctorum; in qua quidem ab impiis uidentur et audientur iusti, sed non illuc transuectari possunt. Hos ergo sanctos, id est animas occisorum expetere uindictam sanguinis, id est corporis sui de habitantibus super terram, uoluit nos cognoscere qui omnia uidet: sed quia in nouissimo tempore etiam sanctorum remuneratio perpetua, et impiorum est uentura damnatio, dictum est eis exspectare. Et pro corporis sui solatio, date sunt illis singule stole albe. Acceperunt, inquit, stolas albas, id est, donum Spiritus sancti.

12. Et uidi cum aperuisset sigillum sextum, terre motus factus est magnus. In sexto sigillo factus terre motus magnus, ipsa est illa nouissima persecutio.

 Et factus est sol niger tamquam saccus cilicinus. Sol fit ut saccus, id est incredulis obscurabitur splendor doctrine.

Et luna tota facta est ut sanguis. Luna sanguinea Ecclesia sanctorum ostenditur pro Christo sanguinem fundere.

13. Et stelle ceciderunt in terram. Stellarum casus fideles sunt, qui pro Christo turbantur.

Quemadmodum ficus iactat grossos suos. Agitata ficus amittit grossos suos, quando persecutione homines ab Ecclesia separantur.

14. Et celum recessit tamquam liber qui inuoluitur. Celum inuolui, id est Ecclesia de medio fiet.

Et omnis mons et insule de locis suis mote sunt. Mons et insule de locis suis mote nouissima persecutione  innuunt omnes recessisse de locis suis. Id est, boni mouebuntur persecutionem fugientes.



EX CAPITE uII.

2. Et uidi alterum angelum ascendentem a solis ortu habentem signaculum Dei uiui. Heliam prophetam dicit, qui Anticipaturus est tempora Antichristi ad restituendas Ecclesias et stabiliendas a magna et intolerabili persecutione. Hec in apertione libri ueteris Testamenti et Noui predicata legimus, ait enim per Malachiam: Ecce ego mittam uobis Heliam Thesbiten, conuertere corda patrum ad filios , secundum tempus uocationis Iudeos ad sequentis populi fidem reuocare. Et ideo ostendit, ut diximus, numerum ex Iudeis crediturorum, et ex gentibus magnam multitudinem, quam nemo poterat dinumerare.  Mitti etiam de celo orationes Ecclesie  ab angelo, et suscipi illos contra iram, effundi et estimari regnum antichristi per angelos sanctos, in Euangelio legimus; ait enim: Orate, ne intretis in  tentationem, erit enim angustia magna, qualis non fuit ab origine mundi: et nisi abbreuiasset Dominus dies illos, non esset salua omnis caro . Hos ergo archangelos magnos septem ad percutiendum regnum antichristi mittet; nam et ipse ita dixit: Tunc mittet Filius hominis nuntios suos  , et colligent electos eius de quatuor angulis uenti a finibus celi usque ad fines eius . Nam et ante ait per Prophetam: Tunc erit pax terre nostre, cum surrexerint in ea septem pastores, et octo morsus hominum, et indagabunt Assur, id est antichristum, in fossa Nembroth , id est in natione diaboli, Ecclesie spiritu. Similiter cum moti fuerint custodes domus. Ipse autem Dominus in parabola ad apostolos, cum uenissen tad eum operarii, et dixissent: Domine,  nonne bonum semen seminasti in agro tuo, unde ergo ibi lolium? respondit eis: Inimicus homo hoc fecit: cui dixerunt, uis ibimus  et eradicabimus illud? qui ait, Non, sed sinite utraque crescere usque ad messem, et in tempore messis dicam messoribus, colligere lolium, et facere manipulos , et cremare igni eterno, triticum autem colligere in horrea mea. Hos igitur messores et pastores et operarios heic Apocalypsis ostendit esse angelos. Tuba autem uerbum est potestatis. Et licet repetat per phialas, non tamen quasi bis factum dicitur: sed quoniam semel futurum est, quod est a Domino decretum ut fiat, ideo bis dicitur. Quod ergo in tubis minus dixit, heic in phialis est. Non aspiciendus est ordo dictorum, quoniam sepe Spiritus sanctus, ubi ad nouissimi temporis finem  percurrerit, rursus ad eadem tempora redit, et supplet ea que minus dixit: nec requirendus est ordo in Apocalypsi, sed intellectus sequendus est eorum que prophetata sunt. Sunt igitur significata in tubis et phialis aut plagarum orbi missarum clades, aut ipsius antichristi insania, aut populorum detractio, aut plagarum differentia, aut spes in regno sanctorum, aut ruina ciuitatum, aut ruina magna Babylonis, id est, ciuitatis romane.

9. Post hec uidi, Et ecce turba multa quam dinumerare nemo poterat ex omni gente, tribu, et populis et linguis, amicti stolis albis. Quod dicit turba multa ex omni tribu, ex omnibus credentibus electorum numerum ostendit, qui in sanguine Agni per baptismum purgati suas stolas fecerunt candidas, seruantes gratiam  quam acceperunt.



EX CAPITE uIII.

1. Et cum aperuisset signaculum septimum, factum  est silentium in celo media ferme hora. Per quod significatur initium quietis eterne: sed partem intellexit, quia interrupto silentio eam per ordinem repetit. Nam si esset iuge silentium, heic finis narrandi fieret.

13. Et uidi unum angelum uolantem per medium celum. Per angelum per medium celum uolantem Spiritus sanctus significatur, in duobus prophetis contestans magnam plagarum iram imminere. Si quomodo quisque uolens sit nouissimo tempore conuersus, ut aliquis adhuc saluus esse possit.



EX CAPITE IX.

13, 14. Et audiui uocem unam ex quatuor cornibus altaris aurei quod est in conspectu Dei, dicentem sexto angelo qui habebat tubam: Solue quatuor angelos. Id  est, quatuor angulos terre tenentes quatuor uentos.

Qui ligati sunt ad fluuium magnum Euphratem. Per angulos terre, siue quatuor uentos trans Euphratem fluuium, gentes sunt quatuor, quia omni genti deputatus est angelus, sicut lex dicit: Statuit eos per numerum angelorum Dei , donec sanctorum expleatur numerus: suos non egrediuntur terminos, quia in nouissimo cum antichristo uenient.



EX CAPITE X.

1, 2. uidi alterum angelum fortem descendentem de celo, amictum nube, et erat iris super caput eius, et facies eius tamquam sol, et pedes eius tamquam columne ignis: et habebat in manu sua librum apertum, et posuit pedem suum dextrum super mare, sinistrum autem super terram. Angelum istum fortem, quem dicit  descendisse de celo amictum nube, Dominum nostrum esse significat, sicut superius enarrauimus.

Facies eius sicut sol. Id est, de resurrectione.

Super caput eius iris. Iudicium innuit quod per illum factum est, aut futurum est.

Liber apertus. Reuelatio operum in futuro iudicio, uel Apocalypsis quam accepit Ioannes.

Pedes eius. Ut superius diximus, sunt apostoli. Nam calcari ab eo et marina et terrena, omnia pedibus eius subiecta significat. Angelum autem dicit, id est nuntium, scilicet Patris: uocatur enim magni consilii Nuntius. Clamasse quoque eum uoce magna ait. uox magna est celestis omnipotentis Dei uerba hominibus nuntiare, et contestari, quia post clausam penitentiam spes postea futura non est.

 3. Locuta sunt septem tonitrua uoces suas. Septem tonitrua locuta uoces suas, Spiritus sanctus septiformis uirtutis est qui per prophetas protestatus est omnia futura, et uoce illius in seculo testimonium  Ioannes reddidit: sed quia dicit se scripturum fuisse quanta locuta fuissent tonitrua, id est quecumque in ueteri Testamento erant obscura predicata, uetatur ea scribere: sed relinquere ea signata, quia est Apostolus, nec oportebat gratiam sequentis gradus in primo collocari. Tempus, inquit, prope est . Apostoli enim uirtutibus, signis, portentis ac magnalibus factis uicerunt incredulitatem. Post illos iam eisdem consummatis Ecclesiis datum est solatium propheticarum scripturarum post interpretandarum: post interpretantes prophetas dixi. Ait enim Apostolus: Et posuit quidem in Ecclesia primum apostolos, secundo prophetas, tertio doctores , et reliqua. Et alio loco ait: Prophete duo uel tres dicant, et ceteri estiment . Et ait: Omnis mulier orans uel prophetans, detecto capite, deturpat caput suum . Cum autem dicat, prophete duo uel tres dicant, et ceteri estiment, non de catholica prophetia dicit inaudita et incognita, sed et predicata et nota: estiment autem utrum ne interpretatio cum testimoniis congruat dictionis prophetice. Constat ergo hoc Ioanni non fuisse necessarium superiori uirtute armato; cum corpus Christi que est Ecclesia, suis membris ornatum, suo loco respondere debeat.

10. Accepi librum de manu Angeli, et comedi illum. Accipere librum et comedere, ostensione sibi facta memorie est mandare.

Et erat in ore meo tamquam mel dulcis. Dulcem esse in ore predicationis est fructus loquentis, et audientibus  dulcissimus, sed et predicantibus et perseuerantibus in mandatis per passionem amarissimus.

11. Et dicit mihi: oportet te iterum prophetare populis, et linguis, et gentibus, et regibus multis. Hoc dicit, propterea quod quando hec Ioannes uidit, erat in insula Pathmos in metallo damnatus a Domitiano Cesare. Ibi ergo uidit Apocalypsin. Et cum iam senior putaret se per passionem accepturum receptionem, interfecto Domitiano, omnia iudicia eius soluta sunt. Et Ioannes de metallo dimissus, sic postea tradidit hanc eamdem quam acceperat a Deo Apocalypsin. Hoc est ergo quod ait: Oportet te iterum predicare omnibus gentibus: quia cernis insurgere antichristi turbas, et contra istas stature sunt, et gladio alterutrum sunt casure.



EX CAPITE XI.


1. Et ostensa est mihi arundo similis uirge, et stabat angelus dicens: Surge, et metire templum Dei et altare, et eos qui adorant in illo. Ostensa arundo similis uirge: hec ipsa est Apocalypsis, quam postea exhibuit Ecclesiis: nam et Euangelium perfecte fidei nostre salutis causa: postea scripsit. Cum enim essent ualentinus et Cerinthus, et Ebion, et ceteri schole satane diffusi per orbem, conuenerunt ad illum de finitimis prouinciis omnes episcopi, et compulerunt  eum, ut et ipse testimonium conscriberet. Mensuram autem templi Dei  , mandatum Domini nostri, Patrem confiteri omnipotentem esse dicimus, et huius filium Christum ante originem seculi apud Patrem genitum, hominem factum in anima uera et carne, utraque miseria et morte deuicta, et in celos cum corpore a Patre receptum effudisse Spiritum sanctum, donum et pignus immortalitatis: hunc per prophetas predicatum, hunc per legem conscriptum, hunc esse manum Dei, et uerbum Patris ex Deo, per omnia Dominum et conditorem orbis: hec est arundo et mensura fidei: et nemo adorat aram sanctam, nisi qui hanc fidem confitetur.

2. Atrium quod est intrinsecus templi, exclude foras. Aula atrium dicitur, uacua inter parietes ara: hos  tales non necessarios eiici iussit de Ecclesia.

Data est calcari a gentibus. Hoc est, huius mundi hominibus, ut a gentibus uel cum gentibus conculcetur. Deinde repetit de nouissimi temporis ruina et excidio, et ait:

3. Ciuitatem sanctam calcabunt mensibus quadraginta duobus: et dabo duobus testibus meis, et predicabunt diebus mille ducentis sexaginta, amicti ciliciis. Id est, triennium et menses sex: hec faciunt menses quadraginta duo. Est ergo illorum predicatio triennium et menses sex, et regnum antichristi alterum tantum.

5. Si quis uoluerit eos ledere, ignis procedit ex ore ipsorum, et comedit inimicos eorum. De ore autem illorum prophetarum exire ignem contra aduersarios,  potestatem uerbi dicit. Omnes enim plage, quotquot future sunt, ab angelis eorum in uoce mittentur. Multi putant, cum Elia Eliseum esse, aut Mosen: sed utrique mortui sunt. Elie autem mors non inuenitur, per quem omnes ueteres nostri tradiderunt esse illum Ieremiam. Nam et ipsum uerbum quod factum est ad eum testificatur ei dicens: Priusquam te figurarem in uentre, cognoui te, et priusquam de uulua procederes, sanctificaui te, et prophetam in gentibus posui te . In gentibus autem propheta non fuit: et ideo uerbum Dei uerax, necesse habet quod promisit exhibere, ut in gentibus sit propheta.

4. Hi sunt duo candelabra in conspectu Domini terre stantes. Hec duo candelabra et duas oliuas ideo dixit et admonuit, ut si alibi legens non intellexisti, heic  intelligas. In Zacaria enim, uno ex duodecim prophetis, ita scriptum est: Hi sunt due oliue et duo candelabra qui in conspectu Domini terre adstant : id est, sunt in paradiso. Item alio sensu. In conspectu Domini terre adstantia: id est, in conspectu antichristi. Hos ergo oportet interfici ab antichristo.

7. Et bestia que ascendit de abysso. Post multas plagas seculo expletas, in fine dicit ascendisse bestiam de abysso. De abysso autem quod ascensura sit, multis testimoniis est comprobatum: ait enim  in XXXI cap. Ezechiel: Ecce Assur, cupressus in monte Libani . Assur deprimens, cupressus excelsus, ramosus, id est populus multus in monte Libano, in regno regnorum id est Romanorum. Formosus autem quod ait in germinibus, fortem dicit in exercitibus. Aqua, inquit, nutriet illum, id est, multa millia hominum que subiecta erunt illi. Et abyssus auxit illum, id est eructauit eum. Nam et Esaias pene iisdem uerbis loquitur. Fuisse autem eum in regno Romanorum, et fuisse inter Cesares, et Paulus apostolus contestatur; ait enim ad Thessalonicenses: Qui nunc tenet, teneat, donec de medio fiat; et tunc apparebit iniquus, ille cuius est aduentus secundum efficaciam Satane signis et portentis mendacibus . Et ut scirent illum uenturum,  qui tunc erat princeps, adiecit: Arcanum iam malitie molitur : id est, malitiam quam facturus est, arcane molitur, sed non sua uirtute, nec patris sui, suscitatur, sed iussu Dei, qua de re Paulus iisdem dicit: Idcirco quoniam non receperunt amorem Dei, mittet eis spiritum erroris ut omnes persuadeantur mendacio, qui non sunt persuasi ueritate . Et Esaias ait: Sustinentibus illis lucem, tenebre orte sunt illis . Hos ergo prophetas ab eodem interfici manifestat Apocalypsis, et quarta die resurgere, ne quis equalis Deo inueniatur.

8. Et iacebunt corpora eorum in plateis ciuitatis magne que uocatur spiritualiter Sodoma et Aegyptus. Sodoma autem et Aegyptum dicit Hierosolymam, aceruum populi persecutoris effectam. Diligenter  ergo et cum summa sollicitudine sequi oportet propheticam predicationem, et intelligere quod Spiritus ex Patre et predicat, et preposterat  ; et cum precurrerit usque ad nouissimum, rursum tempora superiora repetit. Et quod facturus est semel, aliquoties quasi factum ostendit: quod nisi intelligas aliquoties ut factum, aliquoties ut futurum, in grandem caliginem incides. Ergo interpretatio sequentium dictorum in ea monstrauit, ut non ordo lectionis, sed orationis intelligatur.

19. Et apertum est templum Dei quod est in celo. Templum apertum manifestatio est Domini nostri. Templum enim Dei Filius est, sicut ipse ait: Soluite templum hoc, et in tribus diebus suscitabo illud . Et dicentibus Iudeis, quadraginta et  sex annis edificatum est templum istud; ille, ait Euangelista, dicebat de templo corporis sui.

Et uisa est arca testamenti Domini in templo eius. Euangelii predicatio et indulgentia delictorum, et omnia dona quecumque cum illo aduenerunt, illa dicit apparuisse.



EX CAPITE XII.

1, 2. Et signum grande uisum est in celo: Mulier amicta sole, et luna sub pedibus eius, et in capite eius  corona stellarum duodecim: et in utero habens, clamans, parturiens, et tormenta sustinens ut pariat. Mulier amicta sole, et lunam sub pedes suos habens, coronamque in capite gestans stellarum duodecim, et parturiens in doloribus suis, antiqua Ecclesia est patrum et prophetarum, et sanctorum, et apostolorum; que gemitus et tormenta desiderii sui habuit, usquequo fructum ex plebe sua secundum carnem olim promissum sibi uideret Christum ex ipsa gente corpus sumpsisse. Sole autem amicta, spem resurrectionis significat, et gloriam repromissionis. Luna uero casum sanctorum corporum ex debito mortis, quod deficere numquam potest. Nam quemadmodum minuitur uita, sic et augetur. Nec in totum extincta est spes dormientium, ut quidam putant, sed habent  in tenebris lucem sicut luna. Corona autem stellarum duodecim chorum patrum significat secundum carnis natiuitatem, ex quibus erat Christus carnem sumpturus.

3. Et uisum est aliud signum in celo: Ecce draco rubeus habens capita septem. Quod autem illum dicit coloris esse rubei, id est coccinei, operis fructus talem dedit ei colorem. Ab initio enim fuit  homicida, et omne genus humanum non tam debito mortis, uerum etiam uariis gladiis obitibusque oppressit. Septem capita, septem reges Romanorum ex quibus et antichristus est, ut in priori diximus.

Et cornua decem. Decem reges in nouissimo tempore hos eosdem dicit, ut plenius ibi tractabimus.

 4. Et cauda eius habebat tertiam partem stellarum celi, et misit illas in terram. Quod autem dicit draconis caudam traxisse tertiam partem stellarum celi, bifariam hoc accipi potest; multi enim arbitrantur tertiam partem hominum credentium posse eum seducere. Sed quod uerius intelligi debeat angelorum sibi subditorum cum adhuc princeps esset, cum descenderet constitutione sua, tertiam partem seduxisse: ergo quod superius dicebamus ait Apocalypsis.

Et draco stetit in conspectu mulieris que incipiebat parere, ut cum peperisset, filium eius deuoraret. Draco rufus stans et exoptans, ut cum peperisset filium, deuoraret eum, diabolus est, Angelus refuga scilicet,  qui hominum omnium interitum per mortem equalem esse opinabatur: sed qui de semine natus non erat, nichil morti debebat, propter quod deuorare eum non potuit, id est in morte detinere, nam tertia die resurrexit. Denique et priusquam pateretur tentare eum accessit tamquam hominem: sed cum non inuenisset illum esse quem putabat, discessit ab illo usque ad tempus; unde heic dicitur:

5. Et peperit filium qui incipit regere omnes gentes in uirga ferrea. uirga ferrea, gladius est persecutionis.

 Omnes uidi recessisse de locis suis. Hoc est, boni mouebuntur persecutionem fugientes.

Et filius raptus est ad Deum et ad thronum eius. Raptum ad solium Dei et nos legimus in Actis apostolorum, quemadmodum loquens cum discipulis raptus est in celos.

6. Mulier autem fugit in solitudinem; et date sunt illi due ale aquile magne. Auxilium alarum magne aquile, donum scilicet prophetarum, Ecclesiam illam catholicam ex qua in nouissimo tempore creditura sunt centum quadraginta quatuor millia hominum ad predicationem Elie; sed et ceterum populum uiuum inueniri in aduentu Domini, heic dicit. Et Dominus in Euangelio ait: Tunc qui in Iudea sunt, fugiant in montes : id est, quotquot in Iudea  fuerint collecti, eant ad illum locum quem paratum habent, et nutriantur ibi triennium et menses sex a facie diaboli.

14. Ale due magne. Duo sunt prophete, Elias et qui cum illo fuerit propheta.

15. Et emisit serpens ex ore suo post mulierem aquam uelut flumen, ut eam eo flumine auferret. Aquam quam emisit de ore suo serpens, iussu suo populum qui persequatur eam, significat.

16. Et adiuuit mulierem terra, et aperuit os suum, et absorbuit illud flumen quod draco emisit ex ore suo. Aperuisse os suum terram, et deuorasse aquas, uindictam de presentibus manifestat. Hanc igitur licet parturientem significet, postea partu edito fugientem ostendit; quia non uno tempore utraque sunt facta:  Christus enim quod natus est scimus; sed tempora intercessisse, ut illa aufugiat a facie serpentis, adhuc actum non esse. Deinde ait:

7-9. Factum est prelium in celo: Michel et angeli eius pugnabant cum dracone, et draco preliatus est et angeli eius: et non ualuerunt, nec inuentus locus eorum amplius in celo. Et proiectus est draco ille magnus, serpens antiquus: proiectus est in terram. Hoc est initium Antichristi. ante tamen oportet predicare Eliam, et pacis tempora esse; ac postea consummatis triennio et sex mensibus in predicatione Elie, etiam iactari eum de celo ubi habuerat potestatem ascendendi usque ad illud tempus: et angelos refugas uniuersos, sic et Antichristum, de inferno suscitari, Paulus apostolus ait: Nisi prius uenerit discessio, et apparuerit homo peccati, filius perditionis et  aduersarius, qui seeleuauit super omne quod nominatur Deus, aut quod colitur .



EX CAPITE XIII.

1. Et uidi de mari ascendentem bestiam similem  pardo. Regnum illius temporis Antichristi, cum uarietate gentium et populum commixtum, significat.

2. Pedes eius tamquam ursi. Fortis et spurcissime bestie: pedes, duces eius intelligendi sunt.

Et os eius tamquam leonem. Id est, ad sanguinem armatum os eius, iussio illius est, et lingua que ad nichilum aliud processura est, nisi ad sanguinem effundendum.

XuII, 9. Septem capita septem montes sunt  , in quibus mulier sedet. Id est, ciuitas Romana.

10. Et reges septem sunt: quinque ceciderunt, unus est, et alius nondum uenit; et cum uenerit, breui tempore erit  . Intelligi oportet tempus quo scripta Apocalypsis edita est: quoniam tunc erat Cesar Domitianus; ante illum autem fuerat Titus frater illius,  et uespasianus, Otho, uitellius et Galba. Isti sunt quinque qui ceciderunt. Unus exstat, sub quo scripta est Apocalypsis, Domitianus scilicet. Alius nondum uenit, Neruam dicit: et cum uenerit, breui tempore erit, biennium enim non impleuit.

11. Et bestia quam uidisti, de septem est. Quoniam ante istos reges, Nero regnauit.

Et octaua est. Ait modo  : cum illa aduenerit, computa locum octauum, quoniam in illo est consummatio, adiecit.

Et in interitum uadet. Nam decem Reges accepisse regalem potestatem, cum ille mouerit ab Oriente, ait: Mittetur ab urbe Roma cum exercitibus suis. Et cornua decem et decem diademata Daniel ostendit. Et tria eradicari de prioribus, hoc est, tres duces  primarios ab Antichristo interfici. Ceteros septem dare illi honorem, et consilium, et potestatem, de quibus ait:

16. Hi odient meretricem, urbem scilicet, et carnes eius comburent igni. Unum autem de capitibus quasi occisum in mortem, et plagam mortis eius curatam, Neronem dicit. Constat enim, dum insequeretur eum equitatus missus a senatu, ipsum sibi gulam succidisse. Hunc ergo suscitatum Deus mittet regem dignum, sed dignum qualem meruerunt Iudei. Et quoniam aliud nomen habiturus est, aliud etiam instituturus, ut sic eum tamquam Christum excipiant Iudei, ait Daniel , Desideria mulierum non cognoscet, cum prius fuerit impurissimus, et nullum Deum patrum suorum cognoscet. Non enim seducere poterit populum  circumcisionis, nisi legis sit iudicator. Denique et sanctos non ad idola colenda reuocaturus est, sed ad circumcisionem suscipiendam, et si quos potuerit seducere; ita enim faciet sibi, ut Christus ab eis appelletur. De inferno autem  illum resurgere,  superius diximus uerbo Esaie, Aqua nutriet illum, et infernus auxit illum; qui tamen licet et nomine immutato et actu immutato ueniat, ait Spiritus:

XIII, 18. Numerus eius nomen hominis est, et numerus eius sexcenti sexaginta sex. Sicut ex litteris grecis computum habent, sic in compluribus inueniuntur.  enim hunc numerum habet, quem gentiles Solem Phebumque appellant, computaturque grece sic: trecenti, quinque, decem, trecenti, unum, quinquaginta; qui simul ducti fiunt sexcenti sexaginta sex: quantum enim attinet ad litteras grecas, hunc numerum nomenque explent: quod nomen si uelis in latinum conuertere, intelligitur per antiphrasin DICLuX  ; que littere hoc modo computantur: D quippe quingenti  figurat, I unum, C  centum, L quinquaginta, u quinque, X decem; quod computatis litteris facit similiter sexcenti sexaginta sex, id est quod grece sonat , nempe id quod latine dicitur DICLuX, quo nomine per antiphrasin expresso intelligimus antichristum, qui cum a luce superna abscissus sit et ea priuatus, transfigurat tamen se in angelum lucis, audens sese dicere lucem. Item inuenimus in quodam codice greco : quibus computatis litteris inuenies numerum ut supra, unum, quinquaginta, trecenti, quinque, quadraginta, septuaginta, ducenti; que simul sexcenti sexaginta sex secundum grecos faciunt. Item aliud eius nomen gothice quod per se liquebit, id est , quod eodem modo grecis litteris computabis, tres, quinque, quinquaginta, ducenti,  octo, centum, decem, uigenti, septuaginta, item ducenti; que ut supra dictum est sexcenti sexaginta sex faciunt.

11. Et uidi aliam bestiam ascendentem de terra. Magnum falsumque prophetam dicit, qui facturus est signa et portenta, et mendacia ante illum in conspectu hominum.

Et habebat cornua duo similia agno, id est speciem intus hominis, et loquebatur quasi draco. Loquitur autem diabolus malitia plenus; hec enim facturus est in conspectu hominum, ut et mortui uideantur resurgere.

13. Et ignem de celo descendere faciet in conspectu hominum. Sed  in conspectu hominum. Hec magi per angelos refugas et usque hodie faciunt.  Faciet et ut imago aurea Antichristi in templo Hierosolymis ponatur. Et intret angelus refuga, et inde uoces et sortes reddat: faciet etiam hoc ipse, ut accipiant  serui et liberi notam in frontibus aut in manibus dextris numerum nominis eius, ne quis emat uel uendat. Aspernationem Dei et exacerbationem Daniel ante predixerat . Et statuet, inquit, templum suum inter Samariam, super montem inclytum et sanctum, id est Hierosolymis, imaginem, sicut fecerat Nabuchodonosor. Tunc heic substituit, modo autem heic recolit, quod Dominus admonens Ecclesias suas de nouissimis temporibus et periculis ait: Cum autem uideritis aspernationem que dicta est per Danielem prophetam, stantem in loco sancto, qui legit intelligat . Aspernatio dicitur quando exasperatur Deus, eo quod idola pro Deo colantur, uel cum dogma hereticorum introducitur in ecclesiis. Auersio autem quod stabiles  homines signis falsis et portentis seducti auertantur de salute.



EX CAPITE XIu.

6. Et uidi angelum uolantem per medium celum. Angelum uolantem per medium celum, quem dicit se uidisse, iam superius tractauimus eumdem Heliam esse, qui anticipat predicatione sua regnum Antichristi.

8. Et alius angelus sequens illum. Alium angelum sequentem, eumdemque comitem predicationis ipsius dicit prophetam. Quod autem ait:

15. Mitte falcem tuam acutam, et uindemia botros uinee. De gentibus perituris significat in aduentu Domini. Et quidem pluribus speciebus hoc illud ostendit,  sicut in messes aridas, et semen in aduentum Domini, et consummationem mundi, et regnum Christi, et apparitionem regni beatorum futuram.

19, 20. Et misit angelus falcem, et uindemiauit uineam terre, et misit in torcular ire Dei: et calcatum est torcular furoris extra ciuitatem. Quod dicit, missum in torcular ire Dei, et calcatum extra ciuitatem; calcatio torcularis, retributio est peccatoris.

Et exiuit sanguis de torculari usque ad frenos equorum. Exiet ultio sanguinis effusi, sicut ante predictum est: In sanguine peccasti, et sanguis te persequetur .

Per stadia mille sexcenta. Id est, per omnes mundi quatuor partes; quaternitas enim est conquaternata, sicut in quatuor faciebus et quadriformibus, et rotis  quadratis: quater enim quadragies mille sexcenti sunt. Eamdem repetens persecutionem Apocalypsis dicit.



EX CAPITE Xu.


1. Et uidi aliud signum magnum et mirabile, angelos septem, habentes plagas septem nouissimas: quia in ipsis consummata est indignatio Dei. Semper enim ira Dei percutit populum contumacem septem plagis; id est perfecte, ut in Leuitico dicit : que in ultimo future sunt, cum Ecclesia de medio exierit.

2. Stantes supra mare uitreum, habentes citharas. Id est, super baptismum suum stabiliter in fide constitisse, et confessionem in ore suam habentes, exsultaturos in regno coram Deo. Sed ad proposita reuertamur.



EX CAPITE XuII.

 1, 6. uenit unus e septem angelis qui habent septem pateras, et locutus est mecum dicens: ueni ostendam tibi iudicium meretricis illius magne, que sedet super aquas multas. Et uidi mulierem ebriam de sanguine sanctorum et sanguine martyrum. Decreta senatus illius semper sunt consummata in omnes, contra uere fidei predicationem. Et nunc iam, iacta indulgentia, etiam ipse dedit decretum in uniuersis gentibus.

3. Et uidi ipsam mulierem sedentem super bestiam coccineam, plenam nominibus blasphemie. Sedere autem super bestiam rubeam auctorem homicidiorum, diaboli imago est, ubi etiam de captiuitate eius, de qua pertractauimus. Memini hanc quidem Babylonem propter confusionem dici et in Apocalypsi, et in  Esaia; et Ezechiel Sodomam nominauit. Denique si compares que contra Sodomam dicta sunt, et que Esaias contra Babylonem dicit, queque Apocalypsis, unum esse omnia inuenies



EX CAPITE XIX.

11. Et uidi celum apertum: et ecce equus albus, et qui sedebat super eum, uocabatur Fidelis et uerax. Equus et sedens super eum Dominum nostrum cum exercitu celesti aduenientem ad regnum ostendit. A mari etenim Aquilonis quod est Arabicum usque ad mare Phenicis et usque ad fines terre maiores partes has in aduentu Domini Iesu  mandaturi sunt, et omnes anime gentium congregabuntur ad iudicium.



EX CAPITE XX.


1-3. Et uidi angelum descendentem de celo, habentem clauem abyssi, et catenam in manu sua. Et tenuit draconem, illum serpentem antiquum qui cognominatus est diabolus et satanas, et alligauit illum mille annis: et misit illum in abyssum, et clausit, et signauit super eum, ut non seduceret etiam gentes, donec finiantur mille anni. Post hec oportet eum solui breui tempore. Illi anni in quibus alligatus est Satanas, isti sunt in aduentu primo Christi usque ad terminum seculi;  mille autem dicti, eo loquendi modo quo pars significatur a toto sicut est illud: uerbi, quod mandauit in mille generationes : cum non sunt mille. Quod autem ait, et misit illum in abyssum, hoc inquit, quia diabolus exclusus a credentium cordibus, cepit impios possidere, in quorum quotidie cecis cordibus, tamquam in abyssi profundo inclusus est. Et clausit, inquit, et signauit super eum ut non seduceret gentes donec finiantur mille anni. Clausit super eum dictum est, id est interdixit atque cohibuit, ne seducat pertinentes ad Christum. Signauit autem super eum, quia occultum est qui pertineant ad partem diaboli, et qui ad Christi. Nam et qui uidentur stare, nescimus si casuri sint; et qui iacent, si surgant incertum est. Quod autem  ait ligatum atque inclusum illum, ut non seducat gentes: gentes Ecclesiam significant ex quibus ipsa constat, quas seductas ante tenebat, donec finiantur, inquit, mille anni, id est quod reliquum est de sexto die, scilicet de sexta etate, que constat mille annis. Post hec oportet eum solui breui tempore. Breue tempus tres annos et sex menses significat, quibus totis uiribus se ulturus est diabolus sub Antichristo aduersus Ecclesiam. Deinde post dicit, quod soluendus erit diabolus, et seducturus gentes toto orbe terrarum, et attrahet bellum aduersus Ecclesiam, quorum hostium numerus erit ut arena maris.

4, 5. Et uidi sedes et sedentes super eas, et iudicium datum est illis: et animas occisorum propter testimonium  Iesu, et propter uerbum Dei, et qui non adorauerunt bestiam nec imaginem eius, neque acceperunt scriptionem in frontem aut in manum suam, et regnauerunt cum Iesu mille annis: reliqui eorum non reuixerunt, donec finiantur mille anni. Hec resurrectio prima est. Due sunt resurrectiones: sed prima resurrectio nunc est animarum per fidem, que non permittit homines transire ad mortem secundam. De hac resurrectione dicit Apostolus: Si resurrexistis cum Christo, que sursum sunt querite .

6. Beatus et sanctus qui habet in hac resurrectione partem: in istis secunda mors non habebit potestatem, sed erunt sacerdotes Dei et Christi, et regnabunt cum eo mille annis. Mille annorum  regnum non arbitror esse eternum; aut si ita sentiendum est,  completis annis mille regnare desinunt; sed ut mei sensus capacitas sentit, proferam. Denarius numerus decalogum significat, et centenarius uirginitatis coronam ostendit: qui enim uirginitatis integrum seruauerit propositum, et decalogi precepta impleuerit fideliter, et feros mores uel impuras cogitationes intra cordis cubiculum iugulauerit, ne dominentur ei, iste est uerus sacerdos Christi, et millenarium numerum perficiens integre creditur regnare cum Christo, et recte apud eum ligatus est  ligatus est diabolus. Qui uero uitiis et dogmatibus hereticorum irretitus est, in eo solutus est diabolus. Sed quia completis mille annis dicit eum solui, et completo perfectorum sanctorum numero in quibus corpore et corde uirginitatis decus est regni adueniendi  abominandi aduentu, multi ab eo amore terrenorum seducti supplantabuntur, et simul cum eo igneum ingredientur stagnum.

8-10. Et ascenderunt super terre latitudinem, et cinxerunt castra sanctorum, et dilectam ciuitatem: et descendit ignis de celo a Deo, et comedit eos; et diabolus qui seducebat eos, missus est in stagnum ignis et sulphuris, ubi et bestia et pseudopropheta cruciabuntur die ac nocte in secula seculorum.  Hoc iam ad iudicium nouissimum pertinet, et post modicum tellus reddita est sancta, utique in qua dudum quieuerant corpora uirginea: cum immortali rege eternum suscipient regnum, qui non solum corpore uirgines, sed et lingua et cogitatione pariter inuiolabiliter se a nequitia tutauerunt  , quos exsultaturos cum Agno demonstrat permanere.



EX CAPITE XXI ET XXII.

16. Et ciuitas in quadro posita est. Ciuitatem quam dicit quadratam, auro et pretiosis resplendere lapidibus, et plateam sanctam, et flumen per medium, et lignum uite ex utraque parte faciens fructus duodecim per duodecim menses, et solis lumen ibi non esse, quia Agnus est lux eius; et  portas eius de singulis margaritis, ternas portas ex quatuor partibus, et claudi non posse. Ciuitatem inquam quadratam sanctorum adunatam turbam ostendit, in quibus nullo modo fides fluctuare potuit. Sicut Ne precipitur , ut ex quadratis lignis faceret arcam, que diluuii posset impetus ferre, pretiosos lapides qui fluctuare non possunt in persecutione sanctos uiros ostendit, qui nec tempestate persecutorum moueri, nec impetu pluuie  a uera fide dissolui potuerunt; propterea auro mundo sociantur, ex quibus regis magni ciuitas decoratur. Platee uero eorum ostendunt corda ab omnibus mundata sordibus, perspicua luce fulgida, ut merito in iis deambulet Dominus. Flumen uite, spiritualis doctrine per mentes fidelium currere gratiam, et multiplicia odorum germinasse uirentia ostendit. Lignum uite ex utraque ripa, Christi secundum carnem ostendit aduentum; qui ab uno ligno crucis uitam suscipientes, populos fame consumptos uerbi Dei predicatione satiauit. Et quia dicit in ciuitate solem non esse necessarium, euidenter ostendit creatorem lumen immaculatum fulgere in medio eius, cuius splendorem nullus potuerit  sensus cogitare nec lingua proloqui. Quod ex quatuor partibus portas dicit ternas esse positas ex singulis margaritis, quatuor arbitror esse uirtutes, uidelicet prudentiam, fortitudinem, iustitiam, temperantiam, que inuicem sibi herent. Et dum mutuo miscentur, duodenarium efficiunt numerum. Portas uero duodecim, Apostolorum esse credimus numerum, qui in quatuor uirtutibus ut pretiose margarite fulgentibus, inter sanctos lumen doctrine sue manifestantes ciuitatem celestem ingredi faciunt; ut de conuersatione eorum, angelorum letetur chorus. Non posse autem claudi portas, euidenter ostenditur nulla contradicentium tempestate apostolorum doctrinam separari a rectitudine, etiamsi fluctus gentium, et hereticorum uane superstitiones  contra fidem eorum ueram insurrexerint: superati, ut spume dissoluentur, quia petra Christus est, a quo et per quem Ecclesia fundatur. Ideoque nullis fluctibus insanientium hominum superatur. Ergo audiendi non sunt qui mille annorum regnum terrenum esse confirmant, qui cum Cerintho heretico sentiunt. Nam regnum Christi nunc est sempiternum in sanctis, cum fuerit gloria post resurrectionem manifestata sanctorum.



[OPERA OMNIA MAGNETIS PRESBYTERI.]





DE MAGNETE PRESBYTERO NOTITIA HISTORICA, CUM FRAGMENTO,
EX D. LUMPER DESUMPTA.



ARTICULUS PRIMUS. Eius uite Synopsis.


Magnes qui et Macarius Magnes, quo tempore claruit.  Presbyter Hierosolymitanus fuisse traditur. An etiam Episcopus?---Magnes, siue Magnetes, uel potius Macarius Magnes, desinente seculo tertio floruisse  existimatur. Ita quidem pre ceteris doctissimus Tillemontius, qui de isto Ecclesie scriptore, obscuri nominis licet, ipsiusque litterarum monumentis satis diligenter edisserit  . Guilielmus autem Caueus non solum auctoris etatem antehac incompertam, sed quo etiam charactere fuerit insignitus, expiscari sibi demum licuisse profitetur. Sic enim ille  : Germanus patriarcha constantinopolitanus in Dogmatico ad Anthimum ms. apud cl. Galeum, ubi de synodo antiochena aduersus Samosatenum agit, hec habet. Intererant, inquit, Concilio Antiocheno contra Paulum Samosatenum Gregorius Thaumaturgus, Leo Tarsensis  Maximus Bostrensis, , Theotecnus, Photinus, Marcellus, etc. Claruit igitur anno 265, quo habita est aduersus Paulum Antiochie synodus; saltem anno uno alteroue sequenti. Episcopos enim hac occasione in unum coiisse refert Eusebius lib. uII, cap. 28, quod, uel de diuersis synodis uel de diuersis eiusdem synodi sessionibus intelligendum est. Quidquid sit, uix de alia synodo, quam que anno 265, habita est, intelligi potest Germanus, cum hoc circiter anno Gregorius Thaumaturgus obiisse dicitur. Cum igitur sacerdos fuerit hierosolymitanus Magnes noster, Hymeneum episcopum suum eo comitatus est. Plures enim presbyteri  et diaconi huicconcilio interfuerunt. Hucusque Caueus.

De ipsius Magnetis litterarum monumentis.---uerum ad presbyteralem Magnetis dignitatem quod attinet, obseruandum cum Tillemontio, eius nomen Episcopi titulo fuisse prenotatum () in operis exemplari ab eo litteris consignati, quod sub initium seculi noni fuit detectum ab orthodoxis, qui cum Iconomachis decertabant. Narrat Photius  , uti aduertit Lequienius  inter Presules, qui aduersus Chrysostomum in Synodo ad Quercum Chalcedonis suburbium conuenere, adstitisse quoque Macarium Magnesie, siue Magnetum Episcopum, delatorem Heraclide, quem ipsemet Chrysostomus Ephesi Episcopum creauerat. Hinc fortasse siue fraude, siue ignorantia, Episcopi titulum addiderit librarius, Magnetis  uetustioris opus exscribens.

Libri u Responsionum aduersus Theosthenem Damasceni euo notissimi.---Utut est, scripsit Macarius Magnes libros u , seu responsionum aduersus Theosthenem ethnicum, Euangelium calumniantem. Atque hos quidem libros Damasceni euo fuisse notissimos, annotauit modo laudatus Lequienius   . Complura uero eorumdem Apocriticorum extare noscuntur in Nicephori patriarche constantinopolitani libris Antirrheticis aduersus Iconomachos; que ineunte hoc seculo uir clarus Anselmus Bandurius monachus et abbas benedictinus ex regiis codicibus descripta, fere a se in lucem emittenda uiris eruditis receperat  : additis preterea nonnullis fragmentis commentarii eiusdem Macarii Magnetis in Genesim, ex ms. codice ottoboniano desumptis.

Iamque antea integrum librum excerptorum ex scriptoris nostri apocriticis detexerat eruditissimus Ioannes Bouinius in Nicephori Antirrheticis inscriptum: de Testimoniis Macarii Magnetis, uti ipsemet testatur  .

 Dum uero ab his duumuiris euulganda eiusmodi pretiosa scriptoris uetustissimi monumenta solliciti exspectabamus, spem fecit deinceps Magnus Crusius  nos ab se tandem eadem excerpta propediem fuisse accepturos, que nimirum cum eo communicarit ispemet Bouinius. Petita sunt ea, inquit, ex libro Iu Apocriticorum, ubi auctor ad ueritatem religionis christiane stabiliendam imprimis agit contra grecum quemdam philosophum; speciatimque de monarchia diuina, eiusdemque maiestate contra idololatriam gentilium disputat. Subditque: Accedent huic operi etiam fragmenta commentarii eiusdem Macarii Magnetis in Genesim; in quibus de Adami creatione, de benedictione diei septime, de plantatione horti Eden, de impositione nominum singulis  bestiarum generibus ab Adamo facta, de adiutorio femine ab ipso Deo instituto, de seductione serpentis, et lapsu primorum parentum, et denique de tunicis pelliceis a Deo fabrefactis disseritur. Hucusque cl. Crusius. Utinam uero uel integrum Macarii Magnetis Apocriticorum opus, uel saltem illius excerpta, Grecis latinisque litteris aliquando prodeant.

Fragmentum Magnetis de Eucaristia olim a Turriano editum a Gallandio iterum euulgatum.---Atque integrum sane illud opus pre manibus habuisse perhibetur Franciscus Turrianus: ex eo siquidem multa passim delibauit, quibus aduersus nouatores summa fidei capita propugnaret. Imprimis autem eo usus est uir doctus in tractatu de sanctissima Eucaristia; quem uulgauit aduersus Andream uolanum Polonum,  Caluini discipulum; ubi luculentissimum Magnetis testimonium profert de reali presentia corporis et sanguinis Christi in sacramento eucaristico Altaris, ex eius libro III Apocriticorum desumptum.

Quem quidem locum ex prima illius tractatus editione florentina anno 1575 descriptum excudendum curauit indefessus Andreas Gallandius in Bibliothece ueterum Patrum tomo III, a pag. 541-542, et recte quidem; nam editio parisiensis anni 1577, unde  illum hausit, ediditque Fabricius  , minus emendata esse comperitur. Subiecit insuper nouus editor Gallandius greca quedam ab Allatio exhibita in exercitationibus aduersus Creyghtonum:  eaque insuper addidit, que protulit Zacarias Cretensis in responsionibus ad Guisium cardinalem Lotharingicum  haud ita pridem a Ioanne Lamio euulgatis  . Tandem alia etiam quedam loca a laudato Turriano ex eodem Magnete relata in libris pro Epistolis Pontificum, que Gallandius serius detexit, in prolegomenis, cap. XIII, pag. 34, in medium proferre opere pretium esse duxit, ne quid ex peruetusti ecclesiastici scriptoris fragmentis euulgatis, sue Patrum antiquorum collectioni deesse uideatur, donec alicunde prodeant Nicephori CP. libri Antirrhetici  aduersus Iconomachos, ex quibus ad Ecclesie presidium atque ornamentum multo plura nostri Magnetis excerpta prostabunt.---Sunt autem sequentia loca: Magnetes, inquit Turrinianus  auctor antiquissimus, lib. III Apologetico contra Theosthenem: »Alia enim, inquit, mactabantur spiritibus eris, alia terrenis, alia subterraneis. Spiritibus eris immolabantur uolucres: , id est, terrenis, quadrupedes nigri, quia sit terra natura nigra: , id est, subterraneis, item quadrupedes nigri in scrobibus, siue foueis.« Hactenus Magnetes.

Et infra  : »Magnetes, uetustissimus scriptor ecclesiasticus, lib. II et u, quos contra Theosthenem gentilem, discrepantiam euangelistarum et alia nobis falso in Euangelio obiicientem, scripsit, ait: Pro eo  quod unus euangelistarum dixit  , calamo spongiam circumponentes, dixisse alium  , propter similitudinem arbusti hyssopo circumponentes, cum dicendum, inquit, esset calamo. »Item, quod unus Euangelista dixit  , uinum, rursum dictum esse  acetum in cruce  presertim,« inquit, »cum legem historie Euangeliste seruarent; nichilque ultra scriberent, quam quod tunc dicebatur in illo tumultu ac furore. Sic enim existimarunt, ut historia omni suspicione careret, :« Id est, »si littera historie non curiosa, sed simplex reperiretur.«

Atque alibi  : »Idem Magnetes, quem supra memini,  in libro Iu Apologiarum contra Theosthenem, Euangeliorum calumniatorem, reddit rationem, cur se hoc loco Paulus alioqui uiuentem mortuis annumerauerit:  . Quia sic« inquit »fit, ut uideatur aliquis amicos quibus se annumerat, eosque qui sui ordinis sunt, diligere.« Hec ex Magnete Turrianus, iis addenda, inquit Gallandius, que infra suo loco retulimus.



ARTICULUS II. Magnetis Fragmentum ex libro III Apologie euangeliorum aduersus Theostenem ethnicum apud Franc. Turrianum Tract. de sanctissima Eucaristia contra uolanum Polonum, pag. 93, edit. Florentine, 1575.

I. »Quod uero  non sit hoc , , id est, inauditum et horrendum, considerare licet puerum infantem, quomodo nisi manducet carnem et  sanguinem matris, non uiuit: natura enim sanguinis est secundum ueritatem lac. Ut autem clarius dicam, naturale aliquid narrabo, ne hoc fabulam putes. Ex terra nati sumus secundum corpus, et quodam modo carne eius et sanguine alimur, id est, frumento et uino. Audi nunc attente. Principio creauit Filius Dei erram: ex terra hominem formauit: ex homine carnem sumpsit ipse. Si igitur  de corpore predicatur terra ratione originis antique; erat autem terra ratione creationis propria Christi creatura; et ex hac panis et uinum exstiterunt; ex ipsa rursus corpus hominis; hoc autem corpus Christus induit: merito cum accepisset panem et uinum, dixit: Hoc est Corpus meum .

II. Deinde subiungit. »  , , .  Id est: Non enim figura est corporis aut sanguinis, ut quidam  stupida mente nugati sunt, sed potius uere corpus et sanguis Christi.« Pergit adhuc philosophari: »Quandoquidem uero,« inquit, corpus ex terra existit, ex terra autem panis et uinum; quomodo non est alius ausus dicere: Caro mea uere est cibus, sanguis meus uere est potus ? Nempe, quia nullus est creator terre, nisi hic: nullius est creatura, nisi Filii Dei. Idcirco dixit: Hoc est corpus meum: mea enim, et non alterius, est creatura terre. Omnes enim post terram geniti sunt, corpus a me accipientes; ego uero ante terram, a nullo hanc accipiens: ex hac corpus, id est, ex mea creatura accepi, sumens carnem. Ex meo igitur propono uobis carisma. Ex terra uobis panis ad alendum exstitit: terra uero creatura mea  est: ex terra similiter exstitit corpus, et hec mea massa. Ex unione igitur, qua unitus sum, sanctus cum terreno, do panem et uinum, iubens esse corpus meum et sanguinem.«

III. »Etenim si Abraham, aut alius quispiam ex iustis ac sanctis dixisset: Caro mea est cibus, et sanguis meus potus, ualde mentiri ausus esset, aut si dixisset, hoc est corpus meum, hic est sanguis meus: non enim hoc ipsius, sed alterius esset substantia, neque manducata uitam manducantibus preberet. Siquidem quod non habet uerbum uiuens unitum cum corpore, quod fuit terrenum, ad eternam uitam edentes non adduceret. Christus ergo proprium corpus et sanguinem dedit credentibus, immisso eis uitali pharmaco  diuinitatis. Deinde subiungit: , . Id est: cum igitur eam, que caro est, uocat panem, et eum, qui sanguis, uocat uinum; docuit nos conuenienter rationi, ex terra esse corpus similiter et panem, et unius generis substantiam in corpore et pane.

Iu. »Ceterum panis communis ex terre cultura elaboratus, etsi caro quedam terre est, tamen uitam eternam prebere non promittit, sed breue solatium prebentibus tribuit, cito eo extincto sine diuino spiritu. Panis uero in beata Christi terra uirtute diuinitatis unite confectus, solo gustu immortalitatem homini affert. Mysticus enim panis cum benedictionem patris habeat inseparabilem, illam dico, que in  corpore et sanguine eius facta est, unit comedentem corpus Christi, eumque membra Christi efficit. Ut enim charta uim, quam per litteras magistri accepit, discipulo tradit, et per eam cum magistro illum unit: sic corpus quod ille panis mysticus est, et sanguis,  qui illud uinum, immortalitatem intemererate diuinitatis participanti tribuunt , id est, e suo, siue ex se ipsis; et per eam ad mansionem incorruptibilem creatoris reducunt. Caro enim Saluatoris manducata non corrumpitur  nec sanguis hic potatus consumitur: quin potius qui edit, ad incrementum uirium uenit; qui uero editur, consumi non potest: quia omnis consumptio ratione quadam nature cognata est.«

Hoc ipsum fragmentum indefessus et doctissimus D. Pater Dominicus Schrammius in tomo uI Analysis operum SS. patrum et scriptorum ecclesiasticorum typis Augustanis 1784, a pag. 418-420, reimprimi curauit, omissis tamen Gallandianis notis ex  Allatio, Zacaria Cretensi et Lequienio depromptis. Ceterum optandum esset, ut integrum Macarii Magnetis Apocriticorum opus publici aliquando iuris fieret; sperandum quippe esset, ex scriptoris uetustissimi documentis fidei orthodoxe atque discipline ecclesiastice lucem magnam fore adfundendam. Elapso equidem seculo cl. Albertinus et hoc opus uellicauit, ipsiusque auctoris etatem et ueritatem inficiatus est  his uerbis: »uerum, inquit, ad populum phaleras. Quis enim ueterum, immo etiam recentiorum per nouem aut decem secula Magnetis huius, uel quoad nomen tantum meminerit? Fictitius prorsus auctor est, aut saltem nouus aliquis ac nuperus Greculus, cuius scriptorum certitudo tota est  penes Turrianum exigui iudicii uirum, fideique ualde suspecte. Et audent aduersarii absque uerecundia eiusmodi quisquilias pro ueterum monumentis in medium adducere. Prob Dei atque hominum fidem.« uerum quam temerarium fuerit Albertini hac de re iudicium, et perdoctus Caueus obseruat, et ex hucusque dictis abunde constat  .



[OPERA OMNIA ARNOBII AFRI.]





DE ARNOBIO AFRO NOTITIA HISTORICA.



SYNOPSIS.

     I. Arnobius Sicce in Africa rhetor clarus sub Diocletiano. Ethnice superstitioni addictus, diuinitus ad christianam religionem uocatur.
     II. Locus hieronymianus de Arnobio expenditur.
    III. Quo tempore libros uII aduersus gentes conscripserit,  inquiritur. Id uero contigisse anno CCCIu aut insequente, ex ipso auctore ostenditur.
    Iu. Operis arnobiani pretium exponitur. Multo luculentius ethnicam superstitionem impugnasse, quam christianam ueritatem docuisse auctor existimatur.
    u. De precipuis operis editionibus. Prestantior Lugduno-Bataua, que tamen neuis mendisque haud caret. Quid opere in nostram adornandam collatum.


I. Discimus ab Hieronymo , Arnobium Sicce, que Africe mediterranee urbs erat, sub Diocletiano principe florentissime rhetoricam docuisse: quo quidem tempore idolorum cultui se fuisse addictum ipsemet deplorat his uerbis: »uenerabar, o cecitas, nuper simulacra . . . .  Nunc doctore tanto  in uias ueritatis inductus, omnia ista que sint, scio: digna de dignis sentio .« Quomodo autem acciderit ut Christianam religionem amplecteretur, idem Hieronymus alibi sic tradit: »Arnobius rhetor clarus in Africa . . ., cum in ciuitate Sicce ad declamandum iuuenes erudiret, et adhuc ethnicus ad credulitatem somniis compelleretur, neque ab episcopo impetraret fidem quam semper impugnauerat, elucubrauit aduersus pristinam religionem luculentissimos libros; et tandem uelut quibusdam obsidibus pietatis fedus impetrauit . Tanto igitur lumine donatus fuit Arnobius, quin et somniis diuinitus immissis adeo  perculsus, ut pristinam impietatem eiurarit uerumque Dei cultum fuerit amplexus. Docet enim ille, Christum »non per uana insomnia, sed per pure speciem simplicitatis apparere , adhuc suo tempore consueuisse: expertus id nimirum, inquit Dodwellus, ipsemet scripsit auctor: ut propterea uere dixerit se ab ipso Christo »doctore tanto in uias ueritatis fuisse inductum .« Quid autem posthac egerit Arnobius, quoue anno e uiuis excesserit, plane incompertum habemus.

II. Neque uero ex Hieronymi uerbis modo recitatis quisquam arguat, ad annum saltem CCCXXuI, uitam produxisse auctorem nostrum, propterea scilicet quod illa proxime scripserit sanctus Doctor post notata  Constantini uicennalia, eodem Christi anno CCCXXuI celebrata: siquidem ex iisdem uerbis Hieronymianis colligendum esset, eo ipso anno conuersum fuisse ad Christi fidem Arnobium, adeoque paulo ante suos conscripsisse libros aduersus gentes, quibus uelut quibusdam obsidibus pietatis fedus impetrarit: cum contra manifestum sit ex eodem Arnobio, ut mox uidebimus, neque obscure preterea ex ipso Hieronymo appareat , eos libros imperante Diocletiano fuisse ab auctore perscriptos. Quo igitur Hieronymus sibi constet, obseruandum interest cum uiro doctissimo , eo Chronici Eusebiani loco non indicasse ueram Arnobii etatem doctorem maximum. Nam in Chronico post notata ab Eusebio  Constantini uicennalia, ipse Hieronymus statim subdit: »Huc usque historiam scribit Eusebius, Pamphili martyris contubernalis, cui nos ista subiecimus.« Tum continenter: Arnobius, inquit, rhetor, etc. Ne igitur Eusebii narratio abrumperetur, Hieronymus uerba de Arnobio, cuius nulla mentio apud illum episcopum cesariensem, superioribus Eusebianis suffecerit: cum iam postea suam de eodem scriptore sententiam in proprio de uiris illustribus opere manifestam ediderit.

III. Iam uero propius inspiciendum, quo demum tempore Arnobius libros uII aduersus gentes conscripserit. In eius itaque opere tres notationes comparent, quarum due chronologice, tertia uero historica; ex quibus quod querimus, definiri, utcumque ualeat.  Et primum quidem sic loquitur auctor: »Trecenti sunt anni ferme, minus uel plus aliquid, ex quo cepimus esse christiani, et terrarum in orbe censeri« . Ubi trecenti anni, ut cum Dodwello loquamur , si a XLII Augusti pro illorum temporum chronologia supputentur, desinent in annum ere uulgaris CCXCuIII. Deinceps uero Arnobiana isthec nobis occurrunt: »Aetatis urbs Roma cuius esse in annalibus indicitur? Annos ducit quinquaginta et mille, aut non multum ab his minus« . Anno autem Urbis condite ML iuxta putationem uarronianam respondet ere uulgaris anno CCXCuII iuxta capitolinam uero incidit in annum Christi  CCXCuIII, ut proinde huc usque fere sibi concors uideatur auctor. At cum priore in loco addat, minus uel plus aliquid; in posteriore autem, aut non multum ab his minus: hinc dubitatio suboritur, num utrobique calculos accurate posuerit.

Posthabito itaque utroque charactere chronologico, ad alium historicum qui certior esse uidetur, propterea recurrendum. Sic igitur prosequitur auctor: »Nostra quidem scripta cur ignibus meruerunt dari? cur immaniter conuenticula dirui ? Que sane uerba scripserit Arnobius post annum CCCIII, quo Diocletiani persecutio seuire cepit. »Tunc enim, inquit Eusebius, Aedes sacras solo equari ac funditus subuerti, sacros diuinarum Scripturarum libros in medio foro concremari, oculis nostris uidimus  .« Atque hanc ueriorem sententiam de tempore quo scribebat Arnobius, primus omnium amplexus est Baronius , quem deinde sunt assectati Dodwellus , Pagius  aliique, licet eam quodammodo infirmare aggressus sit Tillemontius . Quamuis autem in hoc postremo loco certius loqui uideatur Arnobius, non est tamen cur illum censeamus cum nonnullis uiris eruditis, in suis reliquis putationibus haud sibi constare. Neque enim demum uno calami ductu integros septem suos libros exarauerit auctor. Adeoque duos priores perscribens, annos Urbis condite primum; deinde uero annos ere christiane, plus aliquid, aut  non multo minus probe putarit: accedens autem ad librum Iu, quo teruebat diocletiana persecutio, no tis certioribus scriptionis sue tempus nobis prodiderit. Quibus positis, anno demum CCCIu, aut forte insequente, integrum suum opus Arnobius perfecisse uidetur.

Iu. Nunc uero de operis Arnobiani pretio loqui placet cum uiro erudito, in hanc ferme sententiam edisserente: »Recondite hoc sapientie promptuarium quo insana gentium religio exploditur, uera confirmatur, omni laude maius est. Quis enim eloquentie neruos, rationum pondera, exquisitas sententias cum peruoluit, non abripitur in amorem et desiderium tanti auctoris? Ubique triumphat florentissima eius dictio, atque ipsi adeo gentiles suo iugulantur  gladio. Calamus ille simul omnes tacentes gentilium deos perfodit, confecit. uerbo, Arnobius Afer aduersus gentes, abstruse eruditionis auctor, subtilis, disertus, ingenio et facundia prestans, ethnicismi debellator fortissimus« . Hec ille.

Quando quidem uero Arnobius in suis septem libris conscribendis duplex sibi pensum absoluendum proposuerit, nimirum ut et falsam gentilium et ueram christianorum esse religionem euinceret: multo luculentius ethnice superstitionis impietatem impugnasse, quam christiane fidei ueritatem ostendisse uisus est. Hinc sanctus Hieronymus: »Ego,« inquit ,  »Origenem propter eruditionem sic interdum legendum arbitror, quomodo Tertullianum, Nouatum, Arnobium, Apollinarium et nonnullos ecclesiasticos scriptores, grecos pariter et latinos; ut bona eorum eligamus, uitemusque contraria, iuxta Apostolum dicentem: Omnia probate; quod bonum est, tenete .« Ceterum non adeo incomperta fuerunt Arnobio christiane religionis mysteria, quin recte de summis fidei capitibus disputarit; ut aduersus nonnullos morosiores homines luculenter demonstrarunt uiri doctissimi, Nourryus , Maranus , alii quos proinde consulere opere pretium fuerit.

 u. Sed ut de auctore demum eiusque opere sermonem concludamus, ex uno superstite ms. codice bibliothece uaticane, octingentis et amplius abhinc annis eleganti charactere exarato; qui postea in regiam bibliothecam parisiensem transiit, curis Fausti Sabei prodiit operis Arnobiani princeps romana editio anno 1542. Hanc uero insecute sunt complures, uirorum eruditorum, Canteri, Ursini, Elmenhorstii, Stewechii, Heraldi aliorumque studio expolite. Omnium emendatissima existimatur, que Lugduni Batauorum, anno 1651, ex recensione uiri celeberrimi euulgata est, adiectis preterea integris omnium commentariis: ad quam postmodum exacta fuit parisiensis anni 1666. Priorii et selectis aliorum notis adornata, operibusque Cypriani subiecta. Quamuis  autem editio Lugduno-Bataua reliquis enimuero prestantior iure habeatur, haud paucis tamen neuis typothetarum uitio laborat, quin et alicubi uerba integra penitus omissa in ea deprehendas; quibus proinde mendis aliisque adhuc grauioribus scatet, que illam expressit parisiensis.

Ductore itaque potissimum Nourryo u. cl. qui libris arnobianis emaculandis illustrandisque opere plurimum contulit , editioni nostre perpoliende incubuimus, selectioribus eruditorum notis ad Arnobii textum imprimis emendandum comparatis, nostras qualescumque intexentes. Deinde quo auctoris lectio utilior in posterum contingeret, simulque tedium lectorum  ac laborem alleuaremus, arnobianos libros qui hactenus coniuncto continuatoque sermone prodierunt, nunc primum in capita seu sectiones distribuimus; quarum analysim preterea in indice operi adiecto subiecimus.---Hactenus Gallandius. Sed iam de singulis editionibus cum Schennemann uideamus.



SAECULO DECIMO SEXTO.



1543.

Rome apud Franc. Priscianen. Florentinum, in-fo. Arnobii Disputationum aduersus gentes libri octo, nunc primum in lucem editi.---In fine: Rome in edibus Francisci Priscianensis, MDXLII.

Princeps hec Arnobii editio debetur Fausto Sabeo  Brixiano, bibliothece uaticane tunc temporis custode, homine erudito et insigni imprimis uersificatore, qui Francisco I, Gallorum regi, eam inscripsit epistola data Rome et bibl. palatina, kalend. septembris MDXLIII. Ex hac nonnulla delibare in lectorum commodum iuuat. Intelleximus enim a multis quidem de hac editione uerba esse facta, ipsam autem paucissimis tantum uisam, quod uariis passim erroribus ansam dedit. Precipuum, quod cuiquam animaduersatione dignum uideri possit, profecto hoc est, quod iure belli suum esse Arnobium dicit, quem scilicet e media barbarie non sine dispendio et discrimine eripuerit. Que si attentius aliquando perpendas et ea simul memoria reputes, que de uita rebusque nostri tradita legimus, id innuere uelle uidetur, se Arnobii  aliquemcumque unicum, ut postea apparuit, codicem in terris remotis, forte in germanicis uel belgicis oris deprehendisse ac in uaticanam bibl. intulisse. Nam quod ad primam huius coniecture partem attinet, sepius in uersiculis suis populos truces et feros, mediamque barbariem crepat, unde summo cum discrimine et labore et suis adeo sumptibus codices antiquos protulerit, quorum exquirendorum causa a Leone papa et eius deinceps successoribus missus esset. Eumdem autem in uaticanam ab eo fuisse repositum, tum officii, quod ipsi incumbebat, rationes suadent, tum uero expressis Fuluii Ursini, ipsius quoque Arnobii editoris, uerbis, epistola ante romanam alteram ad Gregorium XIII dedicatione inspersis, confirmatur, quibus Arnobium primum e uaticana bibl.  in lucem prodiisse testatur. Iam fuit aliquando Ludouici Carrionis hec opinio  , omnium deinceps doctorum hominum assensu comprobata, codicem Arnobii, qui in bibliotheca regia parisiensi extat, eum ipsum esse, ex quo Sabeum eum luci daret, quod, que sit in romana prima librorum illorum publicatione paginarum aliquot in alienum locum transpositio, tandem hoc in libro esse constet. Unde suspicatur codicem hunc una cum textu typis per Priscianensem ex scripto Francisco oblatum fuisse. Quod si recte ille coniecisse putandus est, ut probabile sit quoque hoc, quod alterius romane curator Fulu. Ursinus codicis, quo uteretur, mentionem nullam facit; iussu pontificis Pauli III hoc factum esse oportet. Certe codex  regius ex omni inde tempore pro unico habitus, et tamquam tutissima critices arnobiane regula, dignus iudicatus est, qui iterum atque iterum a uiris doctis excuteretur. Sed ad Sabeum redeamus. Is igitur ita epistolam nuncupatoriam exorditur: »Iamdudum bonarum artium studiosi, qui me non uulgari amore prosequuntur, quotidianis expostulationibus et pene conuicio infestarunt, quod cum studio litterarum et credulitati nostre diuine suffragari possem et deberem, in dies moras moris connecterem. In causa erat, quod Arnobium pristine religionis---euersorem supprimerem et mihi uindicarem. Contra ego inferebam ipsum uariis et multiplicibus mendis atque erroribus refertissimum, et multum mutatum ab illo qui fuerat quondam ora doctorum hominum subterfugere  et rubore suffundi. Tum illi---omnem operam et studium in unum conuenientes adhibuere, ut---integer et abstersus---in publicum prodiret: et quia eius curatio in longum protrahebatur , Hieronymus Ferrarius et Franciscus Priscianensis, uiri doctissimi et ingenii et iudicii perspicacissimi, emendandi et imprimendi Arnobium prouinciam susceperunt; et ita feliciter sunt assecuti, ut illum a uariis et enormibus uitiis atque erroribus uindicarint: tum elegantibus et pulcherrimis typis impressum in stadium produxerint, me uero a calumniis et molestiis absoluerint.« Hec ille. Ex quibus facile unusquisque  componere potest, que diuersa et sibi repugnantia passim a diuersis scripta de hac editione inueniet, quibusque refellendis operam nauare nec uacat nec lubet. Hoc addamus, editionem hanc typorum et charte elegantia esse splendidissimam. Unde omnino miramur cum purpurato Brixie litterate auctore , hominem cui nil frequentius in ore, quam: Langueo et esurio  , sumptus ad amplam eam nitidamque editionem suppeditare potuisse. Hoc enim diserte  affirmatur in priuilegio a Paulo III, ipsi concesso et aliquot a limine paginis impresso, in quo typothete errore accidit, ut anni nota falso MDLXII loco XLII  exscriberetur. Huius editionis exemplaria tria, unum cum emendationibus et uariis lectionibus manu Iac. Dalechampii exaratis, alterum cum notis et emendationibus a Nic. Rigaltio exscriptis, tertium cum glossario Francisci Pithei et indice rerum et uerborum, necnon restitutionibus et coniecturis marginalibus Io. Passeratii mss. extant in biblioth. regia parisiensi. uide Cat., t. I, p. 367.



1546.

 Basilee, apud Frobenium, in-8o, Arnobii Disp. aduersus gentes libri uIII, nunc demum sic accurati ut ab eruditis sine ulla offensatione et cum maiore lectionis opere pretio cognosci possint. Accessit index eorum, que notatu digna sunt. Sigismundus Gelenius in epistola nuncupatoria ad Gilbertum Cognatum canonicum nazoretensem, postquam comparationem inter Lactantium et Arnobium instituerat: »Sed hanc censuram, pergit, criticis relinquimus, nobis nichil sumpsimus nisi castigationis laborem. Nam Romani ut candoris in communicando, in transcribendo fidei laudem promerentur, ita negari non potest nullum eos adhibuisse in legendis priscis characteribus exercitatum: quo sepissime factum est, ut non tam sinceram lectionem, quam eius uestigia prodiderint,  per que uix pedetentim ad ueritatem euadere potuimus. Fateberis nos non uana iactare, si in uno quouis ternione periculum facere libuerit; nostra hec editio planior sit an illa altera. Est enim ingens discrimen et quantum non facile credas nisi illa pergustata.«---Preter indicem in titulo laudatum accessit etiam indiculus auctorum ab Arnobio laudatorum.



1560.

Basilee, apud Hieron. Froben., in-8o, D. Arnobii Afri commentarii in omnes psalmos, ex emendatione Desiderii Erasmi. Accedunt eiusdem Arnobii libri uIII Disputationum aduersus gentes, ex recensione Sigismundi  Gelenii. Cat. de la Bibl. Roy., t. I, p. 367.



1580.

Parisiis, apud Mich. Iulianum, in-folio: »Arnobii libri octo a Sigismundo Gelenio primum, dein a R. Laurentio castigatiores emissi, cum Tertulliano. R. Laur. de la Barre. Precipua huius editionis dos sunt argumenta unicuique libro prefixa, marginalia deinde, et index rerum memorabilium. Qua ratione textum reformauerit, cum ipse plane sileat, nisi sedulo comparaueris cum Geleniana, uix dicas. Scholia autem textui subiecta non magni sunt pretii.



1582.

Antuerpie, ex officina Christ. Plantini: Arnobii D. aduersus gentes libri septem, recogniti et aucti. Ex  bibliotheca Theodori Canteri ultraiectini, cuius etiam note adiecte sunt.

Cum eque ac Gelenius codicibus manuscriptis destitutus, solo ingenio nitendum sibi intelligeret Canterus, partem fide romani codicis  quem ad instar ms. sibi fuisse et preclara ueteris Scripture uestigia continuisse contendit, partim etiam Clementis Alexandrini, a quo multa nostrum ad uerba desumpsisse ostenditur, auxilio fultus, quidquid prestitum est, hac editione effecit. »Nullas autem, inquit, coniecturas, quamuis ueras et certas textui inseruimus, sed quidquid a nobis mutatum et additum fuit, auctoritate et fide romani codicis factum est. uerum ubi melius, quod substituerimus, non habebamus, secuti sumus lectionem Gelenii  , quamuis interdum falsam et ueri uestigiis procul remotam. Et quamplurimis in locis , subdola illius et adulterina lectione reiecta, ueram ac genuinam scripturam reposuimus.« Utinam uero euentum habuisset quod de futuro suo in hunc auctorem studio pollicitus erat  , se amplissimum in Arnobium commentarium adornaturum. Nemini profecto Salmasiani desiderium fuisset excitatum. Nam quas in presenti addidit notas, ee non nisi emendationum rationem reddunt aut Clementis Alexandrini locis comparandis inseruiunt. Haud raro autem ad Ios.  Scaligeri, Turnebi, Lipsii et Mureti coniecturas Canterus prouocat. Inscripsit ille Arnobium ualenti Guellio Pimpontio, in curia parisiensi senatori, epistola data Ultraiecti, idib. nouemb. 1581. Postremo nec pretereundum erit, quod in capita seu sectiones certas textum editor partitus sit, a quo preclaro sane instituto nescio, qui factum sit, ut insecuti editores rursus defecerint.



1583.

Rome, ex typographia Dominici Base, in-4o; Arnobii disputationum aduersus gentes libri septem.---M. Minucii Felicis Octauius. Romana editio posterior et emenatior.

Difficile est, de Ursini opera uerba facere et uerbis  ipsius non uti. Itaque nimii uideri malumus, quam charte parcimonia committere, ut scitu dignum aliquid omittatur.

Accipe ergo: »Quadragesimus agitur annus, inquit, ex quo pius hic scriptor e bibliotheca S. P. uaticana in lucem primum prodiit, non eo quo diu latuerat situ, et squalore deformis, sed ab innumeris pene sordibus, quibus squalebat, doctorum uirorum industria perpurgatus. Qui cum ingenio et eruditione, quantum  illis temporibus potuerunt, infinitas prope maculas ex eo scriptore sustulissent  totum plane corpus suo nitori restituere nequiuerunt. Itaque Rome edito iam libro, et in manus hominum peruulgato, aggressi sunt, non Itali tantum, qui tunc permulti et iudicii et ingenii acumine florebant: sed Transalpini etiam homines Arnobium adhibita diligentiore cura perpolire. Atque ex Italis quidem, ut reliquis nominandis supersedeamus, unus maxime, idemque post uulgatum exemplar primus, Ioannes Baptista Sighicellus Bononiensis, qui postea episcopus fauentinus a Pio Iu. P. M. factus est, multa sane, que non uulgarem eruditionem, nec mediocre ingenium, desiderabant, in hoc scriptore correxit, restituit ac prope desperata sanauit. Sed dum Cinne Smyrnam imitatus, nunquam,  ut aiunt, manum de tabula, nichilque minus quam de peruulgandis emendationibus cogitaret, suum interim Germani ediderunt Arnobium. In quo si pro omnibus suis in Romanos salibus et conuiciis, eadem ipsi fide in transcribendo exemplari, eademque in emendando religione, qua Romani usi sunt, uersati essent, maiorem sine dubio gratiam a studiosis omnibus iniissent. Nunc autem, dum quodlibet, quod ipsi corruptum opinantur pro libitu suo et arbitrio addendo, tollendo, mutando, ut aliquem sensum eliciant, corrigere sibi fas esse putant, tam multa in Arnobio immutarunt, ut infinitis locis ne uestigium quidem antique lectionis sit relictum. Hoc incommodum Petrus Ciacconius, Hispanus, homo magni  ingenii doctrineque iudicio exculte, cum animaduertisset in Arnobio, cepissetque auctore summo uiro Antonio Carafa cardinale, sacrorum ueterum scriptorum omni ratione perpoliendorum percupido, Accuratius undique edita A. exemplaria conferre eaque docte pariter et ingeniose corrigere, institutum opus eo deduxerat, ut multis et quidem preclaris correctionibus industria sua illustratum breui editurus fuisset Arnobium. Sed absoluta fere, iam nondum autem perpolita libri emendatione, importuna morte ereptus, eidem, a quo totus pendebat, clarissimo uiro, correctiones huiusmodi, si ei uideretur, publicandas testamento reliquit.« Hic itaque perpoliendi atque peruulgandi prouinciam Ursino credidit, qui eorum,  quos modo ex eo nominauimus, aliorumque doctorum hominum emendationibus, que in Arnobium uariis locis disperse circumferebantur, in unum collectis, diligenterque examinatis, eas tantum ex his in textum recepisse, se affirmat, que et multorum iudicio probate et sine ulla controuersa uere uise essent. Que item non ita certe uidebantur, ut tuto admitti possent, eas suis distinctas numeris, in oris paginarum notandas curauit, notis simul, si que erant ad coniecturas, confirmandas adscripte, additis. His omnibus de suo etiam nonnulla, obiter inter legendum animaduersa adiecit. Denique ex Ursino  discimus, eodem pene tempore, quo in Germania octauus Arnobii liber suo auctori restitutus erat, eamdem fraudem sensisse Sirletum cardin.; eiusque adeo persuasione factum est, ut primum in Italia hac editione Minucii Octauius ederetur.



1586.

Antuerpie [ex off. Christ. Plant.] in 8o; Arnobii libri septem cum Godescalci Stewechii electis. Hanc primam Stewechii editionem ipse non uidi, neque memoratam in catalogo aliquo inueni, sed sponsore Fabricio  cito, cui prefationes Stewechii, editioni anni 1604 inserte quodammodo fidem facere uidentur. Nam duplex ibi comparet epistola nuncupatoria, et ad lectorem admonitio. Ac illis quidem, que electis  premisse sunt, annus subscriptus est 1586; epistola autem dedicatoria, textui prefixa, data est 1587, prefatio ad lectorem anni nota caret, sed dicit ibi, »parum abfuisse, quin electa ex ingeniolo suo tantummodo nata, iuuando Arnobio, ante biennium seorsum publicasset, uerum Franciscum Modium dissuasisse, eiusque adeo opera effectum esse, ut textum quoque corrigere et restituere sibi licuerit.« Que quorsum referenda sint, non satis capio. Contra plerique, quibus de editionibus Arnobii sermo fuit, inter quos diligentissimus Nurrius  , de ea prorsus silent, et repugnare uidetur, que editioni antuerpiensi anno 1604 prefixa est approbatio, qua non denuo typis tradi; sed iam demum mandari Arnobius dicitur  . Quocirca quamquam definire nichil iam  ausim, fateor tamen me in eam sententiam magis procliuem, ut ante annum 1604 Stewechii Arnobium non impressum esse dicam. Cui etiam Auberti Mirei auctoritas accedit, qui pro explorato scribit  , Arnobii libros uII cum notis Theodori Canteri Plantinum et cum notis Godesc. Stewechii Trognesium 1604, Antuerpie excudisse.



1597.

Geneue editionem Heraldi laudat Magna Bibl.  Ecclesiastica coloniensis, sed fidem haud prestare ausim.



1598.

Lugd.-Bat. ex off. Io. Balduini.---Io. Meursii Criticus arnobianus tributus in libros septem. Item Hypocriticus Minutianus et Excerpta ms. regii parisiensis, in queis Arnobius aduersus Gentes et Minucius sexcenta amplius locis, alii scriptores uarie castigantur.

Quamquam negari sine inuidia nequit, preclarum ingenii acumen, et quod ex omnimoda doctrine copia effloruit et quasi redundauit, hoc schediasmate Meursium ostendisse, ad Arnobium tamen et Minucium non magis illud quam ad omnem antiquitatem et scriptores ualde multos pertinere recte censebitur.  Quotiescumque enim illos attigit mirifice callidum detegendis et persanandis uulneribus se prebuit, multa acute uidit, ad que superiores editores omnino cecutiebant, multa menda leuissima medela sustulit: sed multo largius hec quibuscumque aliis scriptoribus quam Arnobio et Minucio ab eo sunt prestita. Ac initio, inquit, nichil annotare erat decretum soli auctoris ualetudini curande intento, non potui tamen mihi temperare, quin aliquoties, loci potissimum alterius emendandi occasione inuitatus, excurrerem; in quibus omnibus ut nichil alieni sibi uindicaret nec aliorum emendationibus adducendis uel erratis refellendis tempus tereret, sed sua simpliciter proponeret; caute ac grauiter studuit. Porro, quidquid in Arnobio prestitit, id omne ab ingenio neque a libris ueteribus profectum  esse uel non affirmanti puto tribuisses, sed miraberis fortasse, tam raram in iis regionibus fuisse editionem primam, ut se optare Meursius dicat, ut plures Canterus romani codicis uariantes representasset, quod plura inuestigandi occasionem prebiturum fuisset. Quod superest, accesserunt operi huic appendicis loco excerpta exemplaris regii manuscripti ex libro Iosephi Scaligeri, quem olim Lutetie cum regio exemplari manuscripto contulerat. Singulis iudicium suum, subinde etiam animaduersationes prolixiores apposuit. Uniuerse, uidi, inquit, hac collatione plura loca utiliter augeri, meas coniecturas aliquot probari, non paucas item nouas inueniendi ansam dari: quamuis re uera sepenumero pro thesauro, quem speraram, carbones offenderim, et merum sterquilinium:  e quo tamen, nisi me egregie iudicium fallit, aliquas, ut ita dicam, gemmalas elicui. Ceterum hec excerpta inscripta sunt Petro Scriuerio amico, ut ipse declarat, dilectissimo, de cuius Anticritico, que Hadrianus Bailletus , memorie prodidit, fabulis accensere nemo dubitet.



SAECULO DECIMO SEPTIMO.



1603.

Hanouie, in-8o: Arnobius . . . . . cum notis Geuerhardi Elmenhorstii, ad illustrem uirum Iosephum Scaligerum, eruditorum sue etatis facile principem.

Ita Fabricius  et ex eo Maggna  Bibl. Eccles. proferunt primam Elmenhorstii. Nurrius eam manibus uersauit.

Paris, in-8o: Arnobius . . . . . . cum obseruationibus Def. Heraldi. Citat Fabricius l. l. an recte, dubito.



1604.

Antuerpie, apud Ioach. Trognesium, in-8o: Arnobius . . . . cum Godescalci Stewechii Electis. Confer que supra ad annum 1586 dicta sunt. Iteratam Stewechius operam Arnobio suo impendit, Electis primum conscribendis, in quo negotio solo ingenio se confisum esse fatetur; deinde cum codicis ms. uariantes lectiones a Francisco Modio ipsi essent suppeditate, quibus denuo laborem iam absolutum aggressus, non solum electa meliora fecit, sed ipsum quoque Arnobii textum infinitis locis se interpolasse,  correxisse, et sepe numero lacunis magni momenti suppletes auxisse affirmat. De codice hoc sententiam nostram suo loco proferemus. Quod Electa attinet, , ideo hoc nomine appellare uisum esse inquit, quod e plurimis, que deprauata, que obscura hic reperiret, elegerit sibi ex ingenio et membraneis codicibus uel emendanda uel illustranda; id quod plerumque et tantum non ubique ex antiqui romanorum sermonis usu ac proprietate, nec non ritibus apud priscos solemnibus haud sinistre profecto ipsi cessit, etc. quemadmodum plurimum in uarrone ad Arnobium illustrandum est presidii, ita hec Stewechii Electa egregium, meo  iudicio, uarroni atque omni sermonis priori doctrine adiumentum afferunt. Quam in rem non parum etiam syllabus contentorum premissus conducit. Sed neque ex his, neque ex ipsa, quam manibus teneo, editione satis mihi liquere feteor, quo pacto textum ad suas aliorumue coniecturas refinxerit. Is certe, quem ed. Trognesiana  sistit, ab Ursiniano haud magnopere differt; eo sepius autem Stewechii lectiones in margine laudat, ita non numquam, ut nescias, an diuersa aliqua a Stewechii recensione per hos typographos data sit. Quod si precipitantius paulo a nobis diuinatum fuerit uereque editio Antwerpiana anno 1604 ad ipsius Stewechii descriptionem expressa sit; laudabis fortasse hominis uerecundiam, qui margines libri emendationibus et coniecturis opplere maluerit,  quam uel certissimam in seriem recipere. Nunc uero is ipsum textum interpolauisse, correxisse et integriorem dedisse dici possit, uideant alii. Quamquam enim in eadem, unde precedentia adduximus, prefatione de sua in textu adornando opera pre se ferat, se summo candore, suis ubique locis, atque adeo, ipsi quoque margini nomina eorum adscripsisse, qui ante ipsum manus auxiliatrices Arnobio porrexissent, idemque se facturum fuisse in iis, que Ursiana profert, nisi hic omnia, sua aliena miscuisset: hec tamen circa lectionis uarietatem sedulitate non ipsius textus sospitator sibi uideri poterat.



1605.

Parisiis, apud Marcum Orry, uia Iacobea, ad insigne Leonis salientis, in-8o: Arnobii . . . . . Libri septem.---M.  Minucii Felicis Octauius. Editio noua, ad editionem romanam expressa, quibusdam tamen in locis e ms. reg. aucta et emendata. Desiderii Heraldi ad Arnobii libros uII animaduersiones et castigationes.

Romanam intellige nouissimam, que, quanto plures ueteres lectiones restituit, tanto prestantior ipsi uisa est ac sepius laudata. Quo factum est, ut nonnullis etiam in locis, ubi illa Gelenium secuta esset, eam desereret et uel Canteri sententiam amplecteretur uel de suo quedam inferret. De singulis in animaduersionibus, sed paucissimis uerbis, iudicium tulit, relique uel sensu declarando uel rebus omnigenis illustrandis seruiunt. In quibus ut uaria sunt ex omni antiquitatis doctrina deprompta nequaquam uero quod deceret, quodue alienum esset uel tritum,  oblitus est. Egregio quoque instituto factum est, ut textus Arnobii seorsim cum indice rerum peculiari, deinde animaduersiones Heraldi et ipse cum indicibus et auctorum, qui uarie illustrantur uel emendantur, et rerum exhiberentur. Denique notari meretur et hoc, quod animi causa opera hec instituta sit et intra duorum mensium spatium ad finem perducta; item quod epistola dedicatoria, que omnino prefationis locum sustinet, data sit Lutetie Paris, kal. mart. MDCu, ut adeo uix probabile uideatur, ante hunc annum Heraldi operam esse euulgatam.



1610.

Hamburgi, in-folio: Arnobii . . . . . l. uII. Gebhart. Elmenhorstius collatis diuersis codicibus recensuit et obseruationibus  illustrauit.

 Elmenhorstius lectori: »Ut instituti nostri ratio tibi constare possit, scito me in hac noua Arnobii editione recensenda precipue usum codice uetusto Francisci Sabei Brixiani, Rome anno 1542 impresso. Ubi is corruptus aut mendosus, ad excerpta manuscripta et doctorum uirorum emendationes confugi, optimasque ex illis desumpsi, et textui Arnobiano, quamquam raro, inserui; ratione nempe ipsa iubente, adieci quoque uariarum lectionum collectanea, in quibus eos, quorum emendationes probo et sequor, nomino. In obseruationibus meis id potissimum egi, ut sensum auctoris, quem edendum suscepi, edissererem, breuiterque et aperte, ubi is obscurus, dilucidarem. Certe eruditissimum scriptorem innumeris  fedissimorum mendorum neuis liberaui, et infinitis eius locis male affectis, salubriter, ut confido, medicinam adhibui. Nec tamen dissimulo, plurima etiam nunc residere falsa et corrupta, que nullo modo intelligi, aut absque ope melioris codicis sanari queant. Ea ego de industria intacta preterii et felicioribus ingeniis corrigenda reliqui. Rel.« Nosti iam codices, quorum speciosa ostentatione titulus superbit. Si de Elmenhorstio interroges, si non ingenium, certe maturitas et studium illi defuit. Textus ad uerbum pene ad romanam alteram descriptus est. Hinc etiam coniecturas et emendationes, quas sine auctorum nominibus in margine posuerat Ursinus, omnes Fuluii nomine laudatas desumpsit, et intermixtis aliis ad calcem obseruationum subiecit, suo iudicio raro interposito.  Neque uero animaduersiones ita comparate sunt, ut uiris doctis, quales eius etas ferebat, admodum placere poterant. Nam preter cumulate ex omnibus ueterum scriptis ad uerba uel res singulas congesta frustra aliquid expectes. Ceterum satis apte hec editio excripta est typis nitidis ac luculentis, et quamquam capitum descriptio desit, numerus tamen lineis denis uniuscunque pagine in margine interiori commode adscriptus est. Indices etiam accesserunt textui tres, rerum ac uerborum et locutionum, animaduersionibus item duo, auctorum  et rerum uocumque. Huius editionis exemplari, quod bibl. regio-acad. seruat, a Heumanno, quem possessorem olim habuit, notule quedam, item emendationes appicte sunt.

 Tolose, 1612, in-8o: Iulii Cesaris Bulengeri Iulio dunensis Eclogarum ad Arnobium liber primus.---Ineptum opus.



1634.

Duaci, in-8o: Stewechii Electa cum Paratitlis seu summariis Leandri de S. Martino.



1651.

Lugduni-Batauorum, ex officina Io. Maire, in-4o: Arnobii . . . . . libri uII, cum recensione uiri celeberrimi et integris omnium commentariis. Editio nouissima atque omnium accuratissima. »Quod ad hanc Arnobii nostri editionem, quam accuratissimam hic exhibemus, attinet, typographus inquit, exemplar ante aliquot annos nacti fuimus manu uiri celeberrimi emendatum,  cuius eruditio et fama in his artibus, que ab humanitate nomen habent, ueluti principatum tenet. Curam postmodum itidem uiro erudito commisimus, ut quicquid ad gloriam huius editionis colligi posset, in medium produceret. Itaque omnes et quidem integros commentatores, nulla parte truncata, in unum corpus redegimus, ut editionis ratio ex iis peti possit---ita ut nichil ei desit, quod uel uotis exoptari possit.«---Recensionis huius auctorem fuisse putant Salmasium, cuius etiam commentarius morte interceptus sit. Ac quantum quidem comparando didicimus, non mutationum indicium prorsus nullum apparet, credo, ne decor typographicus interciperetur, hoc uiro certe non indigna est. Igitur a superioribus toto celo quidem differt, plurimas tamen ex iis lectionibus suscepit,  quas Ursinus ad marginem sue editionis proposuisse indicauimus adeoque fortasse Ciacconii ingenio precipue Salmasius litauit. De reliquis huius editionis dotibus non est, quod pluribus lectores doceamus. Inuenias Canteri, Stewechii, Elmenhorstii et Heraldi commentaria ad uerbum descripta. Commodis doctorum hoc saltem consulere potuissent si indicem uniuersalem subiecissent. Quod reliquum est, procurasse hanc editionem ex parte  dictus est Antonius Thysius, I. C., cuius etiam in Arnobium epigramma pagina post dedicationem proxima ostendit. Typothetarum erroribus iisque admodum fedis hanc editionem nitidissimam scatere, Nurrius imprimis conquestus est.



1666.


Parisiis, apud Ioann. Dupuis, in-folio, cum Cypriani operibus ex editione Rigaltii per Priorium. Ex Ephemeridibus parisiensibus huius anni  intelleximus, uariorum notis excerptis, priori more instructos esse, quotquot preter Cyprianum Rigaltianum hic auctores euulgati sunt. Textus ex Lugduno-Bataua una cum omnibus, auctis itidem, uitiis est repetitus.



1677.

Lugduni, apud Anissonios, in-folio, in Bibl. Patrum, tom. III, pp. 430-514. Recusa Priorii. Note maximam partem Elmenhorstii sunt, raro Heraldi, Stewichii, etc., quibus suas Priorius interspersit.



SAECULO DECIMO OCTAuO.



1715.

 Parisiis, apud Io. Bapt. Delespine, in-folio, in Nicolai le Nourry Apparatu ad Bibl. max. Patrum, Lugduni editam, tom. II, pp. 257-570.---Dissertio in Arnobium, in qua post analyses singulorum librorum, de auctore, operis etate, consilio, argumento et tractatione, stylo, eruditione et reliquis dotibus, de opere distribuendo, librorum integritate, ac textus corruptione,---de erroribus quibusdam Arnobii, de uariis horum librorum codd. mss. editionibus et in eos notis et obseruationibus, fuse pro more suo, sed preclare disserit, a p. 257 ad 296, denique a p. 296 ad 570, nouas in Arnobium obseruationes profert, in quibus uel argumenta singula, quibus ille cum in asserenda ueritate, tum refutandis aduersariorum  erroribus utitur, examinantur, uel potiora antiquitates monumenta illustrantur.



1768.

uenetiis, ex typogr. Io. Bapt. Albritii, in-folio, in Gallandi Bibl. uet. Patrum, etc., tom. Iu, a pag. 133 ad 224. Sistitur textus editionis Lugduno Bataue emaculatus et adhibitis iis, que Nurrius attulerat, perpolitus. Simul constitutum erat, notas addiere selectiores, queque imprimis ad emendandum textum spectarent, sed hic industriam eque ac iudicium desideramus. Cui bono, queso, Priorii note, quas omnibus paginis inculcatas uidebis. Singularis autem qua precedentes editiones Arnobii hec antecellit, eaque nescio an summa uirtus est textus, quem preter Canterum ad unam omnes continua serie  exhibebant, in capita descriptio, quorum analysis in calce subiecta compendium quasi totius scriptoris prebet.



1783.

Wirceburgi, in off. libr. Staheliana, in-8o: Arnobii Afri aduersus gentes libri uII et Iulii Firmici Materni u. C. de Errore prof. Rel., etc.

Iidem sub titulo: Opera SS. Patrum latinorum, uolumen quintum.



SAECULO DECIMO NONO.



1816.

Lipsie, sumptibus Frid. Christ. Guil. uogelii,  2 tom. in-8o, quibus Titulus: Arnobii afri Disputationum aduersus gentes libri septem.---Recognouit notis  priorum interpretum selectis aliorumque et suis illustrauit, Io. Conradus Orellius.





DISSERTATIO PRAEuIA In septem Arnobii disputationum ADuERSUS GENTES LIBROS. 



CAPUT PRIMUM. Analysis horum librorum.



ARTICULUS PRIMUS. Analysis libri primi.

Ab ipso operis sui exordio Arnobius declarat illud a se susceptum, ut ueterem ac sepius repetitam propulsaret calumniam, qua ethnini propter abdicatum repudiatumque a christianis falsorum deorum cultum, eos publicarum omnium calamitatum ac malorum causam et auctores esse tam falso, quam temere accusabant. Quo autem grauior est hec criminatio, eo ille magis ad eam, sepositis tamen partium studiis, refellendam impulsum se fuisse profitetur; ne cunctis silentibus christianis, aut uera uideretur aliquibus,  aut ethnici causam se obtinuisse gloriarentur.

Manifestum itaque facit a christiane religionis ortu ad sua usque tempora, nichil in elementorum qualitatibus, in tota mundi machina, in astrorum cursu, in tempestatum, dierum, ac noctium uicissitudine, in telluris et animalium fecunditate, in priuatis publicisque hominum negotiis, ac solito uiuendi genere aut mutatum, aut relaxatum, et dissolutum.

Neque sinit sibi ab ethnicis obiici propter deos impietate, sceleribus, ac contemptu christianorum offensos, mundum pestilentia, grandinibus, sterilitate, bellis, aliisque calamitatibus obrui. Ex ipsis siquidem gentilium historiis atque annalibus compertum habemus homines ante auditum umquam christianorum  nomen uexatos fuisse aut iisdem, aut frequentioribus, atque maioribus etiam claribus, lapidum imbre, terre motibus et hiatibus, diluuio, incendio, ferarum crudelitate, ueneno serpentum, atque urbium integrarum euersione ac ruina. Certum quoque est tam crudelia bella ab Atlanticis, Assyriis, Bactrianis, Persis, Grecis, Troianis, et Romanis, a Nino, Zoroastre, Xerxe, Alexandro Magno, et aliis olim gesta fuisse, quam post Christi ortum imminuta fuerunt.

Unde ergo, inquiebant ethnici, tot tantisque malis mundus premitur, ac tantum non opprimitur? Quid ad me, respondet Arnobius? Non mei muneris est, inquit, occultas illas rationes pandere, qui ad scribendum  ideo tantum animum appuli, ut religionem christianam ab iniquissimis calumniis uindicarem. Quid uero, pergit ille, si hec ad causas naturales referenda sunt, ad acrem uehementemque elementorum impulsum, ad uarios siderum motus, ad certas rerum uicissitudines, ex quibus bona et mala fluunt, refluunt, ac reciprocantur? Preterea, que hominibus, omnia commoditate sua metientibus, mala uidentur, ea certe toti nature et mundo utilia sunt. Quod quidem auctor noster Platonis auctoritate, uariisque nautarum, solis, torrentis, pluuie, hyemis, estatis, ueratri, luporum, et serpentium exemplis confirmat. Inde autem ille colligit superbi esse hominis has abditas causas rimari; nisi prius nouerit quis,  et unde ipse, ac cur mundus creatus sit.

Quam prepostere autem ethnici in christianos, trecentis circiter abhinc annis exortos, mala omnia refundenda esse clamitarent, eo adhuc ille scite coarguit, quod mediis post eorum ortum annis et temporibus, innumerabiles uictorie reportate, prolati Romanorum fines, maximaque annone fuit abundantia.

Contra tamen urgebant gentiles per illa ipsa tempora, equo deorum in christianos odio, uastatos aliquando sterilitate agros, et bella nonnumquam infeliciter confecta. Quid ergo, ait auctor noster? Numquid dii mira plane inconstantia dici possunt iniuriarum sibi a christianis illatarum alternis uicibus  memores et immemores? Preterea christiani ubique terrarum cum omnibus nationibus permisti uiuebant. Quo ergo iure adseri potest in eorum ultionem a Romanis uictos fuisse Alamannos, Persas et Scythas; muribus et locustis corrosam consumptamque Asiam ac Syriam, minime uero Hispaniam et Galliam; Getulos et Tinguitanos frugum laborasse inopia, Mauros uero atque Nomadas amplissima messe locupletatos, hos denique fame enectos, alios in eadem ciuitate rerum omnium copia abundasse? Nam si que deorum fuisset equitas et iustitia, omnium sane illorum populorum, cum quibus christiani equaliter degebant, una eademque esse debebat sors et fortuna.

 Post hec Arnobius uariis rationibus demonstrat iram in deos immortales cadere omnino non posse. Quid ergo dictu magis absurdum, quam illos ob illatas sibi a christianis iniurias ira sic incitatos; ut earum penas, tam ab ipsis, quam ab insontibus, uti aiebant, ethnicis ullo absque discrimine repetierint? Nam facile poterant separatim reos suppliciis, ac bene meritos beneficiis adficere. Dii enim celestes si qui sint, non possunt aut gentilium adulatione deliniri, aut propter christianorum contemptum dolere, atque irasci. Quamobrem auctor noster concludit has ridiculas criminationes sola haruspicum, ariolorum, et uatum auaritia esse confictas.

Neque minori impudentia ethnici obiectabant deos ideo in homines seuire; quia christiani quosdam hactenus  inauditos cultus in totum orbem terrarum inuexerant. Unum quippe ac uerum Deum, rerumque omnium dominum, intimas cordis nostri cogitationes cognoscentem, uenerantur, colunt, diligunt, et quotidie inuocant. Qui uero huius ueri Dei cultum damnat, is siue Iupiter, siue Apollo, aut alius dicatur, Dei nomen non meretur. Sed quia tempus nondum erat patefacere quinam hi aliique gentilium dii sint, ibi auctor noster palam profitetur hanc esse totius christiane religionis summam. Deum illum uerum et unicum, sicut Christus docuit, animo sincero, ac prostrato corpore colore, adorare, collatisque precibus, ab illo deposcere uera bona, et honesta, ac uite morumque innocentiam. Quis autem inficias iuerit meliorem  esse horum causam, quam eorum, qui Grandules, Aios Locutios, Limentinos, Faunos, Fatuas, genios ciuitatum, Pausos, Bellonas adorant ac reuerentur? uerumtamen dii hos impune ferunt, sinuntque publica scortis et meretricibus sacra fieri, magnifica felibus, scarabeis, et buculis exedificari templa, cum ira in christianos perciti, inhibent ne ab illis summus adoretur Pater, a quo illi ipsimet gentilium dii accipere debuerant quidquid numinis, potestatis, immortalitatis habere creduntur.

Sed ut id manifestius pateat, ex effectibus Arnobius probat, illum uerum Deum rerum omnium esse opificem, Apolline, Mercurio, et aliis, omnibus fictitiis numinibus antiquiorem, infinitum, ingenitum, immortalem, eternum, nulloque loco, et nulla corporea  forma circumscriptum. Quapropter sicuti mirum non est, si quis, qualis, quantusque sit ignoretur, ita summe dementie est in dubium uocare utrum ille reuera existat. Non defuerunt tamen philosophi, qui aut illud negaueruut, aut semper exquisierunt, uel qui fortuitis casibus atomorumque concursionibus omnia fabricata fuisse opinabantur. Sed cum stultis adsertionibus contradicere maioris stultitie sit, ea propter Arnobius, his pretermissis, cuilibet a natura insitum esse adserit; ut hunc agnoscat regem summum, et omnium moderatorem. Quin immo haud dubitanter adseuerat fore, ut animalia et saxa ipsa, si forte loquerentur, id aperte palamque clamarent. Frustra igitur ethnici Iouem summum deum predicant. Summus etenim Deus ingenitus et eternus est.  At quis nescit Iouem non solum fratres habuisse, sed auos etiam et auias, patrem et matrem, ex quibus solito hominum more natus est? Ethnici itaque si hunc Iouem, non colerent, sed una esset illorum atque christianorum religio, nulla amplius foret Iouis ira, aut si que esset, falsam patefaceret illius diuinitatem.

Instabant nichilominus ethnici deos suos christianis esse infensos, non propterea quidem quod Deum omnipotentem uenerarentur; sed quia hominem natum, infami crucis supplicio interemptum, Deum esse contendentes, quotidianis eum supplicationibus adorarent. uerum ab iisdem ethnicis querit Arnobius quinam illi sint dii, qui Christum a nobis coli indigne ferebant. Non Ianus, inquit, non Saturnus,  Fauna, Bona dea, Indigetes, Aesculapius, Liber pater, Mercurius, Diana, Apollo, uenus, Ceres, Proserpina, Hercules, Titanes, Bocores, Apis seu Serapis, Isis, et Opis filii, quos humano more genitos, non secus atque alios homines uixisse, et mortuos esse antiquissime gentilium historie prodiderunt. Numquid enim uoluerunt se ab ethnicis coli, ac pristine conditionis sue immemores, christianos Christum colentes sine maximis ire motibus ferre non ualuerunt?

Fas uero si ethnicis fuit quosdam in deorum propter collata sibi, ut putabant, beneficia numerum referre, Liberum scilicet propter uini, Cererem panis, Aesculapium herbarum, Mineruam olee, Triptolemum aratri inuentionem, atque Herculem, propter  deuicta monstra; quanto magis Christus diuino honore ab hominibus habendus est, qui illis longe maiora et infinita abundantissime contulit, qui uera Dei cognitione nos imbuendo, superbiam nostram frangendo, a falsis opinionibus, atque impio deorum cultu ad ueram, uti ipse Arnobius salutari experientia nouerat, religionem traduxit?

At ille, inquiebant ethnici, crucis patibulo affixus interiit. Quid inde? Non enim mors Christi, sicuti nec Pythagore, nec Socratis, illorum doctrine egregiisque factis ullum attulit detrimentum. Quid uero, quod nulla mortis infamia innocens homo, quemadmodum Aquilius, Trebonius, et Regulus inuri umquam potest? Quid insuper irrisione magis dignum hac argumentatione gentilium, qui Liberum patrem  a Titanibus membratim discerptum. Aesculapium fulmine perculsum, Herculem uiuum combustum, Atym abscissum, Romulum a senatoribus occisum, superstitioso cultu edificatisque templis honorabant?

Christus porro a summo Rege ad nos missus, innumeris, que patrauit, miraculis tam certo, quam euidenter uerus esse Deus comprobatur. Neque enim magica uirtute, uti quidam impudentissime mentiebantur, ea perfecit; qui solo suo uerbo et nomine quelibet morborum genera sanauit, fugauit demonas, uentorum procellarumque sedauit turbines, sicco pede mare calcauit, alios seque ipsum suscitauit a mortuis, ac postea plurimis sese prebuit uidendum; qui dedit discipulis omnium linguis, etiam sibi incognitis, loquendi facultatem; qui totum mundum doctrina  sua repente compleuit; qui uatibus et haruspicibus silentium imposuit, ac magorum penitus comminuit arrogantiam.

Neque his opponi poterant curate ab ethnicorum diis infirme nonnullorum hominum ualetudines. Nam hoc interim gratis dato, certum erat a nullo umquam gentilium deo, sicuti a Christo, egris hominibus, sola adhibita manu aut uoce, redditam sanitatem. Gratis etiam Arnobius concedit fieri potuisse, ut deus aliquis unum aut alterum egrum hominem quibusdam medicamentis sanauerit. At multa, inquit, sunt millia hominum, qui etsi in templis sepissime prostrati Aesculapium aliosque deos sepius repetitis precibus et uotis fatigauerint; nullum tamen ne minimum  quidem inuenerint leuamentum, quin immo peius etiam postea se habuerint.

Neque patitur sibi ab alio gentili obiici ferri a diis opem non malis quidem, sed bonis piisque hominibus. Christus siquidem malis omnibus equaliter ac bonis succurrit. Deinde uero si dii bonis tantum auxilio fuerunt, id non diuine uirtuti, sed alicui fortuito casui erit procul dubio tribuendum.

uera autem esse Christi miracula auctor noster adhuc ostendit ex illa prorsus mirabili potestate, quam dedit etiam infime plebis hominibus, piscatoribus, opificibus, rusticanis quelibet solo ipsius nomine prodigia edendi. Non enim Iupiter, nec Zoroastre, Armenius, Pamphilus, Apollonius, Damigerus, Dardanus, uelus, Iulianus, Bebulus, aut quilibet alius aliquid his prodigiis simile edidit, sed ne pustulam  quidem pari, ac Christus eiusque discipuli, modo sanauit. Et sane quante magnitudinis et potestatis sit ipse Christus, sublimis et ab intima radice Deus, tametsi hominibus olim incognitus, uel solis, que ipso moriente facta sunt, miraculis euidentissime demonstratum est.

Neque audiendi erant gentiles, qui hec falsa esse intolerabili prorsus audacia clamitabant. Testes enimuero locupletissimi, nec facile creduli, ea posteris tradiderunt, que nisi ipsa luce fuissent clariora, illi certe ea predicando in commune hominum odium uoluissent gratis incurrere. Et sane si falsa sint hec miracula, qua, queso, fatali desperatione, certoque capitis periculo, a Christi discipulis publicata sunt, ac christiana religio iis stabilita ac confirmata, breuissimo  tempore in toto terrarum orbe suscepta est?

Nullus uero nisi absurdissime dicere unquam potuit hec eadem miracula a scriptoribus nostris aut scripta mendaciter, aut nimium exagerata. Non enim omnia litteris et memorie mandauerant, que ethnicos in maiorem admirationem, uel incredulitatem adducere poterant. Si que uero scripta corrupta, aut adulterata occurrant, hoc Arnobius maleuolentie adscribit demonum, qui his deprauationibus uere gestorum uolebant infirmare ueritatem. At sane que nostris in libris de Christo scripta fuere, tam uera sunt, quam falsa que gentiles de diis suis tradidere.

Sed nostra, urgebant illi, scripta antiquiora, atque idcirco ueriora sunt. Quasi uero, ait Arnobius, ea  antiquitas tot tantorumque errorum et fabularum, quibus eorumdem gentilium libri scatent, mater non fuerit? Quid uero, quod falsitas longe facilius in recentioribus scriptis quam in antiquissimis, potest ab omnibus deprehendi?

Instabant ethnici libros christianorum ab indoctis hominibus rudi impolitoque sermone exaratos, solecismis et barbarismis ubique fede coinquinari. Esto, respondet Arnobius. Maior profecto eis fides idcirco habenda est; quia a mente simplici, et lenocinii ignara, prodierunt. Sermonis enim elegantis et politioris famam, pompam, atque ornamenta foro relinquenda, ueritas non sectatur. Deinde hec ipsa ueritas inter sermonis uitia, sicut bonus inter uepres et spinas  fructus, prodest semper homini. Ad hec uero, cum de rebus ab ostentatione submotis agitur, quid reipsa, non quomodo dicatur, spectari debet. Quamobrem nonnulli sapientie dediti, tametsi pure et ornate loqui potuerint; omnem tamen sermonis cultum reiecerunt. Denique nullus sermo natura sua, uti probat Arnobius, sed hominum dumtaxat beneplacito est uitiosus.

Hec porro ethnici cum negare non possent, a christianis postulabant cur Christus, si Deus sit humanam formam induit, et more interemptus est humano? His Arnobius facile satisfacit, aitque Christum, quia in primigenia et incorporea sua natura a nullo umquam homine uideri, nec mori potuit, humanam idcirco adsumpsisse formam, qua se eis conspiciendum daret, cum eis uersaretur, ac tandem posset  mortem obire. Cur uero humanam potius quam aliam naturam acceperit, latentes Arnobius fatetur esse causas, quas obstinata gentilium incredulitas ac peruicacia explicari non sinebat.

At hi rursum obiiciebant incredibile prorsus, ac cimmeriis tenebris obscurius esse, Christum Deum et hominem humana tantum natura uisum, patibuloque adfixum uitam finiuisse. Sed futilis est, ait Arnobius, hec redargutio. Nam si Sibylla, Bacis, Helenus, Martius, aliique eorumdem gentilium uates impie occisi fuissent, numquid hi, in quibus deos suos locutos esse arbitrabantur, sua propter scelera occisos dicerent? Ceterum mors Christi, pergit Arnobius, ad sumpti hominis fuit, non ipsius; gestaminis, non gestantis. Addit uero cum altissima propter mysteria  sponte sua mortuum; quandoquidem illi, a quo tot facta fuerant miracula, nullus uel minimam uim, multo minus uiolentas manus adferre unquam potuit. Christus itaque ad sanandos erudiendosque homines tanta lenitate, quanta libertate passus est se ab impiis occidi.

Quapropter Arnobius acriter corripit ethnicos, qui tametsi tyrannis omni impietatis ac sceleris genere contaminatis diuinos deferrent honores, et librorum satiricorum auctores summis laudibus extollerent, donarentque statuis; solum nichilominus Christum, rerum maximarum ac maxime salutarium nuntium iniquissimo atque implacabili odio persequebantur. Quid enim iniquius et crudelius, quam uirtutum omnium  dominum, mortisque extinctorem bello acerbissimo semper lacessere, qui permissa morte sua, certam de futura animarum nostrarum salute, si pie uixerimus, spem omnibus fecit?



ARTICULUS II. Analysis libri secundi.

Petita a proposito parumper discedendi uenia, Arnobius ab ethnicis inquirit qua de causa Christum, nullius in eos peccati reum, ita oderint, ut audito tantum illius nomine, ira protinus excandescant. At ille sane etiamsi cui credatur, dignus non esset; eo tamen ipso non adspernandus erat, quod cunctis uiam ad celum et beatam immortalitatem monstrauerit. Respondebant gentiles illum summo sibi propterea  esse odio, quia omnem deorum cultum, omnemque maiorum suorum religionem toto expulit ab orbe terrarum. Ergone, ait Arnobius, impius est Christus, qui impia religione euersa, ueram induxit, nosque docuit solum uerum Deum esse colendum, quem bonorum omnium fontem, ac cuncta creasse, atque ideo reuera exsistere naturaliter scimus et testificamur?

Tum dilata in aliud tempus de uariis gentilium superstitionibus disputatione, ostendit ethnicos prorsus immerito Christi dictis non credere, quandoquidem ea, que pollicetur, se unquam reipsa daturum nos non conuincit. At si nulla, inquit Arnobius, possit adferri futurorum certa comprobatio, nonne satius est his qui spem dant aliquam, potius quam aliis qui  nullam prebent, credere? Tum dehinc ostendit plurima nobis suppetere eorum, que Christus promisit, haud prorsus incerta promissorum argumenta. Primo enim illius doctrina et religio per uniuersas orbis terre partes, atque etiam apud gentes magis barbaras, quemadmodum ille promiserat, breui temporis spatio fuit disseminata. Deinde uero quantumuis hec doctrina dura et aspera uideatur, illam tamen magno ingenio prediti oratores, grammatici, rhetores, iurisconsulti, medici, philosophi expetebant. Tertio illius sectatores nullis plane quibuslibet suppliciis, etiam grauissimis, ad eam deponendam non solum cogi potuerunt: sed iis quoque creuit semper eorum numerus. At hec prius a Christo promissa cum euenerint, de aliorum quoque ab eo promissorum euentu  dubitandi nulla ratio est.

Neque porro tot homines per totam terram christiana religione initiati, aliis obtusi, hebetes, ac fatui uideri poterant, nisi hi se solos sapientia et scientia preditos iactitarent. Sed quali, inquit auctor noster, sapientia et scientia? Num grammatica, petica, rhetorica, logica et dialectica? At quam uana sit harum disciplinarum ostentatio inde patet, quod per se homo scire nequeat que diuina, uel obscura sunt, nec quid ipse sit, ut ait Socrates, nec unde, uel a quo, et qua de causa creatus, cur tot erumnis et malis opprimatur, quid in somniis agat, que somnium inter et uigilias differentia, quomodo fiat uisio, aut odoratus, cur animus etsi immortalis in infantibus stolidus, in senibus sit defessus. Denique quamuis  homo ueri aliquid nonnunquam pronuntiauerit, et hoc ipsum pro certo adhuc non habet.

Nulla igitur ratione aliis non doctiores ethnici christianos diuino magistro suo credentes uituperabant. Sine preuia siquidem fide nullum profecto negotium a peregrinantibus, nauigantibus, agricolis, suscipitur. Sine fide etiam nullus coniugio iungitur, nullus eger accersit medicum, uel miles bellum gerit, uel magistrum audit discipulus, neque ullus gentilis deos suos inuocat. Quin etiam gentiles opinionibus credebant philosophorum, qui de primis tamen rerum principiis, aliisque de rebus nichil certi exploratique proferunt, ac semper inter se digladiantur. Nonne ergo Christo, qui tantis miraculis doctrinam suam stabiliuit, equius est credere, quam Platoni, Cronio, Numenio,  aut aliis quamtumlibet ob morum integritatem, atque eloquentie, logice, arithmetice, musice, geometrie, scientiam laudandis, qui nichil uel minimum quid his simile facere unquam potuerunt? Et certe si Christus humanis tantum argutiis et argumentis usus fuisset, omnes ei negassent fidem, quam dare coacti sunt ob edita ab ipso eiusque discipulis miracula apud Indos, Seras, Persas, Medos, Arabas, Aegyptios, Galatas, Parthos, Phrygas, atque in Asia, Syria, Achaia, Macedonia, Epiro, et ubique in Oriente et Occidente, ac potissimum Rome, ubi Simon magus a Petro ex sublimi ere deiectus, in terram fractis cruribus precipitatus est.

Quid plura? Non uexanda certe, sed ideo laudanda  erat ab ethnicis christianorum fides; quia illis communes erant cum philosophorum corypheis de Deo, de corporum resurrectione, de salute animarum, et futuris impiorum penis sententie, quamuis ab his aliter atque a christianis explicentur. Atque ibi Arnobius edisserit cuius nature nostra sit anima, quo ex fonte prodeat, et cur uariis affectibus et uitiis fiat obnoxia.

Tum deinde illorum retundit arrogantiam, qui nostram animam eiusdem cum Deo patre immortalitatis et nature participem esse insolenter uenditabant. Simili quippe atque animalia modo nascimur, uiuimus, ac morbis et senectute soluimur. Huc accedit quod nonnulli animas improborum post mortem in pecudum corpora migrare opinati sunt.

 At diuina est, inquiebant, anima hominis, qui ratione ceteris prestat animalibus. Optime quidem, ait Arnobius, si homo hac sua ratione bene semper uteretur. Sed ubi est, humane anime prestantia? Numquid quia homines et domos et urbes construunt? At si animantes haberent artium ministras manus, possent utique similia edificia exstruere. Ab iis siquidem alia fiunt, que numquam homines potuerunt imitari. Numquid bestiis antecellunt homines, quia uestem supellectilem, aliaque uite humane alende necessaria sibi parare norunt? At ea omnia non scientie munera, sed a pauperrima inuenta sunt necessitate.

Omnes porro cum artes hominum ei scientie labore et experientia parte, nichil ualde mirandum in  se habeant, nec omnes omnia cognoscant, ratum profecto et fixum esse debet humanas animas neque diuinas, neque omni scientia eruditas ex celo hunc aduolasse in mundum. Atque inde ruit idem aliis tantum uerbis expressus Platonis et aliorum quorumdam philosophorum error, quo somniauerunt scientiam esse rerum ab homine, priusquam nasceretur, cognitarum recordationem. Etenim Arnobius falsam hancce opinationem aliis adhuc rationum momentis euertit. Et primo, quidem quia eadem foret cunctorum hominum scientia, recordatio, sententia. Secundo, detur puer aliquis in desertissima et inaccessa solitudine natus, atque ibi summo in silentio a muta nutrice educatus, postea cibo aliquo simplicissimo  uictitans, nullum unquam loquentem audiat. Inde post triginta aut quadraginta annos educatur, et prodeat in publicum, tum saxo obtusior, nichil plane quauis de re interrogatus respondere poterit, nichil rerum naturalium, aut earum, que hominum usui, uel deliciis et uoluptati necessaria creduntur, et ab auctore nostro enumerantur, notum habebit. Denique nullam ille articulatim et distincte uocem emittet. Nonne autem hinc euidenter conficitur animam illius in mundum non uenisse omnibus scientiis instructam?

Postea Arnobius contrarium Platonis argumentum, ex puero de numeris interrogato petitum, luculenter diluit. Ab hoc namque non solum puero, uerum etiam ab illo, de quo dictum est, quadragenario homine si  quid de multiplicandis, aut diuidendis numeris, aut triangulis et quadratis inquiras, mutus omnino erit, aut respondebit non quidem ex ficta a Platone cognitarum olim rerum memoria, sed ex iis que quotidiano usu didicit. Homines enimuero magistrorum suorum institutione, quemadmodum animalia usu et assiduitate erudiuntur. Anima igitur humana, scientiis omnibus instructa, huc non aduentauit. Docere siquidem potius deberet, quam doceri.

Neque dixeris animam, ubi corpori coniungitur, priorum obliuisci, atque, ut aiunt, ex docta elementariam fieri, id est, primis elementis imbuendam. Primum enim illa, docentibus iisdem philosophis, simplicis et incorporee est substantie. Coniuncta ergo corpori nichil spiritualis nature, et pristine cognitionis  amittere potest. Mortalis quippe et corruptibilis fieret. Deinde quando illa corpus animat, plurium ante octoginta atque amplius annos a se factorum et auditorum, recordatur; multo ergo magis illorum, que ante suam corpore copulationem nouerat, reminisci deberet. Postremo si hec coniunctio efficiat ut pristina scientia excidat ex anima, quomodo dicunt eam scire se esse incorpoream, immortalem, omnique olim imbutam scientia, sed omnium que nouerat, tum oblitam?

Demum Arnobius ex his ita disputatis concludit hominem protelarium, classicum, capite censum, ac prorsus inopem, primo ordini, hoc est, diuino non adscribendum, nec ei eamdem atque Deo tribuendam immortalitatem. Secus enim nullis fortuitis casibus  obnoxius, nullas inferorum penas pertimescet, et in omne uoluptatis flagitiique genus, contemptis uirtutibus, precipitem sese impune dabit.

Eadem autem ratione Arnobius impugnat funditusque euertit contrariam opinionem Epicuri, qui animam nostram mortalem esse garriebat. Ea quippe opinio si uera sit, nulla amplius erit causa, cur philosophia mentes nostras excolamus, uirtutibus demus operam, ac uitia fugiamus.

De nostra porro anima sic Arnobius noster statuit; eam medie cuiusdam mortalem inter et diuinam naturam esse substantie, Deique beneficio fieri longeuam atque immortalem. Quapropter christiani pium in hoc mundo uite genus agentes, sperant fore ut  suam post mortem et in celum, sicut de suo illuc regressu ethnici gloriabantur, remigrent, et insuper a Deo eterne felicitatis premium, certissimo miraculorum suorum pignore à Christo promissum consequantur.

Quoniam autem modo anima, inquiebant, si medie illius qualitatis sit, potest unquam immortalis fieri! Respondet Arnobius satis nobis illud esse, quod omnipotens Deus, cui nichil obsistere potest, nos de hac anime nostre immortalitate certo fecerit certiores. Quid uero quod ipsimet ethnici fateri cogebantur deos suos siue angelos et demones huiusmodi medie esse qualitatis; quandoquidem eos aliquando natos, postea suprema Dei patris uoluntate, sicuti Plato docet, immortales  factos existimabant.

Anima itaque nostra a suprema quadam potestate fuit creata, sed nec diuine prolis, nec summi Dei filia est. Tante quippe si fuisset perfectionis nichil amplius posset in ea desiderari, nec diuerse essent hominum sententie nec ulla eorum anima ex beatis sedibus in corpus mitti uoluisset.

Non patitur autem Arnobius sibi obiici mundum sine homine esse imperfectum, atque idcirco Deum, uniuscuiusque animam ex seipso genitam in humanum misisse corpus. Duplici enimuero longaque inductione palam ille facere conatur hominem non ad perfectionem mundi, qui quidem sine illo esse poterat, sed ad priuatam ipsiusmet hominis utilitatem commoditatemque esse creatum. Atque ex iis concludit diuinam, non esse animam, que postmodum in corpus  aliquod a Deo summo missa fuerit.

At sua, inquiunt, uoluntate, non Dei iussu uenit in mundum. Cur ergo, respondet Arnobius? Numquid quia Deus iubendo ut ueniat, ipsemet Deus omnium calamitatum, quibus homo in hoc mundo premitur, atque etiam cunctorum, que perpetrat scelerum causa diceretur? At nullius, ait ille, ponderis est hec ratio. Quia enim non prohibet quemadmodum potest, ne homo ueniat in hunc mundum, eorumdem illius scelerum et calamitatum non minus causa dicendus erit. Sed id de illo sine maxima impietate pronuntiari non potest.

Urgebant ethnici: Dic igitur nobis unde progenita aut prolata sit anima, Sed hoc, inquit, Arnobius, sicut et alia plura ignorare possumus, tametsi illam  nec diuinam, nec Dei progeniem esse compertum nobis sit. Scimus enim nichil a Deo summo fieri unquam potuisse, nisi omnibus numeris absolutum. Nec minus certo cognoscimus homines nichil esse aliud, nisi animas corpori alligatas, que omnium uitiorum genere corrumpuntur. Quamuis enim quidam inculpatis optimisque sint moribus, certe hi paucissimi sunt, nec paruo eorum, quos Arnobius proponit, numero estimandum est totum genus humanum. Ecquinam uero, pergit ille, perfecti sunt homines? Numquid philosophi! Atqui hi quotidie cum cupiditatibus et uariis animi affectibus pugnantes, animam suam ad uitia procliuem, et infirmam esse demonstrant. Non ergo diuina est illorum nec aliorum anima.

 Nec est quod rideant ethnici, si negemus nobis incompertum esse quomodo illa creata sit. Nullus etenim irrisione dignus est, qui aliquid nescit, aut qui quod nescit, id se nescire confitetur. At ille merito irridendus, qui se scire putat quod obscurum est, et humanam superat cognitionem. Preterea qui animas ab ipso summo Rege in hominis corpus descendere opinabantur, nichil proferebant certi et explorati, sed suspiciones tantum ac coniecturas, que nichil aliud sunt, nisi incerta opinio, et rei ipsius ignorantia.

Ad hec uero, ipsimet gentiles philosophi nesciebant unde qualesue sint elephantorum, ceruorum, leonum, aliorumque animalium, immo uero nec locustarum, murium, soricum, et aliarum eiuscemodi bestiolarum anime; quas quidem ex fictitio Platonis cratere ortas  nemo dixerit. Nec magis inter philosophos constat a quo et ex quibus primis potissimum rebus anime nostre facte sint. At si pie et sancte a Platone adsertum putant illas, non quidem a Deo summo, sed ab minoribus quibusdam potestatibus creatas, cur nobis non licebit longe certius adserere ipsas medie qualitatis, que quidem licet a principalibus potestatibus non edite, mortisque legibus obnoxie sint, immortalitate tamen a Deo donantur?

Neque dixeris nichil penitus sine Dei uoluntate fieri. Caue enim ne inde concludatur Deum tot ac tantorum, quibus homines obruuntur, queque ex elementorum inequalitate oriri non constat, malorum esse auctorem. Nec curiosius etiam inquiras unde illa mala oriantur, et cur ea Deus permittat. Nam hoc scire uel nescire parum interest, modo pro certo plane  habeamus nichil a uero Deo fieri malum, uitiosum, et noxium, quodque omnibus non sit salutare, et amoris ac letitie plenissimum. Nulli autem mira uideri debet nostra de tot aliis rebus ignoratio. Quis enim nescit tantas esse omnium ac presertim philosophorum, de re qualibet, de mundi ortu et interitu, de primis rerum primordiis, de diis, de anime nostre conditione, contentiones, ut nichil a quoquam adseratur, quod ab alio statim non possit destrui ac confutari?

Quamuis ergo christiani ignorarent a quo, et unde creata sit nostra anima, unde oriatur malum, uel cur Deus illud patiatur, nichil inde aduersus illos efficere poterant gentiles, quibus longe plura incomperta  sunt, de mundi origine, loco, et situ; de niue, sole, luna, ac stellis; de pluuia, uento, tempestatum uicissitudine, de salso mari; de quibusdam terris dulcibus, amaris, frigidis, ac de humanorum membrorum compositione. Neque magis norunt quid in mundo faciant bubones, immissuli, formice, uepres, lolium, aliaque his similia; cur tali nec alia figura triticum, far, hordeum, ceteraque usui humano apta, nec quid tandem sint odor, sapor, atque alie eiuscemodi qualitates. Recte itaque Christus, uerus Deus, sub hominis forma locutus, iubet nos relictis hisce omnibus, similibusque aliis questionibus, ad rerum uniuersarum dominum tota mente adtolli, atque perpetuam ipsius habere memoriam, qui tametsi comprehendi  nequeat, nullus tamen nisi amens, illum solum esse Deum ambigit. Ethnicos igitur, qui eum non agnoscunt, manent seui post mortem cruciatus, quantumuis Magi, Etrusci, uel alii, illis, si pie uixerint, celum post mortem patere spondeant. In illius enim solius Dei, minime uero aliorum, quantumlibet dii dicantur, potestate positum est conferre immortalitatem. Quocirca Christus ab illo missus est, ut nos ab interitu, atque exitio liberaret.

Quid ergo, arguebant ethnici, actum est de eorum animabus, qui ante Christi aduentum mortui sunt? Christus ipse, inquit Arnobius, nos docuit eas conuenienti tempore a se fuisse conseruatas, ac liberatas, quemadmodum ab ipso solo didicimus quando in terris esse ceperit humanum genus, quando primum alligate sint corporibus anime, et quis hominis  creator.

Urgebant ethnici, cur ergo omnes animas equali beneficentia non liberat? Omnes, respondet Arnobius, equaliter uocat, et ad se ueniendi potestatem fecit. Nostra igitur non Dei culpa est, si illius beneficium non adsequamur. Quod quidem Platonis auctoritate confirmat, additque Deum, cui salus nostra necessaria non est, nulli adferre necessitatem.

Instabant, si Deus potens ac misericors est, cur non facit, ut inuiti homines ipsius credant promissis? uis illa, ait Arnobius, non gratia, sed iniustitia esset, qua ab inuitis extorqueretur, quod nolint ac refugiant, quodque si uelint, possint consequi.

Solus igitur christianus, aiebant ethnici, Christi ope et auxilio beatam immortalitatem impetrare potest.  Recte, inquit Arnobius. Soli quippe illi hec a Deo patre facultas conceditur. Nec id sane ethnicis debebat mirum uideri, qui singulis diis suis singulares quasdam potestates datas opinabantur.

Ad ueterem deinde, ac sepius refricatam, transit Arnobius gentilium querimoniam, qua nouellam esse christianorum religionem, atque antiquos et patrios ritus in barbaros peregrinosque mutandos non esse expostulabant. uariis autem rationibus ostendit hominibus usu semper uenisse, ut salubri commutatione malis et inutilibus bona et utilia preponerent. Quamobrem non ipsa rei alicuius permutatio, sed mutationis causa semper inquirenda est. Deinde uero si uetera instituta mutare crimini uertatur, huius criminis  reos esse gentiles conuincit Arnobius longa ciborum, morum, legum, sacrorumque rituum ab ipsis mutatorum enumeratione.

Preterea tametsi christiana religio ante paucos dies disseminata fuisset, nonne res omnes humane, artes, scientie, discipline, quarum quasdam auctor noster recenset, ortum habuere? Nonne, ipsismet fatentibus ethnicis, eorum dii, Iupiter, aliique quos ille nominatim appellat, esse ceperunt? Si ergo ante 400 annos religio christiana non erat, neque etiam ante duo annorum millia nullos deos suos fuisse negare non poterant.

At constat, inquiebant illi, nostram religionem christiana longe uetustiorem esse, atque idcirco ueriorem.  Sed Arnobius hanc consequentiam falsi ideo arguit, quod utraque initium habuisse dicatur, ac duo annorum millia non multum estimari debeant, si cum preteritis superioribus seculis comparentur. Ad hec uero, nichil omnipotente et eterno Deo antiquius, atque adeo nouum recensque non est, quod in eo colitur. At illud si sero, et Christi dumtaxat tempore didicimus, nichil inde confici poterat aduersus christianos, aut pro ethnicis, qui non tam longo a tempore Serapidis, Isidis, et Apollinis nomen, atque Phrygie matris, Cererisque sacra susceperant.

uerum postulabant ethnici, cur Christus tam seto missus a Deo fuerit. Sed ab iis uicissim petit Arnobius, cur aliquando hyems, estas, pluuia, non stato,  opportunoque semper tempore, sed tardius recurrant? cur Hercules, Aesculapius, Mercurius et alii, tam sero in deorum gregem, nostramque cognitionem uenerint? Quamuis itaque ratio cur aliquid factum sit, reddi nequeat; non inde tamen factum illud fuisse negari debet. Quid preterea, quod nichil est in eternitate tardum aut prematurum? Quid, si deterior humana conditio, et infirmitas posterioribus quam prioribus seculis maior, id exigebat? Denique singula facta sunt quomodo, ac quando Deus immutabili decreto constituerat.

Postremo inquirebant gentiles cur Deus cui christiani seruiebant, si omnipotens sit, patiatur illos omni persecutionum, penarum, ac suppliciorum genere uexari et opprimi? Sed uicissim ab illis requirit Arnobius, cur eorum dii cultores suos similibus erumnis ac  calamitatibus obrui patiebantur. At christiani, inquit, quibus nichil in hac uita promissum est, penas, supplicia, et dura omnia libenter perferre edocti, certissime nouerant his non mali aliquid sibi afferri, sed ueram liberationem, qua eternam salutem consecuturi sunt. Ad eam porro comparandam Arnobius gentiles adhortatus, finem libro imponit.



ARTICULUS III. Analysis libri tertii.

Quamuis christiana religio tam a longo tempore ab eximiis defensoribus satis superque asserta fuerit, nec ullo prorsus uindice indigens, per se ipsam contra omnes aduersariorum impetus stet plane inconcussa; Arnobius tamen opere pretium esse iudicauit  satisfacere ethnicis, semper rogantibus cur christiani deos nec colerent, nec adorarent. Respondet itaque in Deo rerum omnium creatore et moderatore, quidquid colendum et adorandum est a christianis coli et adorari. Si qui ergo dii sint, ab illo originem suam ducunt, atque in eo coluntur. Sed eos reuera esse deos probari nunquam potuit ab ethnicis, quibus incompertum semper fuit aut unde nomina sua acceperint, aut quanta sit illorum multitudo.

Ulterius uero progreditur atque ex his, que ethnici de diis suis predicabant, nullos esse apertissime demonstrat. Primo enim deos mares et feminas uenerabantur. At diuinam naturam non diuersi, immo nullius sexus esse capacem non solum Ciceronis testimonio,  sed inde etiam plane conficit, quod sexuum diuersitas ad generandam sobolem data est. Atqui quamuis nomen Deus masculini sit generis, tamen dii gentilium nec generare, nec generari possunt. Cum enim immortales, et senectuti, aliisque infirmitatibus non obnoxii fingantur, si generare possent, iam infinitus esset eorum numerus. Ad hec uero fedis uoluptatibus ac cupiditatibus contaminarentur. Denique dee turpia paterentur grauiditatis, et partus, aliaque mulierum incommoda. Cur ergo ethnici egre ferant tales deos genitos et generantes a christianis reprobari, nulla prorsus est ratio.

Secundo iidem gentiles, quemadmodum Saducei, persuasum habebant deos corporea humanaque forma figurari, ac componi. At certe quidquid corpore constat,  mortale utique sit oportet. Quid uero, quod Arnobius facta humanorum membrorum enumeratione, his deos componi non posse ostendit? Huc accedit quod dii sibi inuicem dici deberent aut similes, aut dissimiles. Non primum. Quis enim unum ab alio posset discernere? Non secundum; nam aliqui, uti ab ethnicis representabantur, capitones essent, frontones, pueri, iuuenes, senes, nonnulli his lineamentis, alii aliis conformati, quidam hac, alii alia figura. At id non minus absurdum, quam animalium formas illis attribui, quod sane ab Aegyptiis factum ceteri gentiles merito irridebant.

Neque ex his quidam audiendi, qui respondebant humanam figuram diis honoris tantum causa accommodari. Peior siquidem error, maiorque contumelia  est, diis formas adscribere, quas habere non credantur. Addit haud illepide Arnobius, si bellue ratione aliquando predite homines honorare uellent, numquid homines patienter ferrent se belluina forma pingi et exhiberi? Nulla igitur Dei, tametsi audiat, uideat, intelligat, species aut figura esse potest, aut si que sit, prorsus nescimus. Unum scimus nichil corporei, aut humanorum lineamentorum et affectuum esse in Deo, cuius natura nullo potest mortali sermone explicari.

Tertio ethnici deos inducebant aliqua singulos quosque arte, et scientia informatos, ac particulatim humanis officiis, negotiis, rebusque aliis siue bonis aut malis, siue honestis aut turpibus, hic ab Arnobio accurate enumeratis, presidentes. uerum hec  christianis quantumlibet impii et athei dicantur, nullus umquam persuadebit.

Quarto, Arnobius luculenter demonstrat fictitios omnino esse gentilium deos, ex uariis illorum opinionibus de Iano, Saturno, Ioue, Iunone, Minerua, Neptuno, Mercurio, Magna matre, uulcano, Diana et aliis. Unus enim tantummodo cum esse possit eternus Deus, quem frustra nonnulli mundum hunc esse putabant, ceterorum omnium, uti uocabantur, deorum falsitas ex hac opinionum plane ridicularum uarietate euidentissime ostenditur.

Quinto, itaque Arnobius idem non minus efficaciter conficit ex eorumdem ethnicorum de origine, et numero deorum suorum, puta Musarum, Nouensilium,  Penatum, Larium perpetuis absurdisque contentionibus ac dissidiis. Nemini quippe ethnico homini tantas inter dissentiones licuit discernere, quis ex illis uerus erat Deus, quis inuocandus et honorandus, quis opem petentibus ferre umquam poterat.



ARTICULUS Iu. Analysis libri quarti.

Inceptam aduersus gentilium deos disputationem prosequitur Arnobius, planeque ostendit Pietatem, Concordiam, Salutem, Honorem, uirtutem, Felicitatem, aliaque huiusmodi numina, quibus iidem gentiles magnifica templa construxerant, nec risu aut ioco, nec serio et affirmate dici posse uim habere diuinam,  et in numerum deorum aggregari. Idem plane de uictoria, Pace, et Aequitate statuendam. Nam ea omnia, sicut et eorum contraria, in hominum actionibus affectibusque posita sunt. Nec minus prepostere ab ethnicis nonnulla, uti somniauerant, propter benefacta, plures dii, quemadmodum Luperca, Prestana, seu Panda, uel Pantica, Pellonia, alieque ignotorum numinum caterue educebantur. Non enim benefici, sed solus rerum omnium creator uerus Deus est.

Quis etiam sine indignatione eos audire poterat, qui garriebant quosdam esse deos sinistrarum regionum presides, dexterarum inimicos? Mundus enimuero cum teres sit ac rotundus, pars eius leua et dextera, oriens et occidens, auster et meridies, nostri tantum, quando quiescimus, respectu dici potest. Ab iisdem quoque gentilibus insulse omnino fingebantur  quidam dii rebus quibusdam, nec aliis prefecti, uidelicet Lateranus, seu Genius focis, uenus Militaris flagitiis castrensibus et puerorum stupris, Perfica, Pertunda, Tutunus rebus obscenis, Puta putandis arboribus, nemoribus Nemestrinus, Patellana et Patella patefaciendis aut patefactis ostiis, Nodutis frugum nodis, iis terendis Terensis, uibilia uiarum erroribus, Orbana filiorum orbatis parentibus, Nenia xite extremis, Ossilago ossibus consolidandis, Peta, Puta, Patella apibus, melli Mellonia, Lucrii lucro, Libentina et Liburnus libidini, liminibus Limentinus et Lima, obliquitatibus Limus, sationi Saturnus, montibus Montinus, Murcida segnibus, ac pecunie et diuitiis dea Pecunia. Si enim hi aliique plures dii, quos Auctor noster ne lectori tedio esset, pretermisit,  singulis rebus presint, cur non similiter dii aliqui cucurbitis, rapis, culine, nasturtio, ficis, betaceis, caulibus, unguibus, pilis, aliisque corporum partibus preficiuntur? Unum siquidem non magis quam alterum a uero abhorrere, deisque probro esse ille luculenter ostendit.

Nec est quod aliquis obiiciat illos ideo deos esse quod ab haruspicibus uocati, continuo ueniant, certaque responsa reddiderint. Quamuis etenim hoc gratis concedatur, quis Melloniam aut Limentinum, ut responsa daret, alienis fibris insertos uidit unquam? Quid si dolo et fraude, uel demonum arte ac fallaciis responsa data sint? Ad hec uero, cum tanta deorum multitudo ab ethnicis proferatur, scire non  poterant, utrum unus tantum deus aliis omnibus, quos inuocabant, non supponatur. Quis autem uerus Deus sit, rogare non debent, quandoquidem illum Aegyptii, Perse, Indi aliique omnes agnouerunt.

Sed instat Arnobius, planumque facit absurdissima ab ethnicis produci deorum suorum monstra, tres uidelicet Ioues, quinque Soles, totidem Mercurios, Mineruas, et Dyonisos; tres Dianas, et Aesculapios; quatuor uulcanos, et ueneres; tria genera Castorum et Musarum, sex Hercules, trigas Cupidinum, et Apollinarium nominum quadrigas. At hi omnes dii eiusdem nominis esse non possunt, aut quis ex illis uerus Deus sit, penitus ignoratur. Deinde uero si uni, uerbi gratia Minerue, nec nominatim appellate fiat  sacrificium, nonne alie tamquam sibi factum stulta contentione uindicare conabuntur?

Quod si quis dixerit sibi latere an theologi aliiue suis in libris cognita et explorata, uel falsa fictaque pro libidine scripserint: quid ad nos? inquit Arnobius. Sufficit illa omnia, que de diis dicuntur, falsitatis conuinci. De medio igitur tollendi sunt hi theologorum, pontificum, aliorumque ueteres libri, aut ethnici ea patefacere nobis debent, que uera in eis reperiantur.

At quomodo ueri aliquid in illis indicari posset, in quibus iidem dii summis contumeliis ubique passim afficiuntur. Nam ibi predicantur dii non secus ac homines geniti, celebratis prius nuptiis, aut adulterio et incestu, sicuti Iupiter, et filii eius, aut ex ouis uelut Castor et Pollux, aut ex pelagi spuma, sicut  uenus. Nonne ergo publice generis humani calamitates iisdem ethnicis, hec pertinacissime asserentibus, hecque numinum portenta impie colentibus adscribende sunt, non autem christianis, qui ea, quo par est, horrore detestantur?

Neque tamen ibi stetit, insana gentilium opinatio. Sed suis adhuc in libris uenditabant Saturnum uinctum, Iouem infantem a Curetibus seruatum, regnum expulsi à se patris occupantem, humanis imprudenter pastum carnibus. uulcanum fabrum, altero claudum pede; Aesculapium percussum fulmine, Apollinem falsis responsis locupletatum, fures Mercurium et Lauernam, Musas Megaclonis ancillulas, uenerem meretricem, Palladium ex Pelopis reliquiis factum; Martis patriam, uincula, et cum uenere adulterium;  mercenariam Herculis, Apollinis et Neptuni seruitutem; Mineruam in coniugalibus secretis ministram lucis; Martis, ueneris, Plutonis, Iunonis uulnera; Iouis, Saturni, Castoris et Pollucis sepulturam, hosque alternis uiuentes ac morientes; Herculem igne crematum; effrenatam Neptuni et Apollinis in feminas ab auctore nostro nominibus suis appellatas libidinem; uarias Iouis eam ob rem conuersiones, furentem huius et aliorum deorum ac dearum in masculos petulantiam. Atqui hec omnia aut falsa sunt, aut uera. Si primum, dii tantas tamque impudentes calumnias morte ethnicorum omnium uindicare debuerunt. Si secundum, iidem dii miseri, infames et sceleratissimi homines fuisse conuincuntur.

Quid uero, quod humana illorum natura manifestissime  comprobatur non solum Euhemeri, Nicagore, Leontis, Theodori, Hipponis, et Diagore testimonio, uerum etiam rebus a Ioue gestis, Minerue Dianeque bellis, affectato a Libero Indorum regno, atque aliorum conditione, opera, questu et coniugiis. Sed declarat Arnobius se id, quod facile erat, demonstrandum non suscepisse, sed deos a nemine contumeliosius quam ab ethnicis uexari.

Quod quidem ille demonstrare pergit, tum solemnibus statutisque in eorumdem deorum honorem, que quidem petarum commenta dici non poterant, sacris, mysteriis, ceremoniis, et ludis, tum etiam ex iam recensitis illorum flagitiis, sceleribus, uulneribus et bellis. Eo quippe maior erat ethnicorum  iniquitas, quod summa legum seueritate in famosi alicuius dicti, carminis, et libelli auctores animaduerterent, patientissime uero ferrent tanta deorum opprobria et dedecora scribi et decantari, eaque scribentes, atque etiam histriones et mimos eadem in theatris publicisque spectaculis representantes, maxima audiebant cum uoluptate, et illos laudibus ac premiis remunerabantur.

Quis ergo dubitandi locus supererat, quin ex tanta deorum irrisione, tantoque ludibrio orte fuerint publice calamitates? Nullus itaque sane mentis homo unquam negabit illa gentilium scripta potius debuisse cremari, quam christianorum libros, atque illorum theatra potius, quam horum conuenticula dirui? In christianorum siquidem conuenticulis ac synaxibus  Deus uerus exoratur, pax et uenia pro omnibus, siue uiuis, siue mortuis postulatur, nichilque auditur, nisi quod humanos, mites, uerecundos, pudicos et castos faciat. Dii ergo si ira, uti opinabantur ethnici, accendantur, non christianis, sed ipsismet ethnicis, omnium ante oculos dedecus et turpitudinem illorum statuentibus, irasci debebant. Si uero ire expertes sint, christianis frustra irati dicuntur.



ARTICULUS u. Analysis libri quinti.

Ad aliud contra gentilium deos argumentum uenit Arnobius, illudque petit ex historiis, quas cum ethnici usu quotidiano retinerent, festis celebrarent annuis, simulacris representarent, eas profecto uerissimas  esse arbitrabantur. Prima est Nume Pompilii, qui a Ioue Elicio, dolis et artibus decepto, ferebatur impetrauisse fulminis procurationem. Ex omnibus autem huius historie circumstantiis manifestum auctor noster omnibus facit nichil posse fingi a ueritate, et diuinitate magis alienum.

Secunda Acdestis et Atydis historia est, quam nemo nescit turpissimis Iouis, Matris deûm, Nane, et Ie flagitiis, ignominiosa Atydis castratione, illiusque et Ie morte, aliisque illi adiunctis, fuisse famosissimam. Contra illam igitur Arnobius eodem prorsus modo ac contra alias argumentatur, planeque ostendit eam ab ethnicis non posse falsitatis coargui. Ab antiquissimis siquidem illorum scriptoribus tradita fuerat, et ab annuo ethnicis Matris deûm festo  maxima cum pompa et solemnitate celebrari consueuerat. Nulla autem tante solemnitatis causa esse potuit, nisi quia ea omnia reipsa facta fuisse opinabantur. Si que uero alia illius obscura fuerit ratio, eam certe, quandoquidem in festo illo turpitudines maxime agebantur, obscenissimam ac turpissimam esse oportet.

Plures alias his similes Arnobius, exsecranda earum feditate deterritus, se pretermittere declarat. Paucis tamen perstrinxit Faunam, siue Bonam deam uirgis cesam, turpem Seruii ortum, ac fedissima et nefanda, que in Omophagiis, Corybantibus, Bacchanalibus, Phrygiis sacris ac mysteriis fieri solebant. Horum autem occasione scite obseruat tot tantaque  Iouis narrari adulteria, aliaque flagitia; ut non alia causa uideatur natus, nisi ut in eum omnis infamie, ac cuiuslibet fedissimi facinoris atque sceleris, colluuies deriuaretur. Tum deinde alia prosequitur sacra, uidelicet Thesmophoria, Eleusinia, atque Alimuntia, in quibus non minor, quam in aliis lasciuia ac petulantia. Postea uero quam ea in oculis conspectuque omnium exposuit, ab ethnicis postulat utrum christiani ad hec sacra agenda omni suppliciorum etiam dirissimorum genere cogi debeant, ac utrum ipsimet ethnici diis, quorum scelera et flagitia in iisdem mysteriis memorabantur, similes se esse, uel eos filiis suis aut coniugibus proponere in exemplum uelint? Mirum itaque sibi uideri ille ait eum; qui hos deos esse neget uel dubitet, atheum et sacrilegum ab illis  appellari. Denique ex his omnibus ille concludit huiusmodi deos, non christianis, eos respuentibus, sed ethnicis tanta illorum crimina predicantibus, infensos esse debuisse.

Futilem deinde uanamque Arnobius ostendit esse gentilium responsionem, qui omnes hasce historias allegorico tantum sensu intelligendas esse contendebant. Ad eas siquidem explodendas plane sufficit illas non posse naturali sensu sine impietate exponi. Deinde uero cur a scriptoribus tam serio posteris tradite sunt, ut suo naturali sensu non explicarentur? Numquid hi scriptores eas mystico allegoricoque dumtaxat sensu accipiendas alicubi testificati sunt? Si uero plures possint esse eiusdem historie partes allegorici occulti sensus, ubinam illi quo precise  intelligi debebant, alicui patefecerunt? Numquid etiam omnes, uel alique tantum unius historie partes allegorico significatu exponende sunt? Non omnes quidem. Necesse enim esset, ut ethnici singula queque facta, locos, regiones, domos, nationes, aliaque his historiis comprehensa, allegorico sensu interpretarentur, nec alio intelligi posse demonstrarent. Gratis etiam fingerent aliquas unius historie partes illo allegorico, alias naturali sensu accipiendas. Que etenim pars potius, quam alia in Summani et Proserpine, uel Iouis et Cereris historia assignari potest, que allegorico aut naturali sensu explicari debeat? Que ratio reddi poterit, cur in quibusdam siue Iouis, siue Summani historie partibus explanandis, a naturali ad allegoricum sensum necesse sit transitum  fieri?

Omnia igitur, que una eademque historia comprehenduntur, uno eodemque sensu siue naturali, siue allegorico debent intelligi. Atqui hoc secundo allegorico significatu cuncta in una eademque historia, quemadmodum in Troiani belli uel Cannensis pugne narratione, non possunt explicari. De diis enimuero que scriptis consignata legimus, ea inde probantur reipsa ac uere facta esse, quia de illis festa solemnia stato tempore celebrabantur. Horum siquidem festorum constans et certa debebat esse origo, nec illa sine aliqua ratione instituta fuerunt.

Fac tamen, si uelis, in historie cuiuslibet descriptione aliud omnino, quam uerba sonant, significari. Non minus certe illud ad deorum dedecus et contumeliam  redundabit. Que etenim maior diis iniuria fieri potest, quam Iouis ac Cereris, uerbi gratia, nefario concubitu terram imbre madefactam significari? Nonne multo satius erat hominem esse mutum, quam res honestas et naturales turpissimis deorum appellare sceleribus? Dic autem, queso, quid uetabat quominus unaqueque res naturalis proprio suo nomine, non deorum aliquo crimine significaretur?

Neque porro dicendum deos noluisse sua publicari mysteria, atque idcirco eorum historias allegoricis scriptas esse ambagibus. Nam he allegoricis tenebris inuolute paucis quidem cognite erant, sed apertissima omnibus proponebantur deorum flagitia, que hominibus in uitia nimium propensis dabant eadem  faciendi occasionem. Deinde uero cui unquam homini dii declarauerunt uoluisse sub allegorice interpretationis obscuritate adscripta sibi obscenissima flagitia uenditari? Quis uero dubitat eos non turpia, sed honesta de se dici semper maluisse? Preterea si Attydis nomine solem nuncuparunt, quid factum est de illo, quem historie perhibent in Phrygia natum, ac plurima egisse, que representantur in theatris, et annuis solemnitatibus recoluntur? Quid etiam sol meruit; ut Attydis castrati hominis uocetur nomine? Denique Auctor noster multa in deorum historiis lectitar ostendit, que allegorico sensu explicari nequeunt. Ex quibus ille concludit nefas prorsus esse deos ab gentilibus, si illos reuera existere persuasum  habebant, turpissimis et diuina maiestate plane indignis uocari nominibus.



ARTICULUS uI. Analysis libri sexti.

In hoc et subsequenti libro aliam Arnobius gentilium diluit criminationem, qua christianos maxime impietatis propterea accusabant, quod nulla deorum haberent templa aut simulacra, nec ulla unquam iis sacrificia facerent. A templis autem deorum orditur, palamque fatetur iis christianos carere, non in deorum, si modo tales quidam existant, contemptum; sed quia cum semper benefici esse debeant, omni uirtutum genere perfectissimi, nulliusque ire uel perturbationis capaces, templa omnia magno ducunt  despicatui. Ea namque nulli ipsis usui esse possunt, quamuis exiguo hominum ingenio fabricata, iisdem solis hominibus magnificentissima uideantur. Primus autem omnium Phoroneus, uel Merops, uel Aeacus ea edificasse perhibetur. At quantalibet magnificentia post hec constructa sint, quid diis magis iniuriosum ac contumeliosum, quam temere asseuerare Iouem, aut alium quemuis deum templo, tuguriolo, conclaui et cellula includi?

uerum diis, inquiebant ethnici, templa extruimus; ut cum eis quodammodo presentibus non magna sine reuerantia colloquamur, atque illos de proximo inuocantes, ab ipsis facilius audiamur. Sed perperam, ait Arnobius. Omnia quippe, ac tacitas etiam animi nostri cogitationes uerus Deus cognoscit, cuncta equaliter  audit, nullibi abest, nec sicut Iupiter cenatum uadit ad Aethiopas, uno uerbo immensitate sua ubique presens est, neque umquam loco mouetur.

Huc accedit pleraque deorum sumptuosissima augustissimaque templa nichil esse aliud, nisi sepulcra mortuorum. Talia enimuero produntur fuisse Cecropis, Acrisii, Ericthonii, Daire, et Immari, Celei uirginum, Hyperoches et Laodices, Clearchi, Leucophrynes, Tesmessi, Cynire, et aliorum quam plurium monumenta ac polyandria. Denique Capitolium ab inuento Toli capite nomen accepit. Atque inde conficit Arnobius diis frustra, ac contra eorum decus, templa fabricari.

Colendi uero eorum simulacra non potior utique est ratio. Dii quippe si in celo habitant, ad eos non  ad illorum simulacra fundende sunt preces. Si autem illos ibi habitare dubium sit, frustra rei dubie simulacrum fingitur. Preterea qui deos esse credit, hic ad exhibendam illorum presentiam simulacris opus non habet.

Tum Arnobius iis occurrit, qui asseuerabant se per simulacra deos colere ac precari. Numquam enim eos, si res ita sit, uenerarentur, si nulla essent huiusmodi simulacra. Quid etiam absurdius, quam cum diis ipsis suis, uti putabant ethnici, supplicare possent, illos per mortuam effigiem, tanquam per quoddam fidei commissum aliquid rogare? Quid namque illud est, nisi Deum alterum scire, et effigiem deprecari omni sensu carentem?

 Preterea imago rei alicuius ipsi similis esse debet, alioquin imago non erit. Atqui nemo ethnicus homo scire potest utrum quilibet deus talis reuera sit, qualis eius imago. At certe scimus tales deos esse non posse, quales sol, luna, uenti, aliique leonina uel alia facie representabantur. Ab ethnicis autem iure merito derisi sunt prisci homines, qui pro diis fluuium, acinacem, lapidem, informe lignum, aut quid simile colebant. uerum illi ipsi non minus irridendi, qui Hammonem cum cornibus arietinis, Saturnum cum falce, nudam uenerem, uulcanum cum pileo et malleo, cum plectro et fidibus Apollinem, et Neptunum cum fuscina depingunt. Quam enim hec a uera deorum figura abhorreant, quis non uidet? Preterea si hec propria sint uniuscuiusque dei ornamenta, ubi  ab uno suum detraxeris et dederis alteri, uterque discerni amplius non poterit.

Neque indigna tantum ethnici diis suis ornamenta dederunt, sed quorumdam hominum, atque etiam meretricum figuram et lineamenta. Ad Alcibiadis quippe instar Mercurium, ad Cratine et Phrynes uenerem, fabricarunt. Quid uero, quod Phidias lasciuiens, in Iouis Olympici a se facti digito Pantarces, pueri a se amati, nomen inscripsit? Eo autem petulantie atque audacie deuenit, quia nouerat suo munere, et arte sua Iouem ab hominibus adorari. Quapropter ethnicos hortatur Arnobius; ut ad saniorem mentem redeuntes, tandem intelligant simulacra, que tanto honore adorabant, ossa esse, lapides, es, argentum, aurum, ac sepius uilissimam, ac que turpissimis  usibus seruierat, materiem. Quis enim in animum inducat ut deum illum esse existimet, quem ipse ex hacce materia fabricauit.

Urget Arnobius neminem esse ita insanum qui simulacri alicuius partes separatim positas colat, et adoret. Cur ergo ethnici illas simul coniunctas uenerabantur? Non maiorem certe coniuncte, quam diuise, uim diuinam habent. Huc accedit quod si quis in Olympiaci Iouis, aut alterius simulacri intimas partes introierit, quid preter laminas, uel ligni saxique partes, plumbo suffuso, aut catenis, uncis, et ansulis compactas, et coagmentatas conspiciet? Nonne uidebit caput, uentrem, aliasque partes intus uacuas, inanes, atque imperfectas? Sed ea cernere si non liceat, nonne cernit partes simulacri externas nidore  et fumo decolorari, situ, rubigine, ac putredine, aut diuturnitate corruere, atque a muribus, blattis, araneis et hirundinibus, aliisque animalculis federi ac coinquinari?

Erras, inquiebant ethnici. Non simulacrorum materiam, sed deos in simulacris, post sacram eorum dedicationem habitantes, colimus. At uos ipsi, reponit Arnobius, gentiles tota erratis uia. Cui enimuero credibile fiet deos, celestibus relictis sedibus, in simulacris habitare, atque aliqua eorum dedicatione ad ea inhabitanda compelli? Deinde si in eis semper maneant, nichil hac habitatione miserius. Si ab eis aliquando recedant, incertum utique erit quando simulacra adorari debeant. Sed agedum.  Numquid dii in paruis simulacris dedicatis corpus suum contrahunt, et porrigunt in magnis et immensis? Numquid unus deus, puta uulcanus, in omnibus suis simulacris ubique gentium positis et consecratis uel multiplex, uel indiuisus manere poterit?

Quid plura? Si dii in his suis simulacris reuera habitant, cur ea gentiles, ne qua iniuria adficiantur, claustris, clauibus, pessulis, canibus, anseribus tuentur, ac diligentissime custodiunt? Cur Iupiter et Aesculapius tam patienter tulerunt simulacra sua ab Antiocho et Dionysio spoliari? Si dixeris de his nichil deos curasse, certe uenus incredibilem Pygmalionis et alterius perditi hominis in sumulacra sua petulantiam propulsare debebat. Nonne etiam Iupiter Capitolinus, Iuno Argiua, Serapis, Diana Ephesina,  Apollo et alii debuerunt simulacra et fana, in quibus habitabant, ab incendio aliisque casibus intacta seruare?

Ultimum porro gentilium ad retinenda simulacra propugnaculum fuit, hec omnia antiquos non fugisse, sed illo simulacrorum cultu imperitum uulgus in officio et religione continendum. Sed hoc seipso ruit et euertitur. Quid enim plebi quantumuis imperite formidandum ex deorum simulacris spoliatis aut direptis? Quid metuendum ex Saturni falce, Iani bicipitis claue dentata, Iouis fomite, cestu Iunonis, Minerue galea, Cereris mammis, et ceteris huiuscemodi ridiculis deorum insignibus? Quid hec et alia longe turpiora poterant ad retinendam hominum religionem conferre? Tantum profecto abest, ut id  acciderit, quin potuis homines nullo legum seueriorum metu, nec ullis suppliciis a sceleribus et flagitiis potuerint hactenus cohiberi. Postremo Arnubius de sacrificiis deinceps agendum significat, et libro finem imponit.



ARTICULUS uII. Analysis libri septimi.

Primum hoc in libro Arnobius uarronis auctoritate, ac deinde ratione probat nulla diis facienda esse sacrificia. Dii quippe siue ueri dicantur, siue corporea materia compositi, siue hominum manu et arte facti, nulla sacrificia desiderant. ueri enim si qui sint, tales esse debent, qualem christiani adserunt esse rerum omnium dominum, omnipotentem,  atque ingenitum Deum. Qui uero tales sunt, nichil penitus ex terrena materia accipiunt, quo aut alantur, aut delectentur. Nulla igitur sacrificiorum diis faciendorum causa potest adferri. Non enim his sacrificiis nutriuntur; quandoquidem quidquid nutritur mortale est. Quid uero, quod ex his, que altaribus admouentur, nichil ad deos peruenit?

Non uoluptatis etiam causa diis hostie ceduntur. Mortalis siquidem adhuc est, qui huiusmodi adficitur delectatione. Que uero in innoxiorum animalium mactatione, a qua etiam homine sepe abhorrent, potest diis esse uoluptatis illecebra?

Popularis quidem ac uulgaris opinio erat sacrificiis deorum iram placari. Sed ire motus, diis indignus,  in immortalem animum cadere non potest. Detur tamen deos iracundia percelli, illis sane non ante occupatum iracundia animum immolande sunt hostie. Non enim illis sicut feris et belluis offe et cibi offerendi, ne eorum ira furorque concitetur. Neque etiam postquam propter homunculorum, si fieri potest, offensionem ira incenduntur. Nam preterquam quod nichil ea de re dii umquam statuerunt, nemini probabitur eos mactata et oblata aliqua pecude, aut iram ponere, aut iniuriarum suarum obliuisci: aut his sacrificiis, tamquam pacta mercede dare peccatorum in se commissorum ueniam. Cresceret enim multitudo peccantium hominum, si sic uenalis esset deorum ignoscentium gratia. Huc accedit, quod iniquum uidetur innocens animal pro homine noxio et  peccatore occidi.

Nec est certe, quod quis arguat hostias diis immolari; ut res tribuant prosperas, et aduersas remoueant. Nam preterquam quod doctissimi inter ethnicos philosophi fato omnia fieri arbitrabantur, certe si penes deos sit secunda et aduersa hominibus tribuere, cur tam ingrato animo sinunt plurimos ac fere innumeros, qui perpetuis sacrificiis et uictimis aras illorum onerant, ad extremas angustias redigi? Deinde uero dictu absurdum est deos sacrificiorum pretio beneficia sua uendere. Diues enim qui plurimas mactaret hostias, plura deberet a diis beneficia accipere, nulla uero aut paucissima pauper, qui exiguum thus offerret. Preterea si duo populi, bello decertantes, eadem penitus diis facerent sacrificia,  neutri eorum, nec etiam alicui sine iniustitia opem ferre possent.

Neque potiori ratione adseritur sacrificia diis honoris, atque amplificande illorum potentie gratia fieri. Quidni enim idem de ceteris hominum actionibus dicatur? Quid insuper, quod honoris et potentie amplificatio homines, ut pote infirmos et ambitiosos, non uero deos spectat?

Fatetur tamen Arnobius honorem habendum uero Deo, qui sicut ira non ardescit, ita nec collato honore gaudet, nec negato indignatur, neque alienis adulationibus se maiorem fieri existimat. Adde uero nichil honoris diis accedere ex mactatis animalibus, quorum fumo simulacra, ac sanguine et putore templa atque altaria coinquinantur.

 Quod si adhuc nichilominus contendas, hoc animalium cruore deos honorari, cur eis non immolantur elephanti, cameli, leones, aquile, ciconie, et alia animalia longe plurima? Nec respondere iuuat deos iis tantum, que ad uictum nobis benigne suppeditant, honestari. Nam et cuminum, nasturtium, rapa, et alia omnia, que nostro sunt usui, iisdem diis litari debebunt. Deinde si fingantur canes, aut alia animalia, usum accepisse rationis, atque hominibus tanquam diis suis ea, quibus aluntur, offerre et sacrificare, nonne homines in sui contumeliam potius, quam honorem id factum censerent?

Urget insuper Arnobius, deorum sicut unum genus, ita una esse debet sententia; cur ergo uni una,  altera alteri hostia immolatur? Numquid una huic grata est, alia alteri iniucunda? Cur huic mares, illi femine sacrificantur, cum nulla sit in diis sexus distinctio? Cur diis superis albi, inferis uero atri coloris uictima ceditur? Numquid unus color diis magis, quam alius gratus esse postest? Quid uero, quod dii inferi, quemadmodum Manes, nulli sunt? Sed eos esse concedamus: si hostie nigre illis placeant, cur earumdem hostiarum dentes, ossa, caro, cur thus, lac, oleum, et alia, que atri non sunt coloris, ipsis offeruntur? Nec uult Arnobius sibi responderi aliqua consuetudine diuersis diis diuersas uictimas sacrificari. Non enim inquiritur utrum homines, sed utrum dii sanciuerint aliquam hostiam uni deo magis, quam alteri conuenire, et utrum ipsimet illi dii pacto  ac conuento sacrificanda animalia inter se diuiserint.

Preterea quo iure dicitur Telluri matri scropham grauidam, Minerue uirgini uirginem uitulam conuenire eadem ratione conficietur musicos Apollini, Aesculapio medicos, fabros uulcano, et Mercurio eloquentes uiros congruere, atque ideo hos illis, sicut scropham Telluri, et Minerue uitulam, immolandos.

Obiiciebant uero ethnici diis bonis, ut prosint, et malis ne noceant, sacrificandum. Respondet Arnobius deos omnes natura sua bonos esse debere. Quapropter cum nullus deus natura sua sit malus, etiamsi nullo honore ab hominibus adficiatur, male tamen illis idcirco facere aut nocere nequibit. Huc autem accedit, quod si uera sit hec ethnicorum opinio, ex  ea sequitur bonum deum, si debita illi hostia non mactetur, fieri malum, deum uero malum, facto sacrificio bonum fieri. Quis autem sane mentis homo dixerit naturam Dei mutari?

Ceterum quamuis fas fieri posset ut tauri aliaque animalia diis immolarentur, quid eis conducere ualebant innumera farciminum, pultium, liborum, et fritillarum genera, ab auctore nostro enumerata, que in ethnicorum mysteriis ac sacrificiis adhibentur? Numquid ea omnia, que obscuris nominibus, ut augustiora forent, appellantur, deorum palato grata, et languenti stomacho utilia sunt? Cur illa uel separatim, uel modo cruda, modo cocta, uel assa apponuntur.

Thuris quoque eorum aris adolendi non melior est  ratio. Recens quippe est ritus ille, et antiquis temporibus incognitus. Quamobrem aut inutilis censeri debet, aut peccauere prisci homines, quibus numquam usu uenisse constat. Quid uero, quod thure dato diis honoris aliquid tribui frustra iactitatur? Nihil quippe thus est, nisi uiscus ex quibusdam corticibus profluens. Cur ergo ex aliis arboribus coalescens, ipsis similiter non incenditur? An quia non ita suauis est odoris? Quid inde? Numquid diis, quemadmodum hominibus; alii odores grati sunt, alii insuaues et iniucundi? Minime quidem. Nam fatentibus philosophis dii incorporei sunt, nullasque nares habent, nec possunt ullo thuris aut alio odore mulceri.

Frustra etiam, ac nulla pariter ratione adducti  gentiles merum in sacris suis, thuris socium libabant. Diis enimuero nec siti, sicut nec fame laborantibus, neque ullo indigentibus cibo, inutilis plane est uini usus. Perperam quoque ethnici illud aut in deorum, honorem, aut ut propitii fierent, fundi opinabantur: quandoquidem uirtutum omnium neruos debilitat, castitati, pudori, ac uerecundie aduersatur, ac si auidius sumatur, mentem in furorem atque insaniam precipitat. Quid etiam magis insulsum, quam certis uerbis uini aliquid libari, ne quodlibet aliud uinum sacrum fiat, et humanis usibus eripiatur? Nonne lex ac conditio diis sic imponitur, ne plus quam hominibus placet, uini, atque adeo honoris accipiant?

Nec dictu minus nefandum esse ostendit Arnobius deos sertis, coronis, floribus, cymbalis, tympanis,  symphoniis et cantibus oblectari, aut honorari. Simili etiam modo demonstrat ethnicos irrisione atque commiseratione plane dignos esse, quibus mos erat celebrare Matris deum lauationem, quasi sordescat; Iouis epulum, quasi cibis egeat; Aesculapii uindemiam, quasi colat uineas; lectisternium ueneris, quasi lecto opus habeat; Telluris natalem, quasi aliquando in uitam primum uenerit.

Post hec ille eorumdem gentilium sacra, ac ludos florales et megalenses in deorum honorem institutos, et quibus eos placari garriebant, acerrime exagitat. Nihil etiam a recta a ratione magis alienum esse conuincit, quam existimare turpibus et ridiculis, que tum agebantur, comediis et tragediis, ac nefariis obscenissimisque mimorum gestibus deos delectari,  mitigari, ac reconciliari.

Planum uero facit tot tantaque opinionum portenta inde orta esse, quia ethnici penitus nesciebant, que sit ueri Dei natura, ac persuasum falso habebant deos suos eiusdem secum esse substantie, iisdem membris, eodemque corpore componi, atque adeo non secus ac homines nasci, gaudere, dolere, mundari, uindemias agere, atque iisdem morbis affligi. Ibi autem auctor noster ethinicorum christianorumque opinione secum comparat, ac sibi inuicem opponit, atque inde concludit christianos pios esse, gentiles uero dementis, quam illis exprobrabant, impietatis esse reuera reos ac conscios.

Ad euertendum postea accedit ultimum, et uti uidebatur, ualidius ethnicorum propugnaculum, quo  illi ex uariis miraculorum, sicut aiebant, historiis probare nitebantur deos, ob peccata hominum offensos, ira exarsisse, sed eorum satisfactione deinceps placatos. Primum enim narrabant antequam ludi circenses, Ioui dedicati, inchoarentur, seruum quemdam uirgis per mediam circi aream cesum, ac patibuli pena mulctatum. Tum dehinc celebratos hosce ludos, quibus plane offensus est Iupiter. In tanti itaque facinoris, uti aiebant, uindictam pestilentia ciuitatem depopulata est. Sed ubi eiusdem Iouis monitu hi ludi rite instaurati fuissent, tunc lues cessauit.

Secundo, memorie proditur ferebant Capitolium fulmine ictum, et simulacrum Iouis de sede sua deturbatum fuisse. Haruspicum autem responso, cum  illud altiore ad orientem solem loco collocatum fuisset, tum patuisse res abditas, sumptumque de reis pro merito supplicium.

Tertio, iniquissimis reipublice temporibus dira lues grassabatur, ac Romani ab hostibus suis pene uicti erant. Post aduectos autem ex transmarinis gentibus deos, scilicet Aesculapii ex Epidauro in tiberinam insulam, et Matris deum ex Phrygio Pessinunte in urbem simulacra, ac postquam magnifica templa iis constructa sunt, tum continuo pestis sedata est; hostis ab Italia pulsus, decus urbis restitutum, fines imperii longe lateque propagati, ac multis domi forisque preclare gestis, nomen ac maiestas romane gentis, inconcussa firmitate stabilita fuerunt.

At his omnibus respondet Arnobius, illa quidem  scriptis fuisse tradita, sed miraculorum pre se ferre tantum speciem. Singulis quippe harumce historiarum circumstantiis accurate examinatis, euidentissime demonstrat nichil posse unquam fingi, quod summa deorum amplitudine, dignitate, maiestate, atque etiam nomine magis indignum sit, quodque ueritati magis repugnet, et fidem minus mereatur.



CAPUT SECUNDUM. De auctore et etate horum librorum, ac qua ratione ab illo compositi.



ARTICULUS PRIMUS. Quis horum librorum auctor, qua etate ac ratione ad illos conficiendos animum appulerit.

 Arnobium horum septem librorum uerum esse auctorem certa constansque est omnium sententia. Et certe ipsi ab Hieronymo uariis in locis, mox citandis, ac deinceps ab aliis scriptoribus tanto tamque unanimi consensu adseruntur, ut id probatione aliqua amplius indigere non uideatur.

Ab eodem quoque Hieronymo discimus Arnobium Sicca, que Africe mediterranee urbs et colonia erat, oriundum, ibique impie addictum gentilium religioni, ac imperante Diocletiano, docuisse rhetoricam. Ipsa autem Hieronymi hec sunt uerba: »Arnobius sub Diocletiano principe, Sicce apud Africam rhetoricam florentissime docuit, scripsitque aduersus gentes que uulgo extant uolumina ,« que suscepte a se religionis obsides diuulgauit.  Ipsemet uero Arnobius nefario deorum idolorumque cultui mancipatum se fuisse deplorat ; nec diu antequam hos libros scriberet, se ad ueritatis lumen, Christo docente, adductum his uerbis testificatur: »uenerabar, o cecitas! nuper simulacra, modo ex fornacibus prompta in incudibus deos, et ex malleis fabricatos, elephantorum ossa: picturas ueternosis in arboribus tenias si quando conspexeram, lubricatum lapidem, et ex oliui unguine sordidatum, tamquam inesset uis presens, adulabar, adfabar, et beneficia poscebam, nichil sentiente de trunco; et eos ipsos diuos, quos esse mihi persuaseram, afficiebam contumeliis grauibus, cum eos ipsos esse credebam ligna, lapides,  atque ossa, aut in huiusmodi rerum habitare materia. Nunc doctore tanto in uias ueritatis inductus, omnia ista que sint, scio, digna de dignis sentio, contumeliam nomini nullam facio diuino; et quid cuique debeatur uel persone, uel capiti, inconcussis gradibus, atque auctoritatibus tribuo .«

Tanto itaque lumine, tantaque Christi gratia donatus, ac somniis etiam pulsatus, pristinos errores eiurandi, et christianam religionem publice profitendi ueniam ab Sicce episcopo petiit. Sed quia illam semper, ut ait Hieronymus, ac publicis suis in scholis antea impugnauerat, ad illius professionem Episcopus eum prius admittere noluit, quam sincere eius penitentie certo certior factus fuisset. More igitur impatiens  Arnobius, atque ut uoti compos quam primum fieret, animum ad scribendos hos libros adiunxit, iisque tamquam totidem fidei sue publicis obsidibus datis, ad optatissimam christiane religionis professionem publice mittendam admissus, sacris nostris mysteriis ab eodem episcopo initiatus est. Sed prestat Hieronymum adhuc hec narrantem audire: »Arnobius rhetor, clarus in Africa habetur, qui cum in ciuitate Sicce ad declamandum iuuenes erudiret, et adhuc ethnicus ad credulitatem somniis compelleretur, neque ab Episcopo impetraret fidem, quam semper impugnauerat, elucubrauit aduersus pristinam religionem luculentissimos libros, et tandem uelut quibusdam obsidibus pietatis fedus impetrauit . Que uero postea ab  eo acta sint, nobis inuidit aut iniuria temporum, aut scriptorum negligentia. At certe quia tam ardenti studio christianam religionem amplexatus est, nullus profecto dari uidetur ambigendi locus, quin omnibus plane satisfecerit ueri piique christiani officiis.

Quo autem precise tempore hos ille libros scripserit, in controuersiam disceptationemque ab eruditissimis etatis nostre scriptoribus uocatur. Prolata enimuero a nobis Hieronymi uerba, in chronico eusebiano proxime scripta sunt post notata uicennalia Constantini, Nicomedie anno Christi, uti aiunt, 326 celebrata. Contra tamen idem ipse Hieronymus aliis, que antea retulimus, uerbis haud obscure significare uidetur eosdem libros ab Arnobio tum in lucem editos, cum Diocletianus Romanis imperabat. Atqui  Diocletianus uiginti circiter annos, ab Christi scilicet anno 284, ad annum 304, regnasse perhibetur. Nonne ergo Hieronymus hos libros ante Constantini uicennalia siue annum 326 ab Arnobio editos esse arbitratus est? Nobis tamen uidetur posse Hieronymum sibi ipsi facile conciliari. Nam in Eusebiano chronico post notata Constantini uicennalia ipse adiecit: »Huc usque historiam scribit Eusebius, Pamphili martyris contubernalis, cui nos ista subiecimus.« Tum continenter: Arnobius, inquit, rhetor, etc. Nonne autem dici potest hec eius uerba superioribus Eusebii subiecta fuisse, ne illius sermonem interrumperet, nec ibi ueram indicasse Arnobii etatem. Si quis uero nobis obiiciat ab eo ibi, sicut et  postea, temporum designari ordinem, is certe nec ullus alius diffitebitur illum sibi non contradixisse, uerbisque illius potius standum, que in genuino, quam que in alieno opere scripsit.

Sed quia ille in suo de scriptoribus ecclesiasticis catalogo dixit quidem Arnobii nostri libros, Diocletiano imperante, editos, non autem quo imperii huius anno, id a nobis accuratius inquirendum est. Non aliunde autem melius; quam ex iisdem ipsiusmet auctoris nostri libris potest dignosci. At prioris initio hunc ille loquitur in modum: »Trecenti sunt anni ferme, minus uel plus aliquid, ex quo cepimus esse christiani, et terrarum in orbe censeri .« Manifeste autem inde colligitur, quod omnes facile concedunt, hos libros ab eo exaratos  circa 300 Christi annum. Sed nulla adhuc certa illorum etas ibi designatur. Quidam itaque existimant illam ex his deprehendi posse ipsius uerbis: »Nostra quidem scripta cur ignibus meruerunt dari? Cur immaniter conuenticula dirui? « Nam ubi Eusebius de Diocletiani contra christianos seuientis temporibus disputat: »Tunc edes sacras« inquit , »solo equari, ac funditus subuerti, sacros diuinarum Scripturarum libros in medio foro concremari oculis nostris uidimus.« Hec autem facta sunt, sicut alibi annotauimus, Diocletiano IX, Maximiano uII, aut ut nonnulli censent Diocletiano uIII, et Maximiano uI, consulibus, hoc est, anno Christi 303, uel 302 . Tum  enim lata lege sancitum fuit, ut sacri christianorum codices, aut sicuti in uita Felicis episcopi tubiacensis legimus, libri deifici, igni et flammis traderentur , illorumque Ecclesie, uel sicut auctor noster loqui amat, conuenticula diruerentur. At ex his, que ab Augustino et Theodoreto confirmantur, nonnulli confici posse putant Arnobium conficiendis libris suis hoc ipso anno operam dedisse .

Sed his alii opponunt nullam de lege contra christianorum conuenticula et libros data, sed de combustis libris et conuenticulis euersis factam ab Arnobio  mentionem. Esto tamen, inquiunt, ad eam spectauerit, nonne similis antea fuerat Iustini martyris cum gentilibus de sacrorum librorum nostrorum proscriptione expostulatio? »Opera« ait »et instinctu malorum demonum mortis supplicium aduersus librorum Hystaspis aut Sybille, aut prophetarum lectores constitutum est, ut per timorem homines ab illis, quominus scripta ea legentes, rerum bonarum notitiam percipiant, sed in seruitute eorum retineantur, absterreantur .«

Quid uero, quod Origenes memorie prodidit ante Arnobii nostri tempora, atque Maximino anno 235 regnante, incensas fuisse ecclesias, atque idcirco, ut auctoris nostri uerbis utamur, diruta fuisse christianorum  conuenticula? »Scimus« inquit Origenes, »apud nos terre motum factum in locis quibusdam, et factas fuisse quasdam ruinas; ita ut qui erant impii extra fidem, causam terre motus dicerent christianos, propter quod et persecutiones passe sunt ecclesie et insense sunt .« Quid ergo uetat quominus Arnobius de his, que longe antea nec semel contigerant intelligatur?

Nec multum promouent, qui opinionem illam stabilire nituntur hisce Arnobii uerbis: »Aetatis urbs Roma cuius esse in annalibus indicitur? Annos ducit quinquaginta et mille, aut non multum ab his minus .« Primum enim, nichil ibi ille certi fixique temporis aliquid statuit. Alto deinde silentio  pretermisit qui qualesue fuerint hi annales, ac quam illorum auctores sequantur annorum ab urbe condita computandorum rationem.

At incompertum, inquies, illi esse non poterat, quo anno iacta fuerint Rome fundamenta. Probe siquidem nouerat non longe antequam scribendis libris suis manum admouisset, millesimum regie illius urbis annum sub Philippi imperio, hoc est, Christi, uti aiunt, 247 aut 248, fuisse celebratum. Cum ergo dicit: Aut non multum ab his minus, haud obscure significat se anno 296 uel 297, hosce libros publicam emisisse in lucem.

Contra tamen alii hos nonnisi post trecentesimum Christi annum editos fuisse inde colligunt, quod alibi ab eo ethnici aduersus christianos sic disputasse  inducuntur: »Ante quadringentos annos religio uestra non fuit .« Nam si ante trecentesimum Christi annum perfecti fuissent hi libri, in eis ille non ante quadringentos, sed ante trecentos annos christianam religionem non fuisse proculdubio dixisset. Nobis quidem non latet quibusdam uisum oscitantia librarii pro trecentis, quadringentos positum. Sed hec coniectura nullius manuscripti codicis, aut scriptoris testimonio et auctoritate confirmatur. Quid uero, si ethnici maluerint maiorem, ut solet, quam minorem proferre annorum numerum? Tum profecto nichil inde certi concludi poterit.

uariantes porro istas de horum librorum etate opiniones, ac quibus rationum momentis nitantur, examinandas tibi proposuimus, ut ei que uero uidebitur  similior, tuum prebeas assensum. Nobis uero nichil certius et exploratius hactenus succurrit, quam Arnobium citatis superius, et aliis eius uerbis de crudeli christianorum uexatione, de combustis eorum libris, et euersis ecclesiis collineasse ad memoratum Diocletiani edictum, ac proinde illius libros circa annum Christi 303 publici factos fuisse iuris. Nihil tamen audemus certo pronuntiare, idque aliorum iudicio plane relinquimus.



ARTICULUS II. De uera horum librorum inscriptione, atque argumento, et utrum illud recte ab Arnobio tractetur. de illius stylo, eruditione, ac totius operis in libros et capita distinctione.

Nullus in manuscripto horum Arnobii librorum  codice regio, a quo prima pagina auulsa est, titulus nunc prefigitur. Sed in fine libri primi, tertii, quinti, et septimi legimus: Arnobii liber explicit. In quarti uero fine: Arnouii oratoris lib. quartus explicit. Ad secundi denique calcem: Arnouii aduersus Nationes liber secundus explicit. In prima uero et secunda eorum romana editione, basileana, antuerpiana, stewechiana, parisina, heraldiana inscribuntur: Arnobii aduersus gentes libri septem. In ultima porro Lugduni Batauorum diuulgata: Arnobii Afri aduersus gentes libri septem. Nulli autem dubitamus quin hec ultima inscriptio ab Hieronymo desumpta sit, a quo eadem epigraphe semel atque iterum exhibetur . In manuscripto tamen codice regio, et  altero cuius Stewechius meminit, scriptum est: aduersus nationes. Sed potior uidetur lectio, aduersus gentes, quam Hieronymus in longe antiquioribus manuscriptis codicibus haud dubie legerat. Ceterum quia utriusque inscriptionis idem est sensus, de ea longioris disputationis filum texere inutile prorsus foret ac superfluum.

Ex utroque autem illo titulo facile intelligimus non aliud horum librorum argumentum, nec alium in iis conscribendis Arnobii scopum finemque fuisse, nisi ut et falsam gentilium, et christianorum ueram esse religionem demonstraret. Neque ad id probandum pluribus opus est argumentis, quod uel ex ea sola, quam dedimus, eorumdem librorum analysi omnibus manifestissimum esse debet.

 Quidam uero utrumque non pari successu ab Arnobio factum opinantur. Longe enim felicius, inquiunt, atque efficacius ethnice religionis falsitatem, quam christiane ueritatem ostendit. Cuius quidem hanc putant esse rationem, quia Arnobio, aliisque gentilibus, ad christianam fidem nouissime adductis, multo facilius fuit impios absurdosque, quos perfecte nouerant, ritus et errores funditus euertere, quam christiane doctrine cuius mysteria nondum satis comperta habebant, demonstrare ueritatem.

uerum quid prohibet, quominus ii ipsi quibus sacra nostra mysteria nondum reserata sunt, generalibus argumentis, seu quemadmodum scholastici loquuntur, credibilitatis motiuis, ueritatem christiane religionis inuictissime adstruant ac demonstrent?  At infra demonstrabimus illam ab auctore nostro uindicari ualidissimis rationum momentis, que ab eo ducuntur ex ueris Christi discipulorumque eius miraculis, ex admirabili sane ac pene incredibili martyrum innumerabilium constantia, atque ex celerrima religionis christiane, que diu antea ab sacris uatibus promissa fuerat, per uniuersum orbem terrarum propagatione. Ceterum non adeo incognita Arnobio fuerunt omnia christiane religionis mysteria. quin recte, uti suo loco dicetur, de uera Dei natura, de Christo uero Dei filio, seruatore nostro, aliisque nonnullis illius placitis et documentis disputauerit. Eam proculdubio ob causam Hieronymus luculentissimos eius libros appellat; quia non  minus luculenter ueritatem christiane religionis adstruit, quam ethnice falsitatem destruit .

At quanto magis hos auctoris nostri libros propter argumentorum uim et pondus extollit Hieronymus, tanto magis eius scribendi ac loquendi modum uituperat. Ad Paulinum enim hec scripsit in uerba: »Arnobius inequalis, et nimius est, absque operis sui partitione confusus.« . Sed displicuit recentiori cuidam inter heterodoxos scriptori illud Hieronymi iudicium, ac post allata hec ipsius uerba contrariam, quasi ex tripode, sic fert sententiam: »Mihi disertus auctor Arnobius uidetur, et qui argumentum suum contra gentiles adeo accurate et concinne pertractarit, ut aduersus istos meliora dici posse, quam  que ab antiquis sic bene disputata sunt, uix uideam.« . Sed dic, queso, erudite theologe, ubinam Hieronymus dixerit argumentum illud ab Arnobio non accurate et concinne pertractari? Cur libros eius luculentissimos appellat, nisi quia suo stabiliende christiane religionis proposito abundantissime satisfecit? Numquid uero negare potes illum in suis libris esse absque operis sui partitione confusum? Nonne in primo et secundo libro ubique passim occurit illa confusio? Fatemur quidem in libro tertio argumenta satis concinne, et accurate distingui. uerum in iis omnibus clarior utique partitio desideratur. Testes omnes appello, quotquot hos libros perlegerunt, ac nisi hanc confusionem agnoscant, illos aristarchi nostri lynce perspicaciores  oculos habere fatebimur.

Nobis porro theologus a nobis laudatus explicet, quid diserti nomine intelligat: si doctum ac peritum, illi Arnobium disertum esse ultro concedimus; si clare ac polite loquentem, si bonum latinitatis auctorem, negamus. Nam scriptionis illius genus non modo inequale, nimium et redundans est, sed etiam incultum, rude, impolitum, atque obsoletis quampluribus uerbis durum et asperum. Huius autem incompte inornateque dictionis duplicem nonnulli afferunt rationem. Primo, quia Arnobius patria Afer cum esset, africanum loquendi modum eo facilius sectatus est, quo citius libros suos perficere, eosque fidei sue, ut iam notauimus, obsides dare uolebat. Secundo, hec ipsa eos celerius absoluendi  festinatio prohibuit sane, quominus ille sermonis elegantie et munditie ubique studeret. Negari tamen non potest plurima passim occurrere apte, polite, eleganter et rhetorice dicta, ac grauissimis ornata illustrataque uerbis et sententiis.

Summam uero eruditionem in eis passim ubique disseminatam magnis plerique efferunt laudibus. Sed fatendum est eam magis ad res profanas quam sacras, eo, quo diximus, modo spectare, uti ex infra disputandis fiet omnibus satis manifestum.

Totum autem opus ab ipsomet Arnobio septem in libros diuisum fuit. Quod quidem cum manuscripti codicis, tum Hieronymi auctoritate luculentissime probatur. Iam enim in uetere regio codice hanc  diuisionem factam uidimus. Hieronymus uero de Arnobio nostro in sua ad Magnum epistola scripsit: »Septem libros aduersus gentes, totidemque discipulus eius Lactantius condidit.« .

Nulla autem in capita, nullasque in sectiones hi libri distributi umquam fuerunt. At hec quidem coniuncto continuatoque sermone scribendi ratio uidetur non parum ad eam contulisse confusionem, quam paulo ante notauimus. Quapropter si quis in noua aliqua horum librorum editione eos, quod non ita difficile est, in capita aut sectiones distribuat, is sane et huic confusioni medebitur, et tedium laboremque lectoris plurimum subleuabit.



ARTICULUS III. De horum librorum integritate ac textus corruptione; utrum, et a quibus plura Arnobius delibauerit: an quedam Scripture sacre testimonia citauerit.


Integrum ac plane perfectum hoc Arnobii opus ad nos non peruenit. A doctis siquidem uiris iam obseruatum est in illius fine aliquid desiderari, aut detruncatum, aut librariorum incuria omissum, aut quod, feda priorum codicum corruptione deletum, legi amplius non potuit. Nos uero iam obseruauimus primam manuscripti codicis regii paginam sublatam fuisse. In totius autem operis fine aliquid similiter pretermissum, aut auulsum esse inde colligi potest, quod ibi Arnobius uarias ethnicorum historias, quas miraculorum plenas uenditabant, fuse inuicteque refellit; ad eam nichilominus,  quam ipse ex Capitolio ictu fulminis perculso, et deiecta Iouis statua sibi obiecerat , nichil prorsus respondet. Quamuis enim suo ad priorem historiam responso, alias omnes funditus euerti satis aperte significet; quia tamen ceteras omnes a se propositas singillatim confutat, uix ulli probabile fiet hanc solam ab illo penitus intactam esse, ulloque pretermissam absque responso.

Preterea, ille post diluta et euersa Ethnicorum argumenta, ex huiuscemodi historiis petita, solet aliquam contra illos et pro Christianis elicere conclusionem. At sicubi unquam, eo certe loco id fieri debuit, ubi quam gentiles ualidissimam putabant, argumentationem diluendo, libris suis finem imposuit.  uerumtamen si quis id ipsi ad libros suos absoluendos festinanti excidisse contendat, huic si istud recte probauerit, non reluctabimur. Sed prius meminisse debet Arnobio ad conclusionem, ex dictis suis ibi eruendam, non multa profecto opus fuisse mora et cunctatione.

Longum insuper fragmentum, duabus et amplius paginis comprehensum, legimus libri secundi initio, ab his uerbis: Et non omnium uirtutum amore, usque ad illa: impendeant credituris , quod in manuscripto codice et antiquis editionibus transpositum fuerat. Ibi namque ea omnia que habentur, Arnobii textui nullo plane modo coherent. Quamobrem in ultimis editionibus singula queque  loco suo satis apposite restituta uidentur, his exceptis uerbis: ut non in cunctos lumen et pretenderit uite, et periculum ignorationis amouerit; que quidem in quibusdam editionibus omissa, et in ultima editione loco adhuc alieno inserta nemo fortassis diffitebitur. Nonne autem id indicio haud plane obscuro nobis est illorum, qui ultimis horum librorum editionibus prefuerunt, propria auctoritate factam fuisse preposteram illius fragmenti restitutionem.

Aliud porro ante finem libri septimi segmentum ab his uerbis: Non imus inficias, usque ad illa inclusiue: Post aduectos, etc., in manuscripto codice regio et antiquissimis editionibus exhibetur, in quo plura, que prius dispersis in locis dicta fuerant, totidem uerbis iterum descripta sunt. Quapropter.  Stewechius in sua horum Arnobii librorum editione, ea omnia ad operis calcem reiecit. In postremis uero editionibus penitus omissa sunt. Sed hec omissio notari, aut illius aliqua saltem ratio reddi debebat.

Queret fortasse aliquis cur librarius tam absurdum fragmentum in Arnobii textum intrudere ausus sit. Sed huiuscemodi temeritatis causam proferre difficillimum est. Nonne tamen haud inepte dici poterit quamdam in priori arnobiano codice, ex quo primus librarius suum transcripsit, fuisse lacunam, aut uerba uetustate, aut alio aliquo casu deleta, que ille quoquo tandem modo supplere uoluit, ut codicem suum maiore uenderet pretio, et omnibus integrum esse persuaderet? Ut ut sit, hec non esse  Arnobii monuisse sufficiat.

Plurima autem in eodem Arnobii textu loca passim occurrunt, a librario oscitante et ignaro fede corrupta. Sed ea singulatim recensere tam nobis facile, quam aliis molestum haud dubie foret. A tam longa itaque illorum enumeratione nunc eo lubentius abstinemus, quo inferius precipua errata corrigendi et emendandi opportunior identidem dabitur occasio.

Obseruare interim iuuat nec paucos, nec ignobiles in his libris ab Arnobio auctores citari. At ex duobus imprimis, Cicerone et Clemente Alexandrino, quorum primum alicubi expresso, alterum suppresso nomine laudat, plurima delibauit. Quam multa uero ex Cicerone decerpserit, disces his Hieronymi ad  Magnum uerbis: Quos, Arnobii libros, si legere uolueris, dialogorum Ciceronis, uidelicet de Natura deorum in eis reperies . Que autem ex Clemente Alexandrino auctor noster hausit, ea ex ipsius ad Grecos admonitione mutuatus est. Singula porro, que ex utroque scriptore suos in libros transtulit, cum infra a nobis exponenda sint, his ne eadem repetamus, nunc recensendis supersedendum duximus.

Nulla autem his in libris expressa, aut citato auctoris nomine, testimonia sacre Scripture protulit, nisi illud quod non tam ex sacro aliquo scriptore, quam ex quodam uulgari sermone profectum significat:  »Numquamne illud uulgatum perstrinxit aures uestras: Sapientiam hominis stultitiam esse apud Deum« ? Sumptum enim aliquibus haud immerito uidebitur, ex his Pauli ad Corinthios uerbis: Sapientia huius mundi stultitia est apud Deum . Utcumque autem res se habeat, uix ullum aliud in omnibus Arnobii libris testimonium inuenies, ex sacra Scriptura totidem ipsius uerbis, uel auctoris nomine citatum. Noluit itaque, aperta eiusdem sacre Scripture auctoritate, aduersus ethnicos dimicare, quamuis alii in iisdem aduersus illos disputationibus feliciter usi sint. Suam quippe aduersus homines illam aspernantes, operam perdere haud dubie uerebatur.

Quamobrem pleraque omnia Christi miracula in  noui Testamenti libris descripta, non tam ex illis deprompta, quam ex certa, constanti ac publica fama et omnium confessione probata proponit. At alicubi, ut id obiter obseruemus, de panibus a Christo multiplicatis sic loquitur: »Sequentium se millia quinque, quinque saturauit panibus, ac ne esse prestigie incredulis illis uiderentur et duris, bis senarum sportarum sinus reliquiarum fragminibus aggerebat.« . At in Matthei Marcique Euangelio legimus: Septem panes . . . . et quod superfuit de fragmentis tulerunt septem sportas plenas. Apud Lucam uero: Acceptis quinque panibus . . . . et sublatum est quod superfuit illis cophini duodecim. Denique apud Ioannem: Collegerunt ergo, et impleuerunt duodecim cophinos fragmentorum ex quinque panibus hordeaceis.  . Atqui septem sporte, ut aliqui annotarunt, plus, quam duodecim cophinos capiebant. uide ergo utrum Arnobius, cum hec scriberet, memorie lapsu, nomen sportarum pro cophinorum ibi posuerit.



ARTICULUS Iu. De quibusdam erroribus Arnobio adscriptis.

Nemini certe mirum uideri deberet Arnobium, nondum perfecta diuine Scripture sacrorumque religionis nostre mysteriorum notitia informatum, in quosdam, cum hos libros componebat, impegisse errorum scopulos. Utrum autem iure uel iniuria illorum accusetur, expendendum est. Primus itaque in medium  prodeat Hieronymus, qui ad Tranquillinum hec scripsit in uerba: »Ego Origenem propter eruditionem sic interdum legendum arbitror, quomodo Tertullianum, Nouatum, Arnobium, Apollinarem, et nonnullos ecclesiasticos scriptores; ut bona corum seligamus, uitemusque contraria, iuxta Apostolum dicentem: Omnia probate, quod bonum est tenete« . Ita sane eximius ille uir quedam in Arnobii nostri, sicut et aliorum quorumdam libris cauenda esse nos modeste admonuit.

uerum recentiores quidam non tam equi, atque Hieronymus, in antiquos nostros scriptores animi, audacter affirmant Arnobium non in qualescumque,  sed omnium grauissimos incidisse errores. Ab Heraldo siquidem intolerabilis plane ignorantie et erroris idcirco condemnatur, quod aduersus gentiles disputando, fateatur se nescire qui ueri sint dii. Hec autem sunt Arnobii ad ethnicos uerba: »Qui sunt, inquitis, dii ueri? Ut communi uobis et simplici respondeamus uerbo: Non scimus« . Quem in locum Heraldus: »Enimuero, ait, hec ignoratio tolerabilis non est, atque hinc apparet Arnobium, cum hos libros scriberet, in fidei uel precipuis capitibus fuisse hospitem.« Itane uero Arnobius non tantum in uno ex precipuis religionis capitibus, sed omnium primo ac fundamento, cum hosce libros conficeret, errare potuit? Quid, oro te, toto hoc in opere aliud agit, nisi ut falsos esse gentilium  deos, et unum dumtaxat, quem christiani, illis omnibus commentitiis penitus reiectis, adorabant, Deum demonstret? Nonne inde euidentissime ostendit Christianos plane immerito hanc ob rem ab Ethnicis uexari, et omni suppliciorum etiam dirissimorum genere affici?

Deinde uero cum ethnicis interrogantibus qui sint ueri dii, Arnobius respondet se nescire, rationem continuo reddit, quia illos numquam uiderat. Ex ethnicis autem se audiuisse fatetur eos esse quam plurimos: qui quidem, si uspiam, ut ethnici opinabantur, existant; uel si ueri sint, ut Terentius, haud dubie uarro, credit, debent profecto tales esse quales nominantur, ingeniti, eterni, nichil terrene uoluptatis appetentes, ac qualis est Deus omnipotens,  quem christiani omnes sciunt atque intelligunt Quid ergo hec aduersus ethnicos disputatio, ac nature diuine explicatio habet intolerabile, aut hominis in precipuis fidei capitibus omnino hospitis? Nonne uera est illa Dei omnipotentis idea, explicatio, et descriptio? Porro autem sanam esse auctoris nostri de Deo diuinaque natura opinionem infra euidenter ostendemus.

At, inquies, dicit se non scire qui sint ueri dii, quid hac igitur ignorantia minus tolerandum? Sed quis non uideat, hanc, ut aiunt, esse oratoris figuram, quia, rhetorum more, ex ipsamet aduersariorum confessione falsos nullosque esse gentilium deos coarguit, ac proinde nemini nec sibi cognitam, que nulla esse poterat, illorum diuinitatem.

 Alii profecto plurimi sunt errores de quibus Arnobius postulatur, nimirum de summo Deo, de illius ira, de anima hominis, de peccato, de carnis resurrectione, de penis impiorum, de publicarum calamitatum causa, aliisque religionis christiane documentis. Sed utrum iure uel merito uel immerito horum omnium errorum arguatur, nos infra solito candore examinabimus, ubi de iisdem illis sacre religionis nostre dogmatibus et argumentis disputandi aptior locus nobis sese offeret.



ARTICULUS u. De uariis horum librorum codicibus manuscriptis et editionibus.

Unus tantum nobis superest horum librorum manuscriptus  codex, in locupletissima christianissimi regis nostri bibliotheca asseruatus, ibique numero olim 1344, nunc 3975, notatus. In eo autem septem Arnobii libris adiunctus est Minucii Felicis Octauius, tamquam octauus Arnobii liber. Qua de re atque de huiusce manuscripti codicis antiquitate satis in superiori dissertatione disputauimus . Obseruatum autem a nobis ibidem fuit plurima in hoc codice passim occurrere librarii latine prorsus nescientis errata. Sed in his Arnobii libris longe frequentiora sunt, ac potissimum in propriis aut minus usitatis nominibus describendis indoctus ille scriba sepius crassiusque errauit. Inutilis autem opere foret longissimam errorum illius seriem hic retexere. Multa enim illa errata in uariorum  notis, et multo plura in uariarum lectionum collectaneis, in ultima horum librorum editione publicatis, notantur. Alia tamen ibi pretermissa nobis eosdem libros maiori cura legentibus occurrerunt, que postea, ubi se occasio dabit, indicabimus.

Preter hunc manuscriptum codicem testatur Stewechius alium uetustum, et note perbone , quondam in Flacci Illyrici, ac deinceps Henrici Petrei potestate fuisse, ex cuius uariantibus lectionibus, a Francisco Modio Brugensi I.-C. collectis et ad se missis, Arnobii textum infinitis locis se correxisse, magnique momenti lacunas suppleuisse testificatur. At de huius libri, quem uidere nobis non licuit, antiquitate et elegantia nichil certo statuere possumus. Facta tamen Stewechiane aliarumque  huius operis editionum collatione deprehendimus hunc codicem, alio, quo usi sumus codice regio, non esse multo correctiorem, iisdemque fere semper scatere mendis, fedari transpositionibus et additionibus, ac hiatibus mancum esse et hiulcum.

Ex priore autem manuscripto codice regio prima horum Arnobii librorum editio Rome anno 1542, curis Fausti Sabei Brixiani adornata est, atque ex ea fere omnes postea prodierunt. Secunda uero Basilee apud Frobenium, anno 1546, excussa fuit studio Sigismundi Gelenii, qui plures superioris editionis errores ab iis, qui in legendis priscis caracteribus exercitati non erant, in Arnobii textum intrusos se correxisse affirmat. Cum uero ille taceat utrum ex  manuscripto codice aliquo textum emendauerit, nonne inde colligi potest hunc ipsum suis tantummodo coniecturis tentasse medicam iis adhibere manum? Rursus uero hi Arnobii libri ex iisdem Frobenianis typis anno 1560, in eadem urbe, ac postea Parisiis anno 1570, in uulgus exierunt.

Theodorus subinde Canterus nouam illorum, ad manuscripti regii, ut ille ait, fidem, et Clementis Alexandrini auxilio castigatam, editionem Antuerpie apud Plantinum, anno 1582, excusam publici iuris fecit. Fatetur autem se aliquando, ubi meliora non suppetabant, uarias Gelenii, quem coniecturis tamen nimium indulsisse arguit, secutum fuisse lectiones.

 Dehinc quadragesimo post diuulgatam Rome primam horum librorum editionem, anno Christi nimirum 1583, Fuluius Ursinus aliam in eadem urbe curauit in lucem proferri. Palam autem declarat se Ioannis Baptiste sighicelli, et Petri Chiaconii hispani emendationibus adiutum, in ea plurimas Germanorum, qui Arnobii textum infinitis locis pro libitu et arbitrio corruperant, deprauationes atque immutationes correxisse. Nihil tamen in auctoris textum se recepisse testatur, nisi quod manifestissime atque ulla absque controuersia uerum erat, ac multorum comprobatum iudicio. Que uero non ita certa uidebantur, ea adiunctis ad coniecturas confirmandas breuibus quibusdam animaduersionibus, in ora notasse paginarum.

 Duas Gebhartus Elmenhorstius huius Arnobiani operis editiones, unam Hannouie, anno 1603, alteram maiori charactere et uolumine, Hamburgi, anno 1610, diuulgauit. Nos autem monitos in priori editione facit  se, adhuc adolescentem, his edendis libris impendisse operam, ac suo exemplari cum Fuluii Ursini editione diligenter collato, eos reddidisse ornatiores. Quod autem qualeue fuerit illud exemplar, penitus silet. At in preuio ad secundam editionem monito declarat se in ea recensenda usum fuisse uetusto codice Francisci Sabei Brixiani, anno 1542, romanis typis edito. Ubi uero hic corruptus erat, ad excerptas mss. et doctorum emendationes se confugisse, atque his adminiculis libros Arnobii innumeris neuis purgasse asseuerat; ita tamen  ut raro illius textui aliquid inseruerit. Aperte nichilominus declarat plurima adhuc superesse falsa et corrupta loca, que quidem, cum sine melioris codicis ope intelligi nequeant, ea intacta et felicioribus ingeniis corrigenda reliquit. Sed ille nobis non indicat qui fuerint codices illi, ex quibus excerpte sunt uarie ille lectiones. At mss. et doctorum nominibus nichil aliud preter regie bibliothece codicem, et superioribus editionibus prefectos, atque obseruationum quorumdam auctores significasse proculdubio uidetur.

Aliam eorumdem librorum editionem, Antuerpie anno 1604 publicatam, Godeschalci Stewechii labori debemus . Hanc ille uariis lectionibus ueteris manuscripti,  sicuti obseruauimus, a Modio missis, non tantum auctiorem multis in locis, sed emendatis etiam innumeris erroribus meliorem se fecisse affirmat. Diuersas autem siue libri manu exarati, siue aliarum editionum lectiones paginarum ascripsit margini: atque idem, quemadmodum ille monet, facturus erat in iis, que Ursini editio bene restituta pre se fert, si tantum aliena a suis ille secreuisset, neque omnia, ut sua, uno eodemque iure usurpasset. Anno autem 1634, Leander de Sancto Martino Ordinis, sancti Benedicti monachus, et congregationis anglicane eiusdem ordinis preses generalis, eamdem Stewechii editionem nouis typis Duaci recudi curauit. Sed ei nichil adiecit aliud, quam paratitla, seu breues  summulas, quibus explanatur obscurus Arnobii textus, erroresque eius notantur.

Desiderii Heraldi opera et studio noua horum librorum editio Parisiis, anno 1005, ad Romanam, uti ille loquitur, castigata, et quibusdam locis ex manuscripto regio aucta et emendata diuulgata est. Sed ille maius in notis scribendis, quam in emendando Arnobii textu, posuit studium. Nos autem commonefacit se ad id impulsum fuisse, quia plurimi suo tempore instaurandis humanioribus litteris eo feliciorem, quo maiorem, sacris uero et ecclesiasticis illustrandis aut minimum, aut nullum laborem impenderant. Persuasum itaque habuit longe utilioris esse opere ad edenda et explananda ueterum Ecclesie Patrum scripta conuertere animum. Primum  itaque de publicandis et emendandis Tertulliani libris cogitauit. Sed laboris magnitudine deterritus, maluit in arnobianis facere periculum: »Atque rem, inquit, ita sum adorsus ut, currente mense, ab instituto opere secundo, ad libri calcem perductum me senserim« .

Postea anno 1651, hi septem auctoris nostri libri Lugduni Batauorum, cum recensione, uti in titulo inscribitur, uiri celeberrimi, et integris omnium commentariis publicati fuerunt. Sed tametsi reticeatur huius uiri nomen, Thysius nichilominus hanc editionem ex parte procurasse dicitur. In ea porro quantumuis omnium accuratissima uenditetur, plures deprehendimus non solum typographorum lapsus, sed quedam etiam uerba penitus omissa.

 Ultima illorum editio a Priorio Cypriani operibus, anno 1666 adiecta est. uerum cum hec sicut et superior ad antiquas dumtaxat editiones adornate sint, iisdem proculdubio aliisque nouis typographorum mendis uitiisque adsperguntur ac coinquinantur.

Quamuis ergo singuli quique editionem, cui prefecti fuere, plurimum extollant, atque infinitas aliorum maculas eluisse audacter adseuerent, constat nichilominus nullam ad nos peruenisse plane perfectam, et omnibus numeris absolutam. Talis autem numquam confici poterit, nisi preter memoratum a nobis regis nostri christianissimi, ac forte alterum manuscriptum codicem, alii a librariis accuratius scripti reperiantur. Si qui uero ex bibliothecarum forulis alicubi erui possint, cum editis diligentissime  componendi sunt; atque ut tollatur textus, quoad fieri poterit, confusio, in capita et sectiones distingui, claraque capitum et sectionum argumenta proferri debent.



ARTICULUS uI. De uariorum in hos libros notis et obseruationibus.

Plures arnobianis libris edendis prepositi, atque alii etiam uiri docti notas in eos et obseruationes ediderunt. Primum enim Latinus Latinius paucas in illos cum uarias lectiones tum obseruationes et notas reliquit . Sed nichil aliud nobis exhibet quam suas aliorumque quorumdam coniecturas. Meursius deinde anno etatis  sue decimo nono, Christi autem 1598, Criticum arnobianum, Lugduni Batauorum typis elzeuirianis impressum edidit. Nos autem monitos facit se Cantero, qui eadem meditabatur, nisi eius permissu, preire noluisse, ne falcem suam in alienam messem iniecisse argueretur. Eo porro in opere non alio fere collineauit, quam ut arnobiani textus errores absque ullo codice inedito, sed proprio marte, iuuenilique ingenio emendaret. Fatetur tamen a se impetrare non potuisse, quin labori intentus, eoque incitatus, aliquando extra propositos excurreret limites. Quam felici autem successu id egerit, probant certe tot eruditi scriptores, qui postea manuscriptorum auxilio innumera textus auctoris nostri menda et uulnera sanare conati, illum adhuc erroribus  quamplurimis deformatum relinquere coacti sunt.

Quapropter is arnobianus criticus, a Meursio elucubratus, Theodorum Canterum non deterruit ab edendis in Arnobii libros notis et obseruationibus, quas antea, uti diximus, diuulgare decreuerat. Emendati autem a se, aut emendandi textus arnobiani rationem in eis reddit, ac multa indicat, que Arnobius ex Clemente Alexandrino potissimum desumpsit. Pauca autem explicat, utroque fatetur alia longe plurima superesse, que copiosiore interpretatione indigebant. Quam ob causam amplissimum in hos Arnobii libros commentarium breui se editurum pollicitus est. Sed utrum fidem liberauerit, aut cur promissis non steterit, nobis hactenus incompertum.

 Scripsit etiam Stewechius duplicis generis in auctoris nostri libros animaduersiones, quarum prime ab eo syllabus electorum, secunde electa appellantur. In posterioribus plura Arnobii uerba et sententias uel ex ingenio et membraneis, uti ait, codicibus emendare et illustrare, uel aliorum scriptorum auctoritate confirmare pro uirili parte sua connititur. Syllabus uero electorum est totius operis, ut hec fert inscriptio, compendium, quod nichil tamen aliud, nisi quorumdam uerborum explicationem, et nonnulla in his Arnobii libris notatu digna exhibet.

Quemadmodum uero Elmenhorstius duas publici iuris fecit eorumdem Arnobii librorum editiones, ita uniuscuiusque uariis notis illustrande onus suscepit.  In prima autem editione breuissimis annotationibus uarias textus Arnobii lectiones indicat, aut eius dicta citatis sepe aliorum auctorum libris, et raro uerbis corroborare molitur. Quapropter in secunda editione alias, his plerisque omnibus relictis, diuulgauit. Lectorem uero suum admonet se in nouis illis obseruationibus id potissimum egisse, ut sensum auctoris, ubi obscurior est, tam breuiter, quam aperte explicaret et interpretaretur . Sed quamuis breuitati se studuisse profiteatur, constat tamen in animaduersionibus illis multa inueniri superuacanea atque inutilia, quibus res clarissime ac notissime, ulla absque necessitate exponuntur confirmanturque. Plura etiam reperies  extra aleam, et auctoris propositum, nec pauca quidem que ad grammaticam tantum pertinent, et quibus similia arnobianis uerba quandoque exhibentur. Erroris quoque auctorem nostrum nonnumquam arguere non ueretur, an merito uel iniuria, postea uidebimus. Postremo ingenue confitetur plurima se pretermisisse, que falsa, corrupta et obscura sunt.

Longior uero est in suis animaduersionibus et notis Heraldus, sed frequentius quam Elmenhorstius, ab auctoris proposito digreditur. In his enim data citati a se alicuius scriptoris occasione, ultra laudati textus emendationem uel explicationem nimium excurrit, pluraque congerit ad clara Arnobii uerba inutiliter explicanda. Neque tamen negabimus  in illis sepe eius eruditionem eo magis emicare, quo breuiori, sicuti diximus, temporis interuallo totum opus se perfecisse adseruit.

Duos Bulengerus in Arnobium Eclogarum libros Tolose, anno 1612, edidit. In primo uariis tam sacrorum, quam prophanorum scriptorum testimoniis quedam stabilit ac confirmat, que in Arnobii libris scripta legimus de Deo, eius attributis, et humane anime incorporea immortalique natura. Sed magno silentio plura alia preteriit que uel paulo liberius, uel obscurius ab illo dicta fuisse multi conqueruntur.

Secundo Bulengerus suo in libro hec citat Arnobii uerba: »Ridetis temporibus priscis Persas fluuium coluisse, memoralia ut indicant scripta;« atque  etiam illa: »Et inter Assyrios et Bactrianos, Nino quodam Zoroastreque ductoribus, non tantum ferro dimicaretur, et uiribus, uerum etiam magicis et Chaldeorum ex reconditis disciplinis« . His uero dumtaxat Arnobii uerbis, tamquam huius secundi libri sui themate et argumento propositis, multa undique colligit et accumulat de Persis, Medis, Parthis, Assyriis, Babyloniis, Magis, Chaldeis, illorumque moribus, diis et sacris, que a Barnaba Brissonio in suo de imperio Persarum libro omissa fuerunt. Sed quis non uidet hec omnia non magis Arnobium nostrum spectare, quam Clementem Alexandrinum, et alium quemlibet scriptorem, qui eadem, atque etiam longe plura de iisdem populis memorie prodiderunt? Huc  accedit, quod ea omnia que idem Bulengerus non sine labore et uigiliis se compilasse dicit, nichil fere ad illorum aliorumue Arnobii uerborum conducunt aut explicationem, aut intelligentiam.

Porro autem ex his que a nobis citra tot uirorum, quorum labores et eruditionem laudamus, uituperationem obseruata sunt, nemo sane, uti putamus, diffitebitur plura in Arnobii libris obscura ac difficillima de uariis rebus prophanis, ac precipue christiana religione, sacrisque illius dogmatibus loca reperiri, que ab omnibus pretermissa, maiore tamen, quam cetera omnia expositione indigent. Ad ea igitur explicanda et confirmanda, aut improbanda et reiicienda totius nostri, qualecumque sit,  ingenii uiribus, ac solito more nostro et candore connitendum est.



CAPUT III. Noue in Arnobii libros obseruationes, ac primum examinatur quibus argumentis Arnobius ueritatem christiane religionis demonstrat.



ARTICULUS I. Quomodo Arnobius christiane religionis ueritatem, prius a pluribus assertam, nec uindice indigentem, uariis Christi discipulorumque eius miraculis uindicet.

Precipuus Arnobii in scribendis his, uti uidimus, libris scopus finisque fuit, ut christiane religionis ueritatem uariis argumentis tam euidentibus, quam  certis et inuictissimis, demonstraret. Quamuis enim sanctissima illius mysteria et documenta sint altissima, omnemque humane mentis captum superent, nulli tamen sane mentis homini dubium esse potest quin plurima nobis suppetant certissima rationum momenta, pluresque presto sint, quas philosophi appellare solent demonstrationes, quibus illius ueritas, atque adeo supersitiosi ethnicorum cultus falsitas manifestissime comprobetur. Eas autem Theologi scolastici motiua credibilitatis uocare maluerunt, que quidem prima sunt religionis nostre fundamenta et bases, quibus positis, ad omnia eius mysteria, quantumlibet obscura, firmissime credenda necessario impellimur ac cogimur.

Ex eis uero quedam selegit Arnobius, illaque  duxit ex Christi discipulorumque eius miraculis, ex crudelissimis martyrum suppliciis, ad acerbissimam usque mortem constantissime toleratis, atque ex christiane doctrine per uniuersum terrarum orbem celerrima propagatione. At hec, quibus tamen alia adiungere poterat, ad religionis nostre ueritatem manifestissime demonstrandam satis superque sibi sufficere haud immerito arbitratus est.

Primum autem aperte declarat, se ad ea retractanda non ideo mentem appulisse, quod christianam religionem hac sua opera aut defensione indigere crediderit . Persuasum siquidem habebat hoc argumentum ab eximiis excellentibusque uiris, puta Iustino martyre, Athenagora, Theophilo Antiocheno, Tatiano, Clemente Alexandrino,  de quibus nos in superioribus Apparatus nostri libris, aque etiam a Tertulliano, Origene, aliisque pluribus abunde tractatum; atque doctis tot tantorumque uirorum scriptis ac lucubrationibus christianam religionem a falsis ethnicorum criminationibus plenissime uindicatam. Quin immo pro certo semper habuerat illam ullo sine uindice et defensore firmam et inconcussam se ipsa stare, nec ullis umquam quorumlibet aduersariorum suorum uiribus, artibus, dolis, machinis posse labefactari ut conuelli: »Suis  illa, inquit, contenta est uiribus, et ueritatis proprie fundaminibus nititur; nec spoliatur ui sua, etiamsi nullum habeat uindicem; immo si lingue omnes contra faciant, contraque  nitantur, et ad fidem illius abrogandam contentionis unite animositate conspirent.« Defensionem itaque illius se suscepisse dicit, non ideo quidem, quod ipsa patrocinio alieno egeat, sed ne illa improbis calumniatoribus, capitalibusque eius inimicis, aliquando cessisse uideretur. Examinanda itaque a nobis sunt illa argumenta, quibus hec ille asserit ac demonstrat.

Primum autem ab eo desumitur ex Christi, discipulorumque eius miraculis, que profecto non ficta, sed uera; non clam, sed aperte; non uno eodemque semper modo, sed innumeris pene modis; non uno in loco, sed in omnibus mundi partibus edita fuerant. Tot enimuero tantaque miracula sine extraneo adminiculo, aut illius superstitiosi cultus obseruatione,  palam et ante omnium oculos effecta, ueri tantum Dei, qui nec falli nec fallere potest, uirtute, non sane ad falsitatem aliquam, sed ad ueritatem adstruendam, fieri possunt. Atqui certum est illa a Christo eiusque nomine facta fuisse, ut comprobaret fundate a se religionis ueritatem, aliasque omnes falsas radicitus exstirparet. Itaque hisce miraculis quilibet, stulta obstinatione non penitus obcecati, ueritatem christiane religionis agnoscere uolentes nolentes coguntur.

Arnobii autem ipsius hanc esse argumentationem, si dubites, ex ipsius uerbis accipe: »Nulla maior est comprobatio, quam gestarum ab eo,« Christo scilicet, »fides rerum, quam uirtutum nouitas, quam omnia uicta decreta, dissolutaque fatalia, que populi  gentesque suo geri sub lumine, nullo dissentiente uidere, que nec ipsi audent falsitatis arguere, quorum antiquas, seu patrias leges uanitatis esse plenissimas, atque inanissime superstitionis ostendit« . uides sane quomodo ille rectissime concludat publicis Christi miraculis, que gentiles falsitatis arguere numquam potuerunt, non christiane tantum religionis adseri ueritatem, sed ethnice etiam falsitatem euidentissime probari.

Tanti uero ponderis est hoc argumentum, ut eo penitus conuicti gentiles quam plurimi, relictis patriis superstitionibus, et impio deorum suorum cultu reiecto, nomen christiane religioni sponte dederint: »uirtutes,« etenim, »sub oculis posite,« uerba adhuc sunt Arnobii »et inaudita illa uis rerum, uel  que ab ipso fiebat palam, uel ab eius preconibus celebrabatur in orbe toto, ea subdidit appetitionum flammas, et ad unius credulitatis adsensum mente una concurrere gentes et populos fecit, et moribus dissimillimas nationes« . Quis autem inde non perspiciat inaudita hactenus Christi discipulorumque eius miracula tanti ad probandam fidei christiane ueritatem fuisse roboris, tanteque efficacitatis, ut innumeros homines, toto terrarum orbe dispersos, huicque christiane religioni antea prorsus oppositos, ad eam lubentissime suscipiendam adduxerint?

Que autem fuerint illa Christi miracula, breuiter Arnobius recenset . Quoslibet, inquit,  surdos, aut mutos, aut quouis morbo, febre, fame, cecitate, claudicatione, hydropisi, lepra, profluuio sanguinis, paralysi, aliisque egritudinibus laborantes sanauit, maris uentorumque sedauit procellas, illius undas sicco calcauit pede, secretas cognouit hominum cogitationes, alios atque etiam semetipsum a morte reuocauit ad uitam; post resurrectionem se uidendum prebuit, et cum discipulis conuersatus est; denique ut auctoris nostri uerbis utamur: »Cuius nomen auditum fugat noxios spiritus, imponit silentium uatibus, aruspices inconsultos reddit, arrogantium magorum frustrari efficit actiones, non horrore, ut dicitis, diuinitatis, sed maioris licentia potestatis« . Quis autem non uideat quam ualidum sit hoc argumentum, quo ille non solum  ueritatem christiane religionis, sed supremam quoque Christi, ut infra ostendemus , diuinitatem plane demonstrat?

Urget adhuc, tamque constanter, quam uere adseuerat Christum discipulis suis, etsi egenis, infirmis, et imperitis dedisse eadem prorsus miracula faciendi potestatem; qua quidem non in Iudea tantum, sed in uniuersis totius orbis terre partibus innumera fecerunt, quibus infiniti pene homines ad profitendam christianam fidem sunt adducti: »Enumerari enim possunt,« inquit ille, »atque in usum computationis uenire, ea que in India gesta sunt, apud Seras, Persas et Medos, in Arabia, Aegypto, in Asia, Syria, apud Galatas, Parthos, Phrygas, in Achaia, Macedonia, Epiro, in insulis et prouinciis  omnibus, quas sol oriens atque occidens lustrat, ipsam denique apud dominam Romam, in qua, cum homines sint Nume regis artibus atque antiquis superstitionibus occupati, non distulerunt tamen res patrias linquere, et ueritati coalescere christiane?« .

Nihil ergo insana quorumdam gentilium temeritate absurdius, qui hec miracula falsa fuisse garriebant. Fieri enim non potuit, ut tot gentes, tam diuerse nationes a se inuicem remotissime, ac Romani ipsi, summa rerum potiti, ad falsa sectatorum Christi miracula pro ueris agnoscenda conspirauerint. Quid etiam, quod innumeri illi ex tot gentibus homines tam bardi, hebetes, et stolidi dici non possunt, ut que non uiderant miracula, se uidisse non  solum fingerent, sed inaudita hactenus fictione inescati, repudiatis patrum ac popularium suorum quibuscum feliciter uiuere poterant, superstitionibus, institutam a Christo seueram uiuendi rationem, non sine certo capitis periculo amplexarentur . Certum igitur fixumque esse debet illos miraculis dumtaxat apertissimis, et luce ipsa clarioribus, prebuisse adsensum.

Arnobius porro Rome, quam propter summum suum imperium dominam uocat, mentione facta, illud proponit miraculum, quo Petrus apostolus de prostrato Simone mago triumphasse perhibebatur: »uiderant,« ait , »currum Simonis magi, et quadrigas igneas, Petri ore difflatas, et nominato  Christo, euanuisse. uiderant, inquam, fidentem diis falsis, et ab eisdem metuentibus proditum, pondere precipitatum suo, cruribus iacuisse prefractis: post deinde perlatum Brundam, cruciatibus et pudore defessum, ex altissimi culminis se rursum precipitasse fastigio.« Scimus quidem hoc miraculum ab alicuibus aut uocari in dubium, aut penitus negari. Etenim hec historia ab pseudepigraphis, ut aiunt, libris, hoc est proculdubio, Constitutionibus apostolicis desumpta , uarie a uariis scriptoribus narratur. Deinde uero Rome ualde incerta fuit fama illius miraculi, ac de illo Iustinus martyr, Ireneus, aliique antiquissimi scriptores penitus siluerunt.

Sed hec eadem historia a Cyrillo Hierosolymitano  his describitur uerbis: »Petrus et Paulus, Ecclesie prefecti, Simonem sese Deum ostentantem, talemque existimatum, confestim morte affecerunt. Nam cum Simon in erem demoniorum uehiculo ferretur, genibus prouoluti serui Dei . . . . . contentionis telum precum interuentu in magnum eiaculati sunt, et in terram eum deiecerunt . . . . . e sublimi ere deum illum habitum in terram deiecerunt ad inferos deprimendum« . Litteris quoque consignauerunt hoc factum, sed multo breuius, Ambrosius, Augustinus, Isidorus Pelusiota, Theodoretus et Maximus Taurinensis . Quis autem dubitandi locus esse potest, quin hi aliique antique ac uarie etatis scriptores persuasum habuerint uerum esse hanc historiam? At tametsi in ea aliquid falsi, uel si pertinacius uelis, nichil prorsus ueri esset; non inde tamen arnobiani argumenti uis aut robur ullo plane modo minueretur. Christiane siquidem religionis ueritas non hoc quidem solo miraculo ab illo probatur, sed ex aliis plane innumeris, que a Christo Domino eiusque discipulis facta fuisse nemo, uti diximus, nisi inuicta prorsus obstinatione obcecatus poterat inficiari. At ex iis omnibus auctor noster tanta certitudine quanta euidentia concludit ueram esse solam christianam religionem.



ARTICULUS II. Quomodo Arnobius argumenta diluat, quibus gentiles omnia Christi discipulorumque eius miracula infirmare tentabant.


Nihil est tam certum et euidens, quod homines ingeniosi, a recto ueritatis tramite aberrantes, aut dubium facere, aut obscurare, aut negare malignis artibus non moliantur. Non mirum itaque si quidam post Christi, discipulorumque eius mortem, illorum miracula, tametsi coram infinitis prope modum ethnicis, et in eorum gratiam edita, infirmare ac negare tentauerint. uerumtamen ethnici primo Ecclesie nostre nascentis tempore tot tantaque miracula, tam certis, quam innumeris confirmata testibus, falsitatis arguere,  uti ait Arnobius, numquam ausi sunt .

Post hec autem, audaciores facti, obiiciebant hec ipsa miracula ab euangelistis, aliisque auctoribus scripta fuisse mendaciter, aut in immensum exaggerata. Quin immo plura, inquit Arnobius, et Christi, et discipulorum eius miracula ab iis sunt omissa, nec omnia litteris mandari potuerunt. Si que uero aliis in scriptis, id est, proculdubio in pseudeuangeliis posteritati commendata leguntur, hec demonum aut hominum illis similium maleuolentia et fraudibus addita, interpolata, mutata detruncataque fuerunt, ut, si fieri posset, tam mirabilium gestorum eleuarent auctoritatem. Quid uero, quod gentiles nichil contra sacrorum scriptorum nostrorum fidem  ullo modo obiiciebant, quod aduersus illorum scriptores pari immo potiori iure obiici non posset? Preterea, ueridici auctores nostri tanto animi candore, tantisque ueritatis luminibus miracula Christi descripsere ut nullus nec Iudeus, nec gentilis, quantumlibet christianorum inimicus, iis quando facta sunt, refragari ausus fuerit.

At scripta nostra, inquiebant ethnici, libris christianorum longe antiquiora sunt, ac proinde fide digniora. Quasi uero, respondet Arnobius, omnes ex turpissimis falsissimisque deorum fabulis non agnoscant earum antiquitatem absurdissimorum errorum fecundissimam fuisse matrem et originem. Deinde uero, cum recentiorum actorum facilius quam antiquiorum, falsitas deprehendatur, tante profecto temeritatis  scriptores nostri esse non potuerunt, ut recentia miracula, et hactenus inaudita, tamquam uerissima predicarent, quorum falsitatem eo citius gentiles cognouissent, quo magis non solum noua, insuetaque erant, sed iis etiam falsa illorum religio funditus euertebatur Tunc tamen ea acta, aut scripta cum primum uiderunt, quantauis admiratione obstupefacti, nichil contra, nisi forte amentes quidam mutire ausi sunt.

Urgebant adhuc ethnici scripta christianorum ab indoctis et imperitis hominibus profecta solecismis scatere, ac uitiosa locutione fedari . Non facile igitur fidem iis habendam. Quid ergo, ait Arnobius? numquid ueritas quolibet sermone, etiam magis barbaro, enuntiari non potest?  Contra certe eo magis fides scriptoribus nostris tribuenda est, quo magis ii sermone simplici, et absque ullo uerborum fuco et lenocinio locuti sunt. Nullum quippe orationis ornamentum, nullum artificium ueritas desiderat . Denique sermonis ornamenta, suspicantes, uti ait Arnobius, adiuuant; id est, eorum, qui de aliqua re dubitant, augent et dubitationem, et suspicionem. Timendi enim tunc locus est, ne ueritas his ornamentis, atque orationis leporibus obruta penitus, aut repulsa sit, et in eius locum falsitas substituatur. Plura autem his, que dicta sunt, et adhuc dicentur plane similia Lactantius tradidit, uti suo loco uidebimus .

 Tanto horumce argumentorum pondere oppressi gentiles eo tandem insanie et impudentie deuenerant, ut hec miracula a Christo magicis artibus ac prestigiis facta fuisse nobis obiicere non timuerint: »Magus fuit,« eorum uerba sunt ab Arnobio memorata,« clandestinis artibus omnia illa perfecit, Aegyptiorum ex adytis Angelorum potentium nomina, et remotas furatus est disciplinas« . Sed hec uetus gentilium criminatio, sepius repetita, semper confutata est. Quis enim ignorat illud Christo a Iudeis obiectum, quod Beelzebub nomine demonia eiiceret. Quam quidem calumniam etsi Christus dominus abunde confutasset, eam tamen ethnici postea contra eius discipulos immani prorsus et intoleranda temeritate refricare non dubitauerunt.  Nam ut alios bene multos pretereamus, Celsus, teste Origene, »Seruatorem accusat, quasi magicis artibus miracula fecerit« . Garriebat siquidem, ut idem Origenes postea testificatur, »cum clam educatur, et in Aegypto mercede famulatum, peritum eius gentis artium inde reuersum, quibus fretus, pro Deo se haberi passus sit« . Dehinc fingit impius uir se credere reuera facta fuisse a Christo, que dicebantur, miracula, sed hec communia facit , , . Cum prestigiatorum operibus, qui mirabiliora pollicentur, et cum circulatorum factis in medio foro prestitis, qui ab Aegyptiis  ea didicerunt .

Sed impudentissimam calumniam tam facile Arnobius, quam Origenes, diluit penitusque dissoluit. Primum enim ille respondet nullum magum aliquid umquam uel millesima parte fecisse, quod Christi miraculis consimile sit. Christus enimuero sine ulla, inquit auctor noster , ui carminum, aut herbarum et graminum succis, sine ulla sacrorum libaminum ac temporum obseruatione, sine ullis plane artibus, que numquam non a Magis adhibebantur, sed sola nominis sui potestate et inuocatione, uel leui tactu miracula edidit. Eadem quoque responsione Origenes stupendam Celsi audaciam comprimit frangitque: »Licet hoc argumentum,« inquiebat ille , »de modo, quo iehsu hec fecerit, insolubile uideatur; constat tamen christianos nulla exercere incantamenta, Iesu dumtaxat nomine contentos, et dictis aliis, quibus secundum sacram Scripturam fides adhibeatur.« , , .

Deinde uero tanta Christus miracula patrando, ait Arnobius, nichil hominibus nisi felix et faustum, utile prorsus et salutare contulit. Contra uero Magi iis suis, que putabantur, miraculis nichil nisi illicitum, infelix, noxium, perniciosum, hominibusque et belluis exitiale prestiterunt. Si quid autem utilitatis  uiderentur afferre, hoc non accidit illorum, sed aliorum, id est, demonum, a se inuocatorum potestate: Quis hoc nesciat,« Arnobii uerba sunt, »aut mortiferam immittere, quibus libuerit, tabem, aut familiarium disrumpere caritates, . . . . . aut in curriculis equos debilitare, incitare, tardare, aut uxoribus et liberis alienis, siue illi mares sint, siue feminei generis, inconcessi amoris flammas, et furiales immittere cupiditates: aut si utile aliquid uideantur audere, non propria ui posse, sed eorum quos inuocant potestate« .

Et hec quidem mirum profecto in modum his adhuc confirmantur Origenis aduersus Celsum uerbis: , , , , ,  . , , . , , Antichristorum, et ad similitudinem Iesu discipulorum uirtutem suam exercere conantium miracula prodigiaque appellantur mendacia, omni deceptione iniustitie, ad perdendos homines efficacia. Miraculorum autem Christi eiusque discipulorum fructus erat, non deceptio, sed salus animarum. Quis enim probabiliter diceret emendationem uite, quotidianosque a uitiis ad uirtutem profectus, nasci e deceptionibus? . Longius foret totum hunc Origenis locum describere: sed eum si integrum legere uolueris, lectionis te proculdubio  non pigebit.

Tertio Christus tot miracula, pergit Arnobius , non uana utique ostentatione edidit, sed ut operum benignitate duros, atque incredulos homines ad ueram Dei cognitionem et cultum adduceret: magi uero, ut ab hac cognitione et cultu auersos, ad nefariam falsorum deorum uenerationem inducerent, aut inductos cogerent in ea semper perseuerare. Denique tantum abest, ut Christus aliquid ulla arte magica fecerit ; quin potius illam omnem sic condemnauerit, ut Arnobius, sicuti iam uidimus, inter miracula eius computet, antiquata ab illo cuncta demonum, uatum, haruspicum, et magorum artificia.

 Neque absimili plane modo Origines Celso respondet: () , . , . Ego uero non intelligo quomodo magus potuisset dare operam, ut persuaderet unumquemque ita suas actiones moderari, ac si redditurus esset rationem Deo iudici; atque ita discipulos suos instituere, quibus erat usurus ministris sue doctrine . Tum postquam uera miracula ab eius discipulis factitata fuisse probauit, hec continuo subiecit: ,  () . Quod si patrabant ipsi quoque prodigia, quomodo probabile est magos se exposuisse tot periculis, qui doctrinam induxerunt, magicam artem penitus detestantem. Post hec, eodem rursus modo Celsum, eadem repetentem, refellit, totamque suam disputationem hunc concludit in modum: Quis sane mentis conferat eum, Christum, cum prestigiatorum proposito, ac non potius credat iuxta oracula Deum esse conspectum in humano corpore, ut in nostrum genus exerceret beneficentiam. , , , , , . 

Plura sane egregia, et lectu digna hoc ipsum in  argumentum disputat Eusebius: sed quia longius esset ea hic describere, ad eius te mittimus librum, quem quidem si adire et peruolutare te non tedeat, legisse minime penitebit .



ARTICULUS III. Quam absurde Ethnici obiicerent eadem aut similia a diis suis, atque a Christo facta fuisse miracula.

Pertinaciores ethnici ad extrema redacti, nec cedere umquam uolentes, instabant eadem a diis suis, que a Christo edita miracula. Unum enim ex eis disputantem Arnobius sic inducit: »Frustra tantum  adrogas Christo, cum sepe alios sciamus deos et laborantibus plurimis dedisse medicinas, et multorum morbos, ualetudinesque curasse.« . Nullius itaque, inquiebant, illud christianorum argumentum est ponderis, aut si quid uirium habeat, eo quoque ueram esse nostram religionem conficietur. Dii enim nostri non minora quam Christus miracula ediderunt.

Sed hec Ethnicorum reprehensio ab Arnobio nostro facillime euertitur . Esto enim, inquit ille, quod postea utrum uerum sit examinabitur, quedam dii miracula fecerint: nonne certo certius est nullum ab ullo gentilium deo, quemadmodum a Christo domino, sine ullo medicamine, aut ulla, uti supra diximus, externa alia re adhibita,  sed solo illius nomine, aut leuissimo tactu editum fuisse miraculum?

Preterea etiamsi hominem aliquem quibusdam remediis aut externis rebus ab aliquo gentilium deo sanatum esse probaueris, quot, Deus bone! ostendi possunt millia hominum, qui postquam in templis Aesculapium aliosque deos sepius repetitis, ac continuis precibus inuocarunt; nullum tamen morbo suo inuenere remedium, sed aut peius se habuerunt, aut mortui sunt, nec umquam ullus ex istis ullius dei opera a morte ad uitam reuocatus est ?

Simili etiam modo Cyrillus Alexandrinus, Iuliano  imperatori respondet. Obiiciebat enim celeberrimus ille Apostata nichil Christum memoratu dignum egisse; nisi in Bethsaide pagis cecos, claudosque curasse, et adiurasse demonio correptos, pro magno aliquo facinore habeatur. Cyrillus uero hanc insulsam cauillationem sic refellit. Negat primo tam pauca miracula facta fuisse a Christo, atque multo plura, et admiratione longe digniora edita demonstrat. Petarum deinde principis testimonio plane conuincit nullum umquam mortuum hominem, neque a Ioue, neque ab ullo alio Ethnicorum deo ad uitam fuisse excitatum:  , , , , ,  , .

, ,
,
.
Quamquam tuum illum supremum Iouem, aliosque cum ipso, quos tu deos esse contendis, infirmiores inueniemus, quam ut mortis laqueis implicitos eripere queant, qua in re nos confirmat petarum princeps his uerbis:

uerum enimuero mortem omnibus communem, neque dii ipsi,
Etiam ab amato uiro possunt arcere, quandocumque tandem
Fatum perniciosum corripuerit aspere mortis.
Sed hec fusius prosequitur Origenes, quem adire  cuilibet facie est .

Neque sibi porro Arnobius opponi sinit deos non malis hominibus, sed bonis tulisse auxilium. Nam Christus, qui mortuis uitam reddidit, omnibus et bonis et malis, quod diuine est potestatis, ullo absque discrimine opitulatus est. Quid uero, quod qui egris ob merita opem a diis ferri dicit, is in dubio relinquit utrum ille, cui subuenitur, fortuito sanatus non fuerit, et alius non subleuetur, quia morbus non potuit ulla deorum ope curari.

uerum Arnobius longe adhuc acrius et uehementius aduersarios suos premit , urgetque Christum non modo plurima patrasse miracula, sed eadem omnino, sine ullo fuco aut auxilio externo,  suoque tantum nomine faciendi piscatoribus, opificibus, rusticanis, aliisque, sicut antea dicebamus, id genus hominibus, dedisse potestatem. Que autem illa fuerint, breuiter recenset, et cum Christi miraculis componit, atque inde concludit nichil quidquam admirabile ab eo gestum, quod illis faciendum non concesserit. Tum deinde sic argumentatur: »Transcribere posse in hominem ius tuum; et quod facere solus possis, fragilissime rei donare, et participare faciendum, supra omnia site est potestatis, continentisque sub sese est rerum omnium causas, et rationum facultatumque naturas.« Diuina ergo potestate, non magica uirtute Christus discipulis miracula, suis paria, edendi potestatem tribuendo, et se  uerum Deum, et religionis sue ueritatem inuictissime comprobauit.

Et certe neque Iupiter ulli umquam mortalium seu Curioni, seu pontifici maximo, seu Flamini Diali; neque ullus magus, siue Armenius, siue Pamphilus, siue Zoroastres tanta, ut Christus discipulis suis miracula patrandi, immo nec minimum morbum depellendi, facultatem umquam largitus est .



ARTICULUS Iu. Quomodo ex tota hac disputatione euertantur insulse Socianorum, et atheorum aduersus Christi, et discipulorum eius miracula argumentationes.

Quibus argumentis adsertam ab Arnobio uidimus miraculorum a Christo eiusque discipulis editorum  ueritatem, iisdem certe recentiorum quorumdam socinianorum, et aliorum, qui christiani audire uolunt, opiniones, siue potius opinionum portenta funditus euertuntur. Nam hi ipsismet ethnicis deteriores uno eodemque calami ductu omnia siue a Christo domino, siue a quolibet alio edita miracula conuellere nituntur, dum nulla a Deo quidem ipso fieri posse impudentissime adfirmant. Nature siquidem leges uti illi garriunt, illiusque ordo, que ipsamet sunt Dei decreta, nequeunt ullo umquam modo perturbari. Quamobrem omnia Dei decreta non minus, quam ille ipse Deus, immutabilia esse concludunt. Miraculis ergo, inquiunt, aut aliis prodigiis, si que aliquando fieri potuissent, diuina natura, multoque magis christiane religionis ueritas destruitur potius  quam adseritur et stabilitur.

Sed quis impiorum illorum hominum dementissimam temeritatem ferre potest? Certo certius demonstrauimus plurima a Christo ipsiusque discipulis facta fuisse miracula, que nature ordinem illiusque uires longe superant, et hi mira impudentia ipsimet Deo ea faciendi adimunt potestatem? Nonne ab actu ad posse, ut scholastici loquuntur, ualet consequentia? Nonne prius Sociniani probare debebant nulla umquam facta fuisse miracula, quam diuinam negare illa faciendi potentiam? Sed quomodo illud inficiari possunt, quod Ethnici nullo unquam modo negare, neque etiam dissimulare, nisi intoleranda prorsus ac impudentissima temeritate potuerunt? Non minus siquidem certa sunt Christi discipulorumque eius miracula, quam constat  edificatas fuisse urbes Romam, Constantinopolim, Niniuen, et alias celeberrimas, que postea destructe sunt.

Deinde uero quid nefarii illi homines nature legibus, et ordine aliud intelligere possunt, nisi eas que a principio aliquo spiritali, ab omnique materia discreto imposite sunt? Atqui illud principium ipsemet Deus est omnipotens, qui decretis, diuina sua uoluntate factis, omnia creauit, regit, administrat, moderatur. Illa autem Dei uoluntas plane libera est, sui semper iuris, nullique alteri subiecta. Quapropter sicuti nature leges et ordinem imposuit, ita hec a se imposita suspendere, interrumpere, ac mutare potest. Unde recte Arnobius de Christo et de Deo dixit: »Solo  ipso est clarius potentiorem illum fuisse quam fata sunt, cum ea soluit et uicit que perpetuis nexibus, et immobili fuerant necessitate deuincta . Quibus sane uerbis significat hos nexus tamdiu fuisse perpetuos, atque eam necessitatem tamdiu fuisse immobilem, quamdiu Deus et Christus uoluit, ipsique placuit.

Scimus quidem a quibusdam ex iis omnium iniquissimis stulte omnino et insulse asseri Dei nomine nichil intelligendum aliud, preter materiam, statasque motus illius leges, que a nemine prorsus mutari posse finxerunt. Sed hi nobis edisserere debebant quomodo uel a quo statute sunt ille leges. Neque enim ulla ratione uel a se ipsis, uel fortuitis materie mutationibus, uel necessitate aliqua latas ullus umquam dixerit.  Ergo ab alio constitute sunt. At ille ipse est Deus, qui illas pro arbitrio, uti diximus, immutare potest. Et uero eas ab eo immutatas fuisse inuictissime probant tot tantaque Christi, atque illius sectatorum miracula, que, uti uidimus, gentilium ne quidem pertinacissimi negare potuerunt.

Sed recentiores heretici, nomine tenus christiani, ac quibuslibet ethnicis audaciores, instant adhuc uulgarem hanc de Christi miraculis opinionem inde ortam, quod populi neque omnes illorum circumstantias, neque ueram eorum causam agnoscentes, ea supra nature ordinem facta esse crediderunt. Sed magna hec atque impudentissima improborum hominum mendacia sunt. Nam illorum omnium, que in Scripturis sacris, et ab Arnobio nostro referuntur,  miraculorum singule circumstantie, nimirum, que, a quo, quando, ubi, et quomodo facta sint, adeo graphice et enucleate exponuntur, ut nichil clarius euidentiusque desiderari possit. Atque ut plurima missa faciamus, quorumnam, oro te, factorum circumstantie planius ac dilucidius describuntur, quam eorum miraculorum, quibus Christus Lazarum aliosque a morte ad uitam reuocasse, ac quibus negatam a natura uidendi potestatem fecisse narratur? Ad hec uero, nonne Ethnici ac Iudei, capitales Christi ac fundate ab eo religionis inimici maxima, qua potuerunt, diligentia prescrutati sunt, an ulla uel minima in Christi discipulorumque eius miraculis deesset circumstantia, qua fraudis, aut falsi aliquid in eis redarguere possent? At quamuis nulli opere et labori ad  id inuestigandum pepercerint, nichil tamen quod ueris miraculis uel minimum deesset, deprehendere umquam ualuerunt. Nec minus christianorum intererat indagare omnes et singulas horum miraculorum circumstantias, quibus ad reiiciendam patrum suorum, et profitendam, uti diximus, longe duriorem christianorum religionem adducti sunt. Qua ergo fronte impii homines post tot secula audent obiicere non perspectas ab iis, quorum nichil umquam magis interesse poterat, illorum miraculorum circumstantias, atque incredibili prorsus credulitate, iis numquam examinatis, christiane religioni haud incerto uite periculo suum protinus dedisse nomen? Sed in refellendis tam absurdis opinionum commentis diutius morari, hominis  esset aliorum otio et patientia intemperanter abutentis. Nam ea ex dictis satis confutata, atque iis que in subsequentibus dissertationibus nostris de iisdem Christi et discipulorum eius miraculis dicenda sunt, adhuc confutabuntur.



CAPUT Iu. Examinantur alia Arnobii argumenta, quibus christiane religionis ueritatem demonstrat.



ARTICULUS PRIMUS. Quomodo ueritas christiane religionis ab Arnobio demonstretur dirissimis, et hactenus inauditis pene innumerabilium cuiuslibet sexus, etatis, et conditionis martyrum suppliciis, ad extremum usque uite spiritum pro Christi confessione constantissime toleratis.

 Aliud ad asserendam christiane religionis ueritatem argumentum ducit Arnobius ex suppliciis, que pro illius defensione innumeri martyres cuiusuis conditionis, etatis, et sexus ad extremum usque spiritum, et mortem crudelissimam constantissime perpessi sunt. Que uero, quantaque, et quam horrenda atque immania fuerint hec supplicia, ab Arnobio nostro discas uelim. Sic autem ille Ethnicos palam alloquendo, ea exponit, ut nemo possit fidem ei derogare: »uos ipsi,« inquit , »cum libido incesserit seua, exuitis nos bonis, exterminatis patriis sedibus, irrogatis supplicia capitalia, torquetis, dilaceratis, exuritis, et ad extremum nos feris et belluarum laniatibus obiectatis.« uidesne quantis cruciatibus, bonorum exspoliatione,  exsilio, distractione membrorum, igne, flammis, ferarum ac belluarum laniatibus ethnici christianos ad eiurandam suam religionem cogere nequidquam tentabant. Quamobrem ille alio in libro ubi ethnicorum sacra exagitat, in eos sic inuehitur: »Ad heccine sacra flammis, exiliis, cedibus, atque reliquo genere suppliciorum compellitis, et crudelitatis metu ?« Intelligis sane his uerbis, reliquo genere suppliciorum, quelibet etiam atrocissima, que incredibilis ethnicorum, seu potius demonum, feritas et rabies excogitare potuit, suppliciorum genera comprehendi. Sed quid interpretatione opus est, ubi hec aperte ab illo explicantur: »Studiis,« inquit, »facere quid peruicacibus possumus? Quid intentantibus gladios, nouasque excogitantibus  penas?«  Eas haud dubie penas, quas nullus quantumuis barbarus, ac ferus, omnisque humanitatis expers homo hactenus excogitare et fingere potuerat.

Neque raro quidem, sed sepissime dirissimis eiuscemodi cruciatibus uexatos, necatosque fuisse christianos his auctor noster haud obscuris uerbis significat: »Si totidem nos modis, totidemque sententiis,« atque ipsimet Ethnici, »deorum uestrorum subrueremus fidem; nulli esset dubium quin ira et rabie concitati, ignes, feras et gladios, atque alia postularetis suppliciorum in nos genera, quibus sitim soletis uestram nostri sanguinis appetitione proluere« .

 Ex hoc autem uel solo Arnobii nostri testimonio facile colliges quanta fuerit illius adhuc tempore martyrum multitudo. Quod quidem ideo obiter notamus, ut quam falsa sit de corum paucitate opinio omnes intelligant.

Sed agedum, atque Arnobium nostrum adhuc audiamus, de cuiuslibet conditionis, etatis ac sexus martyribus disserentem: »Ab dominis,« ait ille , »se serui cruciatibus affici, quibus statuerint, malunt, solui coniuges matrimoniis, exheredari a parentibus liberi, quam fidem rumpere christianam, et salutaris militie sacramenta deponere.« Tantum autem abest, ut tot tantisque cruciatibus ethnici christianorum fidem labefactauerint; quin potius illa altiores semper, Arnobio teste,  egerit radices, ac firmius stabilita, cum maiori martyrum numero, magis semper creuerit. Quapropter hunc ille pergit in modum: »Cum genera penarum tanta sint a uobis proposita religionis huius sequentibus leges, augeatur res magis, et contra omnes minas, atque interdicta formidinum animosius populus obnitatur, et ad credendi studium prohibitionis stimulis excitetur.« 

Neque est profecto, quod quis suspicetur id ab illo temere et falso dictum, aut nimis exaggeratum. Non minus etenim luculenter Tertullianus: »Nec quidquam,« ait, »proficit exquisitior queque crudelitas uestra; illecebra est magis secte. Plures efficimur, quoties metimur a uobis: semen est sanguis christianorum . . . . . Nec tantos inueniunt uerba uestra discipulos,  quantos christiani factis docendo. Illa ipsa obstinatio, quam exprobratis, magistra est. Quis enim non contemplatione eius concutitur ad requirendum quid intus in re sit? Quis non, ubi requisiuit, accedit; ubi accessit, pati exoptat ? Nemo autem id ipsi, parum attenta mente scribenti, excidisse putet. Alio siquidem in libro eadem repetit: »Nec deficiet hec secta, quam tunc magis edificari scias, cum cedi uidetur. Quisque enim tantam tolerantiam spectans, ut aliquo scrupulo percussus, et inquirere accenditur quid sit in causa, et ubi cognouerit ueritatem, et ipse statim sequitur.« . Sed de his fusius, ubi de utroque illo Tertulliani libro, disputabimus.

Eadem argumentatione et Leo Magnus, et alii nostri  scriptores christiane religionis ueritatem, uti nemo nescit, euidentissime demonstrarunt . At pre ceteris Lactantius, Arnobii nostri discipulus, eam contra Ethnicos urget, ac quedam eorumdem gentilium obiecta, quibus illius uim et robur infirmare conabantur, diluit, ac quemadmodum suo loco uidebimus, penitus subuertit .

Nunc itaque quam conclusionem inde eliciat Auctor noster, si lubet, expendamus: »Numquid,« inquit , »hec fieri passim et inaniter creditis? Fortuitis incursibus assumi has mentes? Itane istud non diuinum et sacrum est, aut sine  Deo, eorum tantas animorum fieri conuersiones; ut cum carnifices, unci, aliique innumeri cruciatus, quemadmodum diximus, impendeant credituris, ueluti quadam dulcedine, atque omnium uirtutum amore correpti, cognitas accipiant rationes, atque mundi omnibus rebus preponant amicitias Christi?« Tot, ille ait, tamque diuersa exquisitissimarum, ac ferme incredibilium penarum genera, ab infirmis adeoque fragilis nature uiris et mulieribus tamdiu, tantaque animi fortitudine, diuino sine auxilio tolerari non potuerunt.

Preceptori suo adhuc suffragatur proxime laudatus a nobis Lactantius: »Nam cum uideat uulgus,« ait ille, »dilacerari homines uariis tormentorum generibus, et inter fatigatos carnifices inuictam tenere  patientiam, existimant id quod res est, nec consensum tam multorum, nec perseuerantiam morientium uanam esse, nec ipsam patientiam sine Deo cruciatus tantos posse sustinere« . uides itaque quam diserte ille post Arnobium nostrum, ac citatum a nobis alibi Minucium Felicem , asseueret inspiratam ab ipsomet Deo illam mirabilem prorsus martyrum patientiam. Atqui Deus hanc diuinam suam opem, et auxilium extraordinarium iis tantum confert, qui uero eius cultui, uereque religioni mancipati sunt, non autem aliis, qui illum spernunt, repellunt, et ei semper aduersantur. Alias enimuero ille sibi ipsi contrarius esset. Christianorum ergo, qui, Deo opitulante, tot tantaque, pro  tuenda sue religionis professione, tam constanter passi sunt, uerus gratusque erat Deo cultus, ac uera etiam eorum, quemadmodum falsa ethnicorum religio esse debebat.



ARTICULUS II. Quomodo Arnobius christiane religionis ueritatem adhuc uindicet ex illius doctrina, ab innumeris hominibus, deorum cultui addictis, per totum terrarum orbem celerrime suscepta.

ueritatem christiane religionis Arnobius tertio argumento, ex ipsius doctrina, ac promptissima miraque illius per uniuersas orbis terre partes, propagatione petito, luculentissime demonstrat. Que enim, ait ille, est eius doctrina? Docet unum tantummodo esse Deum, huncque summum rerum omnium dominum  et principem, atque idcirco nostri dumtaxat causa orandum et adorandum. Docet nichil ab eo deposcendum, nisi iustum, honestum, et auditu eius dignum. Docet nichil tribuendum inique hominum cupiditati et libidini, sed utrique semper obsistendum; dandam innocentie ac morum integritati ulla umquam sine intermissione operam, nosque ab omni labe delictorum omnium amputatione purgandos: »Nihil sumus aliud christiani,« Arnobii uerba sunt, »nisi magistro Christo, summi regis ac principis ueneratores, nichil, si consideres, aliud inuenies in ista religione uersari. Hec totius summa actionis, hic propositus terminus diuinorum officiorum, hic finis. Huic omnes ex more prosternimur,  hunc collatis precibus adoramus, ab hoc iusta, et honesta, et auditu eius condigna deposcimus. Non quod ipse desideret supplices nos esse, aut amet substerni, et  tot millium uenerationem uidere. Utilitas hec nostra est, et commodi nostri rationem spectans. Nam quia proni ad culpas, et ad libidinis uarios appetitus uitio sumus infirmitatis ingenite, patitur se semper nostris cogitationibus concipi; ut dum illum oramus, et mereri eius contendimus munera, accipiamus innocentie uoluntatem, et ab omni nos labe delictorum omnium amputatione purgemus.«  Denique christiani predicabant falsos esse omnes gentilium deos, respuebant quoslibet impios illorum ritus, superstitiosa mysteria, sacrificia et festa, ac  corruptos mores plane penitusque condemnabant.

uerum quanto christiana religio, uti ille adhuc loquitur, uerior, officiosior, potentior, iustior erat, tanto sane difficilius operosiusque erat hoc ipsum gentilibus persuadere. Quante enim, amabo te, imperitis, indoctis ac rudibus Christi discipulis molis et opere erat, eosdem gentiles auocare ab antiquissimo deorum, idolorumque cultu, et aliis superstitionibus, quas a tot seculis tanquam pias cum nutricis lacte suxerant? Quanti laboris et difficultatis erat innumera hominum millia ad christiane religionis, quam nouam et impiam credebant, adducere professionem? Quanta animi contentione opus erat, ut illos a molli, delicato et libidinoso uiuendi genere, quod licitum putabant, ad aliud traducerent  plane durum, austerum, seuerum, naturalique hominum appetitui penitus repugnans? Quam denique arduum et laboriosum, fracta uictaque eiuscemodi hominum pene incredibili obstinatione, illis animum inducere, ut crederent uera esse de Christi summa diuinitate, humano ortu et interitu, aliaque, de quibus infra agemus, christiane fidei documenta?

uerumtamen hi ipsi sectatores Christi, quantumlibet rudes et ignari, quantumuis humana ope destituti, imo uero omnibus quibuslibet hominibus plebeiis. nobilibus, principibus, regibus, imperatoribus, sacerdotibus, sacrisque pontificibus omni animi, artis, roboris, furorisque, ui atque impetu sibi resistentibus, hanc ipsam religionem per uniuersum orbem terrarum, sola sua predicatione, ac miraculorum  potentia, breuissimo temporis interuallo, disseminarunt. Ad eam autem non quasdam tantum mulieres, aut ignaros adduxerunt homines, sed magnis etiam ingeniis preditos oratores, grammaticos, rhetores, iurisconsultos, medicos, ac philosophos. At prestat sane auctorem nostrum hec loquentem audire: »Nonne,« inquit, »uel hec saltem fidem uobis faciunt argumenta credendi, quod iam per omnes terras, in tam breui temporis spatio, immensi nominis huius sacramenta diffusa sunt? Quod nulla iam natio est tam barbari moris, et mansuetudinem nesciens, que non eius amore uersa, molliuerit asperitatem suam, et in placidos sensus adsumpta tranquillitate migrauerit? Quod tam magnis ingeniis  prediti oratores, grammatici, rhetores, consulti iuris, ac medici, philosophique etiam secreta rimantes, magisteria hec expetunt, spretis quibus ante fidebant« .

Sepius uero ille repetit totum mundum christiane religionis sectatoribus sic fuisse repletum ; nosque iam animaduertimus uarias regiones ad orientem occidentemque solem positas, que hanc religionem nostram profitebantur, ab illo accurate et sedulo recenseri .

At quomodo, queso, tot homines, tanto locorum interuallo disiuncti, singulari ingenio et doctrina prestantes, suis opinionibus ac preiudiciis christiane fidei e diametro oppositis tam pertinaciter  addicti, illa breuissimo tempore deposuerint; et hanc que nichil fere tunc in hoc mundo, nisi supplicia, certamque mortem secum trahebat, sponte sua suoque iudicio amplecterentur? Nonne hoc maximo diuine prouidentie miraculo ueritas christiane religionis non minus certo, perspicue et efficaciter, quam ulla humani ingenii clariori argumentatione demonstratur?



CAPUT u. Ethnicorum aduersus christiane religionis ueritatem argumenta examinantur.



ARTICULUS PRIMUS. Quam absurde Ethnici obiecerint christianam religionem, utpote que noua erat, reiiciendam, seruandosque patrios et auitos ritus, quos illi commutauerant aut abrogauerant in populi classibus, in seruatis de celo, in obnuntiationibus, comitiis, signis ex arce, fecialibus, clarigatione, acuminibus auspicatis, legibus Annariis, Cinciis Censoriis, et penetralibus coliginis.


Quamuis ad euertenda que hactenus ad stabiliendam christiane religionis ueritatem retulimus, argumenta nullum ethnici non mouerint lapidem, omnesque machinas adhibuerint; nichil tamen fere aliud proferebant, nisi crambem, ut aiunt, repetitam, ac sepius decantatam semperque euersam reprehensionem. Clamabant etenim nouam esse, et ante paucos propemodum dies ortam christianorum religionem; suam uero ab ultima antiquitate sibi a parentibus traditam non posse ab ipsis iure merito deseri et repudiari: »Nobis,« inquit Arnobius, »obiectare  consuestis nouellam esse religionem nostram, et ante dies natam propemodum paucos, neque uos potuisse antiquam et patriam linquere, et in barbaros ritus peregrinosque traduci« . Nos uero in superiori dissertatione ostendimus, quomodo hec solita iamque dudum obsoleta argumentatio urgeatur ab ethnicis, et a Minucio refutetur . Sed quia uarie a uariis auctoribus euertitur quibus rationibus ab Arnobio destruatur, nunc explorandum est.

Planum itaque facit quante futilitatis, summeque leuitatis plena sit hec argumentatio. Omnium enim animis insitum et innatum est, ut bona malis, et  inutilibus utilia anteponant, et commutent . Non ipsa igitur mutatio, sed mutationis causa expendi debet. Atqui gentiles negare non poterant a remotissima hominum etate factas a se tam in humanis rebus, quam in diuinis immutationes plurimas. Nam prioribus et antiquissimis seculis, ait auctor noster, homines frugibus ac uestibus inuentis, atque excogitata domuum constructione, pristinos glandium, arbutorum, pellium, casularum, cauernarum usus reliquerunt. Et ibi quidem ille ad Iuuenalis, Lucretii aliorumque petarum uidetur collineasse carmina, que facile in illorum libris quilibet legere poterit . At nemo umquam dixit has commutationes  malas esse et improbandas.

Preterea si quelibet ueterum morum rituumque mutatio crimen sit, huius criminis procul dubio rei sunt Romani, quemadmodum ab Arnobio probatur breui quidem enumeratione, sed que multis non satis clara uidebitur . Quamobrem que ibi obscura, hec paucis explananda sunt. Primo itaque narrat populum romanum olim quinque distributum fuisse in classes. Quam uero id certum sit, et que fuerint ille romani populi classes, a Seruio Tullio quondam institute, docent nos Liuius, Dionysius Halycarnasseus, et A. Gellius. Quidam autem in huius, quemadmodum in Arnobii nostri textu, legendum censent sex classes . Sed Lipsius obseruat sextam classem olim fuisse uacuam et feriatam . Utrum uero id ad soluendum difficultatis huius nodum sufficiat, aliorum esto iudicium. Quidquid autem sit, satis constat has classes a Romanis fuisse mutatas.

Tum deinde Arnobius: »Numquid magistratus per populum creatis? Militaria, urbana, communia, que sint comita scitis?  Romanis exprobrat quod hec ab illis non modo immutata, sed pene obliuioni tradita sint. uarii autem generis erant comitia, et alia quidem, ut perhibet Liuius, curiata, que rem militarem continebant; alia  centuriata, quibus consules tribunique militares creabantur . Quomodo autem hec primum instituta, ac deinceps sub consulibus facta sint, perspicue narrat Dionysius Halycarnasseus  Que autem fuerint curiata ac centuriata comitia, ex Felice et Labeone explicat A. Gellius, atque Manutius, et Nicolaus Gruchius, qui de illis libros edidere  Antiquit roman.« Plura quoque de iisdem comitiis obseruat Alexander ab Alexandro, et Tiraquellus, quos sicut et alios complures consulere poteris .

 Interim sequamur Arnobium: »Numquid seruatis de celo, ait, aut etiosas facitis obnuntiationibus actiones?« Seruare autem est aliquid ex obseruato celo nunciare: obnunciare uero quid sit, disces ex ex his Donati in Terentium uerbis: »Qui malam rem nunciat, obnuntiat; qui bonam, annuntiat. Nam proprie obnuntiare dicuntur augures, qui aliquid mali ominis, sceuumque uiderint. Ergo obnuntio malum imminens, quasi omen nuntio. Inde enim huiusce uerbi est« . Utroque uerbo, ac sepius primo, utitur Cicero, atque in primis ubi ad Atticum hec scribit in uerba: »Proscripsit se per omnes dies comitiales de celo seruaturum . . . . . Hec tamen summa: Nisi Miloni C. Appius obnuntiasset  comitia futura« . Alibi uero ubi de auspicio loquitur: »Iam uero de celo seruare non ipsos censes solitos, qui auspicabantur, nunc imperant pullario, ille renuntiat« . At de prorsus neglecto, uel iam antiquato illo priori more his Lucanus uersibus ante Arnobium nostrum conquerebatur 

Non quesisse libet primis quid frugibus altrix
Ore Iouis Dodona sonet, quis noscere fibra
Fata queat, quis prodat aues, quis fulgura celi
Seruet, et Assyria scrutetur sidera cura.

Pergit uero Arnobius: Numquid cum paratis bella, signum monstratis ex arce; aut fecialia iura tractatis? Numquid per clarigationem repetitis res raptas? Tria ibi ille ad bellum parandum, seu indicendum memorat. Primo signum siue uexillum ex arce demonstratum,  de quo uirgilius :

Ut belli signum Laurenti Turnus ab arce
Extulit . . . .

»Quoniam,« uti Seruius in hunc locum animaduertit: »uexillum in arce poni solebat, quod esset specimen imperati exercitus,« Quo etiam de more hec a Festo scripta  legimus: »Iusti dies dicebantur triginta, cum exercitus esset imperatus, et uexillum in arce positum.« Plura de illo more uidebis apud Dionem Cassium, et Lipsium. .

Secundo Arnobius fecialia iura appellat; quia feciales bellum nomine populi Romani indicebant, quemadmodum ex Liuio, Dionysio Halycarnasseo,  Gellio, et Lactantio discere est . De his uero, et clarigatione, quam Auctor noster tertio loco nominat, Seruius in iam citatis in uirgilium commentariis hec habet. »Cum Romani uolebant bellum indicere, Paterpatratus, hoc est princeps fecialium, proficiscebatur ad hostium fines, et prefatus quedam solemnia, clara uoce dicebat se bellum indicere propter certas causas, aut quia socios leserant, aut quia nec abrepta animalia,« siue res raptas, ut ait Arnobius, »nec obnoxios redderent, et hec clarigatio dicebatur a claritate uocis. Post quam clarigationem, hasta in eorum fines  missa, indicabatur iam pugne principium .« Addit tamen in subsequentem uirgilii librum, ubi plura his similia narrat: »Clarigatio aut a clara uoce dicta est, qua utebatur Paterpatratus, , hoc est, sorte, nam per bellicam sortem agros hostium inuadebant . Plinius uero de clarigatione hec, que ad rem nostram faciunt, litteris consignauit: »Semper e legatis cum ad hostes, clarigatumque mitterentur, id est, res ereptas clare repetitum, unus utique uerbenarius uocabatur .« Plura de clarigatione et fecialibus obseruauit Brissonius, que te legisse non plane inutilis opere fuerit .

 Prosequitur Arnobius: »Numquid martium discrimen obeuntes, spem prelii sumitis, et ex acuminibus auspicatis ?« Cicero antea Romanis non semel uitio uerterat, quod hec temere immutauerint: »Bellicam rem administrari,« uerba illius sunt ipsissima, »maiores nostri nisi auspicato noluerunt; quam multi anni sunt, cum bella a propretoribus et proconsulibus administrantur, qui auspicia non habent? Itaque nec omnes transeunt auspicato, nec tripudio auspicantur. Nam ex acuminibus quidem, quod totum auspicium militare est, iam M. Marcellus, ille quinquies consul, totum omisit, idem imperator, idem augur optimus .« Alio autem in libro id negligentia nobilitatis omissum fuisse testatur  .

Que autem fuerint illa ex acuminibus auspicia, nondum satis exploratum, et uarie de iis sunt auctorum opiniones. Quidam enim in Ciceronis textu pro acuminibus, suspicantur legendum agminibus. Sed huic leuissime coniecture repugnant omnes cum Ciceronis, tum Arnobii nostri codices manuscripti. Quamobrem nonnulli putant acumina fuisse montium cacumina, que ad captanda auguria conscendere mos erat. Aliis uidetur esse auium acumina siue rostra, que ex tripudio solistimo obseruabantur. uerum utraque opinio superioribus repugnare uidetur Ciceronis uerbis, quibus auspicium ex acuminibus totum militare fuisse asseuerat. Alii itaque existimant pilorum, spiculorum, ensiumque designari acumina, que si  horrifico quodam fulgore micarent, felicem pugne exitum, secus uero, si obtusa et sordida uel rubigine obsita, infelicem protendebant. Atque eo respexisse Arnobium probari posse putant his Dionysii Halycarnassei de Romanorum cum Sabinis prelio uerbis: »Ex pilis defixis ante tentoria, tela sunt hec Romanorum, que primo congressu eiaculantur . . . . ex his, inquam, pilis circa summa uerucula emicabant flamme, totisque castris fulgorem, non aliter ac facule, ad multam noctem reddebant; ex hoc autem uiso intellexerunt  citam sibi et splendidam a Deo portendi uictoriam quandoquidem igni cedunt omnia, et nichil est quod non ignis ui absumatur.«  . . . . . . , , , . , , , , , . Non ab omni uersimilitudine abhorret Arnobium ad hunc respexisse antiquum morem, si Dionysius dixisset illum solemnem fuisse, ac tam sepe quam publice usitatum.

 Probabilius uero quibusdam uidetur fuisse signorum militarium acumina, que longioribus contis insita, ferratum in cuspidem desinebant. Nam illa si castris loco motis, signifer ex hostili humo facile euellebat, inde faustum omen certaque uictoria: sin uero egre extrahebat, sinistra presagitio, haudque incerta clades premonstrabatur. At si quis hanc in opinionem inclinet, obseruare utique debet a Seruio id fecialibus sic adscribi: »Post tertium et tricesimum diem, quam res repetissent ab hostibus, feciales hastam mittebant .« Arnobius tamen hec ab acuminibus perspicue distinguit. Quapropter si alicui ultima explicatio arriserit, debet profecto dicere Arnobium loqui de ducibus in agrum hostilem inuadentibus, quos,  ut ibidem post uarronem obseruat Seruius, »ominis causa, prius in eum agrum mittebant, ut castris locum caperent.« Utrum autem hec opinio, aut alia ceteris preferenda sit, iam expende et pronuntia.

Prosequitur Arnobius, sicque ethnicorum leuitatem et inconstantiam redarguit: »Numquid in potestatibus obeundis leges conseruatis Annarias, in donis, in muneribus Cincias, in cohibendis censorias sumptibus ?« Annaria autem lex uocabatur, qua statutum fuerat nouos magistratus singulis annis creari . Similis autem Ciceronis legitur de hac lege sublata, atque Arnobii nostri expostulatio . At quis, nisi in historia romana omnino hospes et peregrinus, ignorare potest, quam  sepe he leges sprete ac pessumdate fuerint? uidesis Robertellum de Magistratibus imp. .

Cincia uero lex a M. Cincio tribuno plebis anno urbis 549, lata est, qua, ut ait Cornelius Tacitus, cauebatur antiquitus, ne quis ob causam orandam pecunias donumue acciperet . De ea proculdubio Plinius ad Rufum hec scripsit in uerba: »Suberat edicto senatus consultum hoc: Omnes qui quod negotium haberent, iurare, priusquam agerent, iubebantur nichil se ob aduocationem cuiquam dedisse, promisisse, cauisse. His enim uerbis ac mille preterea, et uenire aduocationes, et emi uetabatur. Peractis tamen  negotiis permittebat pecuniam dumtaxat decem millium dare« . Liuius uero: »Quid legem Cinciam de donis et muneribus excitauit; nisi quia uectigalis iam et stipendiaria plebs esse senatui ceperit?« 

Censoriis legibus, que et sumptuarie et cibarie uocabantur, maiores cenarum ac conuiuiorum sumptus et luxuria cercebantur. Una autem ex illis ea erat, quam Liuius mox laudatus ab Oppio Tribuno plebis datam memorat . At preterea ab A. Gellio, et a Macrobio enumerantur Orchia, Fannia, Didia, Licinia, Cornelia, Syllana, Lepidana, Antia, Iulia, et Augusti imperatoris, siue Tiberii, ut notat Gellius, edictum . Suetonius tamen  scribit sumptuariam legem ab Augusto sancitam aut retractatam. uidesis Manutii et Antonii Augustini de legibus libros . At Tertullianus ante Arnobium nostrum ethnicos, christiane religionis nouitatem exprobrantes, his interrogauerat uerbis: »Quonam ille leges abierunt, sumptum et ambitionem opprimentes? que centum era, non amplius in cenam subscribi iubebant, nec amplius quam unam inferri gallinam, et eam non saginatam? . . . uideo enim et centenarias cenas, et centenis iam sestertiis dicendas, et in lances  argentaria metalla producta« .  Sed de his nos suo loco .

Post hec Arnobius: »Numquid in penetralibus et coliginis perpetuos fouetis focos?«  In quibusdam editis legitur: In penetralibus ueste. In ultima uero editione sublata est particula et. Sed qua auctoritate hec facta sint, nemo nobis indicauit. Lipsius uero, a Rosweido admonitus, obseruat in quodam manuscripto codice scriptum: »In pene impenetralibus et colignis« . Certe in manuscripto codice regio simpliciter habetur: Impenetralibus et colignis. Non mirum itaque si corruptus ille locus doctos homines haud parum torserit.

 Duobus autem modis idem Lipsius eum explicari posse arbitratur. Primo quidem, hec Arnobii uerba non ad uestam referenda, sed ad priuatum quemdam ritum, quo ignis in interiore domorum parte et culina antiquitus seruabatur et fouebatur. In huius uero coniecture confirmationem ille profert hec uarronis uerba: Culina dicta, quod ibi colebant ignem.

Deinde uero ait hec intelligi adhuc posse de uesta publica, atque ibi scribendum in culignis; ita ut Arnobii sensus sit, ignem olim in culignis et uasis fictilibus repositum, uti etiam nunc foueri sub cineribus solet. Sed prime explicationi id aduersatur, quod uarro de communi et promiscuo ignis usu loquatur; Arnobius aut de sacro, aut eo saltem, quem  gentiles aboleuerant. Secunde uero illud repugnat, quod ut ipse fatetur, nomen culigna apud eumdem uarronem, Festum et Liuium potius significat uas potorium, quo uinum in sacrificiis offerebatur. Deinde uero quid ibi ueste faceret commemoratio, cuius nullum in Arnobii textu uestigium?

Tota porro tenebricosi huius Arnobiani dicti difficultas in sola potissimum uoce coliginis posita est. Penetrales enimuero focos fuisse discimus his Catulli , ubi de Troia, uersibus:

Ad quam tum properans fertur simul undique pubes
   Greca penetrales deseruisse focos.
Seruius quoque animaduertit, penetralia a uirgilio  dici secreta templorum, hoc scilicet uersu:

 Te quoque magna manent regnis penetralia nostris.
In iis autem perpetuos fuisse focos, quis sibi facile non persuadebit?

Solum igitur statuendum superest si quid in uocis coliginis locum restitui debeat. At, inquies, quidni legatur in culinis? A uossio siquidem post Scaligerum ex ueteri inscriptione ostenditur in Herculis ediculis fuisse culinas, ubi peregre profecturi sacrificabant. Non male forsitan, si ibi perpetuos focos olim asseruatos esse probaueris. Nonne tamen in huius coniecture confirmationem adiicere licet ab ethnicis, quemadmodum infra dicemus, geniorum focos pro diis habitos fuisse, atque idcirco in eorum cultum et honorem in culinis et focis, sicut citatus  uarro annotauit ignem olim seruatum: sed a posteris neglectum hunc morem, qui illis molestior importuniorque factus est.

Non desunt porro qui retineri uelint uocem coliginis quam a uerbo colo, id est, inhabito, deriuatam arbitrantur . Eam igitur uocem, coligo, idem ac domum, domicilium, et habitationem apud auctorem nostrum significare his uisum est. Sed in textu Arnobii demenda erat particula et, atque aliquo saltem exemplo probandum, a quibus nomen coligo eo sensu adhibitum fuerit. uirgo ergo utrum nomen culinis ad Arnobii propositum magis accedere uideatur. Nihil enim nos sine correctioris alicuius codicis auxilio certi aliquid ea de re statuere audemus.

 Tum deinde Arnobius: »Sacras,« inquit, »facitis mensas, salinorum appositu, et simulacris deorum« . Salinum uero uasculum erat, in quo sal ad mense sacrificiique usum reponi consueuerat. Porphyrion enim uetus Horatii interpres: »Proprie,« inquit, »Salinum est patella, in qua diis primitie cum sale offerebantur« . uides sane quam ob causam Arnobius ex salini huius appositu sacras mensas dixerit.

Quam sacrum autem charumque id ethnicis fuerit, disces proculdubio ex hisce Liuii uerbis: »Quibus uxor filieue sint, singulas uncias auripondo relinquant; argenti, qui curuli sella sederunt; equi ornamenta, et libras pondo; ut salinum patellamque  deorum causa habere possint« . ualerius uero Maximus in C. Fabricii et Q. Aemilii Papi domibus argentum fuisse inde colligit; quia uterque patellam deorum et salinum habuit . Inde porro illa Persii ironia :

Est tibi far modicum, purum et sine labe salinum:
Quid metuas? cultrixque foci secura patella.
Plura de salino Lipsius libr. I Saturnal., cap. 2, tom. III, pag. 484. Adiecit Arnobius: et simulacris deorum, in quorum proculdubio tutela erant, uel sacre mense, uel alie, quibus ethnici, inuocatis antea diis, accumbebant. Nonne uero ex hisce diis ille unus est, de quo canit Statius :

 Caste genius tutelaque mense.
Et paulo post :

   Pelleus habebit
Regnator, letis numen uenerabile mensis.
uerum ethnici hec tamquam aniles superstitiones postea reiecerunt.



ARTICULUS II. De aliis ethnicorum mutationibus in ordinandis nubentium lectulis et aduocandis maritorum geniis, earumque crine hasta celibari comto; de togulis puellarum ad Fortunam uirginalem delatis, mulierum lanificio et uini abstinentia; de tauris candidis in Albano monte mactatis, extis percoctis aut semicrudis porriciendis, atque immolandis humanis capitibus.

Prosequitur Arnobius aliasque redarguit ethnicorum in aliis non minimi etiam momenti rebus mutationes.  Magnam autem illorum inconstantiam ut magis magisque patefaciat, his eos compellat: »Cum in matrimonia conuenitis, toga sternitis lectulos, et maritorum genios aduocatis?«  Lectuli uero illi, sicuti Seruius animaduertit, »geniales thori proprie sunt, qui sternuntur puellis nubentibus, dicti a generandis pueris« , uel ut ait Festus, »in genii honorem« . Persuasum quippe ethnici habebant, quemadmodum Augustinus ex ualerio Sorano , et Seruius annotauit, singulos homines suum sortitos esse genium, qui etiam rerum gignendarum habebat potestatem. Mos autem erat ut eidem genio, atque etiam Telluri et Iunoni, ut ait adhuc  Seruius , earum presidibus sacrificarent. At id potissimum obseruabant in nuptiarum solemniis, atque tunc aduocabant maritorum genium, ut felix faustumque esset coniugium, ac liberi suscipi possent. Quamobrem Iuuenalis illos, qui genialem lectum, geniumque haud dubie mariti uiolabant, his carminibus insectatur :

Antiquum et uetus est alienum, Posthume, lectum
Concutere, et sacri genium contemnere fulcri.

De lectulo autem geniali, solitoque eum sternendi et ornandi modo uidesis Apuleium, Lipsium, atque alios . Sed ethnici hos mores postea aspernati sunt, ac repudiarunt.

uetus insuper illorum consuetudo fuerat, ut »nubentium crinem,« ait Arnobius , »celibari hasta« mulcerent, id est, ut scribit Plutarchus , discriminarent haste cuspide, uel hasta recurua, quemadmodum canit Ouidius :

Nec tibi, que cupide matura uidebere matri,
   Comat uirgineas hasta recurua comas.
Huius autem moris, cuius immutationem notauit Arnobius, uarias rationes reddunt idem Plutarchus, et Festus, quos consule .

 In consuetudinem quoque olim uenerat, ut puellarum togulas, uerba sunt Arnobii Fortunam deferrent ad uirginalem . Memorie autem prodidit Plutarchus , proxime a nobis laudatus, Seruium, qui omnium maxime diuinam uim Fortune extulisse ferebatur, uaria ei condidisse templa, ex quibus unum erat, Fortune uirginis, . Alibi uero: »Ad fontem,« inquit , »qui muscosus dicitur uirginis adhuc Fortune fanum est .« Hanc autem esse existimant, de qua Auctor noster loquitur. Nec desunt qui putent illam eamdem esse, que ab Augustino dicitur dea uirginensis, quamque cum noue nupte uirgini zona soluebatur, inuocare  mos erat .

Matres uero familias, uti adhuc ait Arnobius, quondam in domorum atriis operabantur, et uino iubebantur abstinere . Addit huius abstinentie probande causa, ius affinibus et propinquis fuisse eas osculandi. Mulieres uero non infimi, sed primi etiam ordinis, lanificio, conficiendisque uestibus operam dedisse ex iis patet, que de Augusto Cesare Suetonius narrat: »ueste non temere alia, quam domestica usus est, ab uxore, et sorore, et filia, neptibusque confecta« . Prius uero quod magis ad propositum nostrum facit, de illo dixerat: »Filiam et neptes ita instituit, ut etiam lanificio assuefaceret, uetaretque loqui, aut agere quidpiam, nisi propalam, et quod in diurnos  commentarios referretur« . Eam proculdubio ob rem uirgilius Aenee togam, a Didone textam, his uersibus cecinit:

   Tyrioque ardebat murice lena,
Demissa ex humeris, diues que munera Dido
Fecerat, et tenui telas discreueret auro. 
Superiori autem in libro, memorat ab Andromache phrygiam chlamydem ipsius manibus contextam, hisque uerbis datam Ascanio:

Accipe et hec, manuum tibi que monumenta mearum
Sint, puer, et longum Andromaches testentur amorem. 
Denique, ut plura missa faciamus, Alexander Magnus Sysigambi, Darii regis matri, dixisse perhibetur:  Mater, hanc uestem, qua indutus sum, sororum non solum donum sed etiam opus uides. Arnobius porro matresfamilias arguit, que nullam amplius in domorum atriis operam lanificio darent. De his plura Tiraquellus quem si lubet, adire poteris .

Testatum uero Dionysius Halicarnasseus facit uini usu a Romulo mulieribus interdictum. Polybius uero, Plutarchus, Plinius, ac Gellius obseruant probandi causa utrum uinum bibissent, statutum, uti ait Arnobius, fuisse, ut eas cognati sui oscularentur. Tertullianus porro, ut suo loco ostendemus, uitio ethnicis uertit, quod hunc mulierum uino abstinendi morem aboleuerint .

Urget adhuc Arnobius, ethnicisque obiectat cum antiquitus candidos tantum tauros in monte Albano immolare eis licuisset, senatus postea consulto prescriptum, ut deinceps rufuli mactarentur. Narrat autem Liuius sub Tullio Romanorum rege in monte Albano lapidibus pluisse, ac tunc, inquit: »uisi audire uocem ingentem ex summi cacuminis loco; ut patrio ritu sacra Albani facerent, que uelut diis quoque simul cum patria relictis, obliuioni dederunt« . Alibi Camillum  hec ad Romanos uerba facientem inducit: »uidete quid inter nos, ac maiores intersit. Illi sacra quedam in monte Albano Lauinioque nobis facienda reliquerant« . Litteris quoque a Dionysio Halycarnasseo proditum legimus , ut ictum a Tarquinio cum uolscis et Hernicis fedus perpetuum esset, uno omnium consensu decretum ferias quotannis in monte alto, Albe imminente, celebrandas, ubi sacra Ioui Latiari fierent, et communis omnium uictima taurus cederetur. Nonne autem Arnobius taurum hunc fuisse album innuit, ac de huius ritus immutatione conqueritur?

Alterius mutationis ille eosdem ethnicos his uerbis accusat: »Cum Romulo Pompilioque regnantibus,  percocta plane ac madida concremarentur diis exta, nonne rege sub Tullio, semicruda cepistis et leuiter animata porricere?«  At Liuius post descriptas Scipionis preces continenter adiecit: »Secundum eas preces cruda exta, cesa uictima, uti mos, in mare porricit« . Et uirgilius:

   Extaque salsos
Porriciam in fluctus. 
Que quidem ideo notamus, tum quia de uictimarum extis agitur, et uterque scriptor utitur uerbo porricere pro sacrificare. Plura autem de hoc uerbo Macrobius quem legere poteris .  Citatis autem Liuii uerbis intelliges a Romanis exta non percocta, uti sub Romulo et Pompilio, nec semicruda, ut sub Tullio, sed cruda plane porrecta siue sacrificata fuisse.

Denique Arnobius: »Ante aduentum in Italiam Herculis, cum ex Apollonis monitu patri Diti, et Saturno humanis capitibus supplicaretur, et hunc similiter morem fraude callidula, et nominum ambiguitate mutastis« . Totam hanc fraudem retegit explicatque his Macrobius uerbis: »Cum diu humanis capitibus Ditem, et uirorum uictimis Saturnum placare se crederent, propter oraculum in quo erat:

 .
Herculem ferunt postea cum Geryonis pecore in Italiam  reuertentem, suasisse illorum posteris, ut faustis sacrificiis infausta mutarent, inferentes Diti non hominum capita, sed ocilla ad humanam effigiem arte simulata; et aras Saturnias non mactando uiros, sed accensis luminibus excolentes; quia non solum uirum, sed et lumina significant« . Quod ille non semel dixisse contentus, in eodem adhuc libro repetit .

uerum Lactantius, qui ambiguam huius uocis significationem notauit , hanc historiam paulo aliter, quemadmodum Dionysius Halicarnasseus, enarrat. Illi enim, sicut ab eodem Lactantio citatus Ouidius solius quidem Saturni mentionem faciunt; sed eadem semper  stat inconcussa Arnobii argumentatio, illiusque uis et pondus .

Quis autem ex hactenus disputatis non uidet quam insulse ethnici nouitatem religionis, et antique mutationem christianis exprobrauerint; quandoquidem illi ipsi tot tantarumque in rebus et humanis et diuinis mutationum rei tenebantur? Quin etiam ut recte arguit Tertullianus, nosque suo loco obseruabimus , habitu, uictu, instructu, censu, ipsoque sermone nuntium proauis remiserant, miraque leuitate, laudabant maiorum suorum instituta, que aspernabantur, nec amplius obseruabant. Pari  quoque modo Ambrosius uibratum a gentili Symmacho telum in ipsum aliosque gentiles retundit . Sed Arnobius noster insolentem illorum pertinaciam aliis adhuc rationibus comprimit ac cercet. Eum itaque, si lubet, audiamus ac subsequamur.



ARTICULUS III. Eadem ethnicorum argumentatio eo adhuc infirmatur, quod sicut christiana religio nouitatem, ita discipline, artes et scientie initium habuerint, atque aruspicina quidem post Tagem, ubi de libris Acheronticis, astrologia uero post Theutim et Atlantem, celi tibicinem et destinam, item quia dii geniti sunt, quia antiqua olim noua fuerunt, quia Romanorum religio non ante duo annorum millia, sicut christiana non ante 400 annos exstitit, ubi de primis Latinorum regibus, quia denique nichil nouum christiani colunt.


Ethnicis christiane religionis nouitatem obiicere nunquam cessantibus, ut os, si fieri possit, Arnobius penitus occluderet, planum adhuc facit, etiamsi id uerum esset, nichil inde pro eis, et contra christianos, posse unquam confici. Quid est enim, ait ille, in humanis negotiis, artibus, disciplinis, et scientiis,  quod aliquando initium ortumque non habuerit? Ante Tagem Thuscum nemo, inquit Arnobius, aut nouerat, aut nosse curabat, »an fulminum casibus, aut extorum aliquid significaretur in uenis« . Tages autem, teste, Festo . Genii filius et Iouis nepos, dicebatur, qui adhuc puer, duodecim Etrurie populis dederat aruspicii disciplinam. De illo siquidem hec posteris tradidit Cicero: »Tages quidam dicitur in agro Tarquiniensi, cum terra araretur, et sulcus altius esset impressus, extitisse repente, et eum affatus esse, qui arabat. Is autem Tages, ut in libris est Etruscorum, puerili specie dicitur uisus, sed senili fuisse prudentia. Eius aspectu cum obstupuisset bubulcus, clamoremque maiorem cum admiratione edidisset, concursum esse factum, totamque breui tempore in  eum locum Etruriam conuenisse. Tum illum plane locutum, multis audientibus, qui omnia eius uerba exceperint, litterisque mandauerint: omnem autem orationem fuisse eam, qua aruspicine disciplina contineretur; eam postea creuisse rebus nouis cognoscendis, et ad eadem illa principia referendis« . Que quidem Ouidius his cecinit uersibus:

   Tyrrhenus arator
Fatalem glebam mediis aspexit in aruis,
Sponte sua primum, nulloque agitante, moueri;
Sumere mox hominis, terreque amittere formam,
Oraque uenturis aperire recentia fatis.
Indigene dixere Tagen, qui primus Etruscam
Edocuit gentem casus aperire futuros. 
 Lucanus uero:

   Di uisa secundent,
Et fibris sit nulla fides, sed conditor artis.
Finxerit ista Tages, flexa sic omnia Thuscus,
Inuoluens, multaque tegens ambage canebat. 
Seruius uero suis in uirgilium animaduersionibus  probat his Lucretii uersibus aruspicinam a Tage in Etruria repertam. uides itaque Tagem illum, quem nonnulli obscurum uirum, alii aratorem fuisse tradunt, haud immerito dici aruspicine, de qua nos alibi , in Etruria inuentorem.

At quidam fortasse a nobis sciscitabitur utrum  quos Cicero libros Etruscorum uocat, hi sint qui ab Arnobio libri Acherontici paulo ante appellantur, cum dixit: »Etruria in libris Acheronticis pollicetur« . Seruius etenim in suis in eumdem uirgilium commentariis , obseruat Tagem dici »Aruspicin libros et sacra Acherontia composuisse.« Quibus sane uerbis has Tagis lucubrationes distinguere uidetur. At siue eedem, siue diuerse fuerint, hac profecto animaduersione opinio Arnobii satis confirmatur.

Addit ille: »Quando siderum motus aut ratio cepta est genethliaca sciri? Non post Theutin Aegyptium, aut post Atlantem, ut quidam ferunt, gestatorem, baiulum, tibicinem illum, ac destinam celi?«   De utroque illo et Theuti et Atlante alibi disseruimus . Ibi autem animaduertimus prioris scientie, seu siderum motus, inuentionem a quibusdam Atlanti, genethliace uero rationis, seu natalium dierum, primam obseruationem aliis ascribi.

Quapropter id tantum annotabimus his quatuor epithetis, gestatorem, baiulum, tibicinem, ac destinam celi, unum plane et idem ab Arnobio significari. Tibicen etenim, teste Paulo , sumitur aliquando pro columine, aut sustentaculo, quo edificium aliquod, aut domus, aut aliud aliquid fulcitur. Et certe eo sensu Iuuenalis dixit:

Nos urbem colimus, tenui tibicine fultam.  
Ouidius quoque:

Hec modo uerrebat stantem tibicine uillam. 
Eadem significatione nomen destina a Corippo Africano accipitur hoc in carmine:

Et Thomas Lybice nutantis destina terre. 
Nonnulli uero eam in rem citant hec Isidori Hispalensis uerba: »Ruina adulterii excipitur destina matrimonii« . Sed in editis legitur, destinatione: in quibusdam uero manuscriptis codicibus conditione, in aliis doctrina scriptum est. Quamobrem hunc Isidori locum ultra, quam par est, urgendum non censemus.

 uerum Arnobius hec parua esse fatetur, ac contra ethnicos longe grauiora urget. Nam quos immortales deos ethnici predicabant , Iouem fratresque eius, ac Iunonem, Liberum, uenerem, Dianam, Mineruam, Apollinem, atque alios, hos tamen omnes aliquando cepisse, atque ab aliis, ut infra dicetur , procreatos fuisse fatebantur. Quid ergo magis absurdum et iniquum, quam in christianis nouitatem religionis ab iis reprehendi, qui illam cogebantur in seipsis agnoscere ac confiteri?

At instabant ethnici antiquissimam esse religionem suam, christianorum uero nouam ac recentem. Sed illis reponit Arnobius nichil hoc argumento esse leuius  et imbecillius . Quod enim agunt christiani, si nouum est, uetus fiet; quemadmodum, quod uetus est ethnicis, nouum olim fuerat. Quid uero, quod religio non tempore, quo cepit, sed Deo ipso, quem ueneratur, estimanda est ?

Non audiendi igitur amplius ethnici rursum uociferantes ante 400 annos nullam fuisse christianam professionem. Iam enim illud ex dictis funditus euersum esse quis non uideat? Quamobrem auctor noster ex abundanti tantum respondet ante millia annorum duo, uti probatu facilimum erat, nullos prorsus fuisse eorumdem gentilium Romanorum, seu Latinorum deos.

 Saturnus enim Celi et Hecate filius, Iouem, ac Picum, Picus Faunum, Faunus Latinum genuit . Quam autem id uerum sit ex uariis scriptoribus, hisque potissimum uirgilii carminibus colligitur:

   Rex arua Latinus, et urbes
Iam senior longa placidas in pace regebat.
Hunc Fauno et Nympha genitum Laurente Marica
Accipimus, Fauno Picus pater, isque parentem
Te, Saturne, refert: tu sanguinis ultimus auctor. 
Atqui his tribus uiris Pico, Fauno et Latino, uti arguit Arnobius, non longius, quam 360 annorum, spatium temporis et uite concedi potest. Nullus autem dubitandi locus est; quin ille ultra, quam necesse erat, ne quid ethnici hiscere auderent, hoc  temporis interuallum produxerit. Nam in Eusebii chronico multo magis his uerbis contrahitur : »Primus rex Latinorum post captam Troiam Aeneas. Ante eum Ianus, Saturnus, Picus, Faunus regnauerunt annis circiter 150;« nimirum annis ut minus totidem 150 quam Arnobius gentilibus gratis concessit. De his primis Latinorum regibus uidesis Dionysium Halicarnasseum, Auctorem Origin. gent. rom., Lactantium, Augustinum, et alios .

Albe autem, pergit Arnobius, Ascanius aliique eius  successores annis prope 420 regnauerunt . In Eusebii autem chronico anni 452, et a Clemente Alexandrino 422, computantur. Denique a Roma condita, ad suam usque etatem Auctor noster annos propemodum 1050. Eusebiani uero chronici auctor 1146 fluxisse perhibent. De his etiam omnibus aliquid notauimus in Clementis Alexandrini chronologia. Sed hec uberius prosequi, ac plures alios chronographos nominibus suis appellare nichil necesse est. Non enim omnibus numeris absolutam annorum computandorum rationem sequitur Arnobius, sed ipsosmet receptos ab ethnicis annalium scriptores citasse contentus, illis plura etiam largitur, quam desiderare poterant. Euidentissime igitur ex his demonstrat illorum deos non ante annorum duo millia extitisse, nec ab illis  christiane religionis nouitatem posse iure aliquo exprobrari.

Quid uero, quod maxima ethnicorum mysteria, pergit Arnobius , in Serapidis, Isidis, Matris deum, aliorumque honorem celebrari solita, de quibus nos alibi egimus , et infra adhuc agendum, eorum diis longe recentoria sunt. Ab iisdem ergo ethnicis, si suis principiis stare uoluissent, nunquam admitti, et semper reiici debebant.

At saltem ex concessis, inquiebant gentiles, apertissime colligitur deorum nostrorum religionem christiana esse longe antiquiorem, atque idcirco ueriorem.  Negat primo consequentiam Arnobius. Sufficit enim utramque aliquando cepisse, ut par sit utrobique ratio. Quid enim duo annorum millia, cum ceteris omnibus antea elapsis comparata, pro alicuius religionis ueritate facere possunt?

Deinde uero ille adhuc pernegat a christianis coli aliquid nouum et ethnicorum religione recentius . Deum enimuero colunt omnipotentem, non modo antiquissimum, sed ingenitum etiam, et eternum, ac rerum omnium fontem et originem. Nihil ergo nouum christiani in mundum introduxerunt, sed quod sero didicerant a Christo, qui miseram hominum falsos deos colentium, uerumque Deum ignorantium cecitatem discussit.

Plura quidem Arnobius de alliis christiane religionis  dogmatibus ibi non protulit, tum quia ad depellendam noue religionis obtrectationem que dixerat, plane sufficiebant: tum quia paulo ante supremam Christi diuinitatem, aliaque eiusdem christiane religionis placita alibi demonstrat, sicut postea ostendemus.



CAPUT uI. Aliud gentilium aduersus christianam religionem argumentum, ex publicis calamitatibus petitum, soluitur.



ARTICULUS PRIMUS. Ethnicorum aduersus christiane religionis ueritatem argumentum, ex uariis cladibus et calamitatibus, quibus genus humanum olim diuexabatur, petitum, proponitur, ostenditurque a quibus scriptoribus olim dilutum confutatumque fuerit.


Aliud contra christiane religionis ueritatem argumentum, sepissime et ad nauseam usque ab ethnicis recantatum, insignis et absurdissima fuit calumnia, qua christianos, sicuti scribit Arnobius , ob reiectum repudiatumque deorum cultum, omnium publicarum cladium et calamitatum, quibus genus humanum uexabatur, causam esse tam falso, quam audacter predicabant. Summam enimuero propter christianorum impietatem, uti illi iactitabant, ab diis merito iratis abiectam rerum terrenarum curam, et mala omnia, quibus ubique homines solebant confici et oprimi, in totum inuecta fuisse terrarum orbem.

Quam autem frequens fuerit hec gentilium querimonia  et accusatio, si scire uelis, audi, si lubet, Tertullianum: »In odium bonorum et proborum conspirant,« ethnici, »qui aduersus sanguinem innocentem conclamant, pretexentes sane ad odii defensionem illam quoque uanitatem, quod existiment omnis publice cladis, omnis popularis incommodi christianos esse causam. Si Tiberis ascendit ad menia, si Nilus non descendit ad arua, si celum stetit, si terra mouit, si fames, si lues, statim christianos ad leonem. Tantos ad unum« . Eadem repetit in suo ad Nationes libro . Sed de illo plura a nobis suo loco dicenda sunt.

Origenes uero testatum facit gentiles eadem et  olim et suo adhuc tempore falsa illa criminatione abusos fuisse: »Cum hec« inquit, »contigerint mundo, consequens, quasi derelinquentibus hominibus deorum cultum, ut propter multitudinem christianorum dicant fieri bella, fames, et pestilentias. Frequenter enim famis causa christianos culparunt gentiles, et quicumque sapiebant que gentium sunt, sed et pestilentiarum causas ad Christi Ecclesiam retulerunt. Scimus autem et apud nos terre motum factum in locis quibusdam, et factas fuisse quasdam ruinas; ita ut qui erant impii extra fidem, causam terre motus dicerent christianos; propter quod et persecutiones passe sunt Ecclesie, et incense sunt. Non solum autem illi, sed et qui uidebantur prudentes, talia in publico dicerent; quia propter christianos fiunt grauissimi  terre motus« . Testis nobis adhuc est Lactantius ethnicos eamdem suo etiam tempore cecinisse cantilenam, ubi ille obiectarum publicarum cladium et miseriarum accusationem in ipsos sic refundit: »Discite ideo mala omnia rebus humanis quotidie ingrauescere, quia Deus, huius mundi effector et gubernator, derelictus est; quia suscepte sunt, contra quam fas est, impie religiones; postremo quia ne coli quidem uel a paucis Deum sinitis« . Si enim ille solus, obseruatis eius legibus, sicuti par est, coleretur, non essent, inquit, dissensiones, bella, fraudes, rapine, adulteria, aliaque mala, quibus humanum genus seipsum conficit.

Nos uero annotauimus quid Maximinus Imperator,  christianis infensissimus, iniquis ciuitatum aduersus eos postulationibus responderit . At in ea, quam ad illas ciuitates scripsit epistola, audacter, teste Eusebio, asserebat acerbiores calamitates contigisse: , , . Ob pestiferum errorem inanissime uanitatis sceleratorum illorum hominum euenerunt, quo tempore error ille in animis illorum pullulauit, et uniuersum propemodum terrarum orbem probo ac decore oppleuit .

 Postea adhuc Symmachus sterilitatem terre, famemque publicam negatis uestalium sacerdotumque ethnicorum priuilegiis ascribere non dubitauit: »Nemo me putet solum causam religionum tueri: ex huiusmodi facinoribus orta sunt cuncta Romani generis incommoda . . . . Secuta est hoc factum fames publica, et spem prouinciarum omnium messis egra decepit: Non sunt hec uitia terrarum . . . . sacrilegio annus aruit; necesse enim fuit perire omnibus, quod religionibus, negabatur« .

Quam crebra, ac pene quotidiana, et diuturna fuerit stolida illa gentilium querela, inde adhuc coniice, quod ethnici eam a christiane religionis exordio ad Augustini usque tempora in ore semper habuerint.  Audi, queso, ipsummet sanctum illum doctorem: »Quando auditis,« ait , »garrire blasphemos, et dicere abundare pressuras temporibus christianis; scitis enim quia hoc amant dicere: et uetus quidem, sed a temporibus christianis cepit prouerbium: Non pluit Deus: duc ad christianos. Quamquam priores ista dixerunt, isti autem modo dicunt, et quia pluit Deus, duc ad christianos.« Que quidem ille non solum ibi uberius prosequitur, sed alio adhuc in libro hunc repetit in modum: »Memento autem me ista commemorantem, adhuc contra imperitos agere, ex quorum imperitia illud quoque ortum est uulgare prouerbium: pluuia desit, causa christiani. Sunt namque, qui eorum studiis liberalibus instituti, amant historiam, qua  facillime ista nouerunt: sed ut nobis ineruditorum turbas infestissimas reddant, se nosse dissimulant, atque hoc apud uulgus confirmare nituntur, clades, quibus per certa interualla locorum et temporum genus humanum oportet affligi, causa accidere nominis christiani, quod contra deos suos ingenti fama, et preclarissima celebritate per cuncta diffunditur« .

Ad hanc autem importunam ac falsam criminationem, tamdiu totiesque ab eis repetitam, propulsandam et penitus comprimendam, eruditissimi religionis nostre defensores et tractatus et libros identidem ediderunt. Cum enim Demetrianus christianos publicarum calamitatum causam esse latraret, Cyprianus Carthaginensis episcopus, clamosas illius uoces,  ineptasque obiurgationes, primum spernendas esse censebat. uerum ille, quemadmodum Arnobius noster , ne se hominis, impie Deo obstrepentis, clamoribus uinci, ac cum christianis causa cecidisse diceretur, dementissimam illius temeritatem tractatu aduersus eum edito cercuit. Huiusce autem operis initio sic ille loquitur: »Sed enim cum dicas plurimos conqueri, quod bella crebrius surgant, quod lues, quod fames seuiant, quodque imbres et pluuias serena longa suspendant, nobis imputari, tacere ultra non oportet; ne iam non uerecundie, sed difidentie esse incipiat, quod tacemus, et dum criminationes contemnimus refutare, uideamur crimen agnoscere. Respondeo igitur  et tibi, Demetriane, et ceteris, quos tu forsitan concitasti, et aduersus nos, odia tuis maledicis uocibus seminando, comites tibi plures, radicis atque originis tue pullulatione fecisti, quos tamen sermonis nostri admittere credo rationem.« .

Augustinus uero, de quo nos paulo ante dicebamus, aperte declarat se eamdem ob causam conscripsisse suos de Ciuitate Dei libros, quorum quinque prioribus hanc infidelium hominum calumniam expressius refellit. Hec autem sunt totidem illius ea de re uerba: »Interea Roma Gothorum irruptione, agentium sub rege Alarico, atque impetu magne cladis euersa est: cuius euersionem deorum falsorum multorumque cultores, quos usitato nomine paganos  uocamus, in christianam religionem referre conantes, solito acerbius et amarius Deum uerum blasphemare ceperunt. Unde ego exardescens zelo domus Dei, aduersus eorum blasphemias uel errores, libros de Ciuitate Dei scribere institui . . . . . Quorum quinque primi eos refellunt, qui res humanas ita prosperari uolunt, ut ad hoc multorum deorum cultum, quos pagani colere consuerunt, necessarium esse arbitrentur, et quia prohibetur, mala ista exoriri, atque abundare contendunt« .

Neque Augustino hos, quamuis eximios excellentesque libros confecisse satis fuit: sed Orosium ad scribendos annales impulit, quibus palam faceret  mundum omnibus seculorum etatibus, et ante ortam christianam religionem, publicas accepisse calamitates, hominesque communibus cladibus miseriis atque erumnis fuisse afflictos. Hec ipse Orosius in historiarum suarum exordio prefatur, que quidem integra hic describere quia longius foret, ad eius libros, quemlibet curiosum mittendum satius duximus. Ante Orosium autem et Augustinum, Arnobius noster in hisce, de quibus agimus, libris ad eamdem gentilium obtrectationem plane penitusque reprimendam, uti superius annotauimus, aggressus est. Que itaque et quam ualida sint eius argumenta iam, si suubet, uideams.



ARTICULUS II. Expenduntur singula Arnobii argumenta, quibus insulsas ethnicorum, christianos publicarum omnium cladium et calamitatum causam esse nunquam non proclamantium criminationes funditus euertit, ac quomodo et quam euidenter demonstret ab ipso christiane religionis exordio ad suam usque etatem, nichil contra statas nature leges nec in celo, nec in terris immutatum; sepius uero ante christianorum tempora gentes fuisse fame confectas, perniciososque accidisse grandinis casus, imbres lapidum, siccata flumina, pestes funestissimas, consumptas a muribus et locustis fruges, maximos terre hiatus et motus.


Fatetur ingenue Arnobius gentilium argumentationem grauis plane et maximi esse momenti ac christianos omni odio habendos, atque adeo reiiciendam et exterminandam eorum religionem, si ipsi publicorum malorum, calamitatumque omnium causa fuerint. Sed hoc falsissimum esse inde primum demonstrat , quod ab ipso religionis  christiane exordio ad suam usque etatem nichil contra statas nature leges, neque in elementis, neque in solis, lune, et astrorum cursu, neque in quatuor anni tempestatibus, neque in solita terre animaliumque fecunditate, neque in publicis humanis rebus et disciplinis mutatum sit. uerum superiores publicas calamitates, rhetorica figura paulo nimium amplificasse pluribus fortasse uideretur, nisi persuasum haud dubie illi fuisset toties, uti diximus, repetitam ad ethnicis obtrectationem tot exemplis esse refellendam, ut ad silendum, aut saltem ad pudendum adigerentur. Quamobrem Tertullianus in longa etiam earumdem, que ante Christi ortum contigerant, cladium enumeratione diu uersatur, nec secus ac noster auctor postea concludit: »Si pristinas clades  comparemus, leuiora nunc accidunt, ex quo christianos a Deo orbis accepit. Ex eo enim innocentia seculi iniquitates temperauit, et deprecatores Dei esse ceperunt« . Sed hec ille, de quo nos suo loco, fusius alio in libro prosequitur .

Contra tamen obiiciebant ethnici: »Pestilentias.« Arnobii uerba sunt, »et siccitates, bella, frugum inopiam, locustas, mures, et grandines, resque alias noxias, quibus negotia incursantur humana, dii important, iniuriis christianorum atque offensionibus exasperati« . Sed hec ratio tam parui leuisque momenti Arnobio uisa est, ut seipsa, absque ulla confutatione, corruere persuasum  omnino habuerit. Quomodo enim, inquit, hec calamitatum nomina post christiane religionis primordium ethnicis cognita esse potuerunt, nisi antea contigerint? Et certe eas omnes prius accidisse ex ipsismet eorumdem ethnicorum annalibus euidentissime probatur. Quod quidem ille, quemadmodum postea Augustinus, facta cladium illarum enumeratione, ostendit . Ab Orosio autem, ut id manifestum omnibus fieret, septem historiarum libros, hortante eodem Augustino editos fuisse iam animaduertimus. Quam recte porro id Orosius, probauerit a nobis, Deo fauente, postea suo loco examinabitur. Interim uero a nobis ea clarius enucleanda sunt, que ab Arnobio non satis clare explicantur.

 Narrat autem primo gentes fame sepe confectas. At nemo est, qui nesciat quo quantaque illius exempla in gentilium historiis occurrant. Pauca ex pluribus si tibi proferri uelis, ea que Iosephi patriarche tempore fuit, pretermissa , ex Liuio disces tantam fuisse, Proculo Geganio Macerino, et L. Menenio Lanato consulibus, famem frugumque inopiam, ut »multi ex plebe spe amissa, potius quam ut cruciarentur trahendo animam, capitibus obuolutis, se in Tiberim precipitauerint . Quamobrem pulchre Augustinus ab ethnicis petit ubi tunc essent dii, qui hominibus cultui suo addictissimi opem nullam tulerunt . Scribit quoque Dionysius Halicarnasseus alteram partem  Meonum, teste Herodoto, cum diu fame laborassent, ea tandem nimium urgente, paternis cessisse agris, et in Umbriam uenisse . Denique, ut plura mittamus, in Eusebiano chronico ad annum 2022, et post ortum Christi octauum notatur, »fames, Rome ita, ingens facta, ut quinque modii uenderentur denariis XXuII, semis.« Tunc autem christianorum nomen neque ibi, neque alibi auditum adhuc fuerat.

Frequentissimos deinde grandinis casus, atque etiam saxeos imbres antea accidisse obiicit Arnobius. Et certe Horatius multas tempestates, ac nominatim dire prorsus grandinis non in christianorum, sed occisi a gentilibus Cesaris uindictam, uti putabat, obortas his cecinit uersibus:

 Iam satis terris niuis atque dire
Grandinis misit Pater, et rubente
Dextera sacras iaculatus arces
   Terruit orbem, etc. 

Deinde uero Arnobius: »In litteris priscis,« inquit, »comprehensum et compositum uidemus imbres saxeos totas sepe comminuisse regiones« . At lapidum imbres ante christianorum tempora memorat Cicero: »Quid cum sepe,« ait ille, »lapidum, sanguinis nonnunquam, terre interdum, quondam etiam lactis imber defluxit« . Liuius autem narrat post Cannensem cladem pluisse lapidibus:  »Tempestates,« inquit, »fede fuere. In Albano monte biduum continenter lapidibus pluit: tacta de celo multa, due in Capitolio edes, uallum in castris multis locis supra Suessulam, et duo uigiles exanimati: murus turresque quedam Cumis non icte modo fulminibus, sed etiam decussa. Reate saxum ingens uisum uolitare; Sol rubere solito magis, sanguineoque similis« . Testatum quoque facit inspectos Sybillarum libros propter crebrius uno eodemque anno de celo lapidatum. Paulo antea dixerat factum nouendiale sacrum, propterea quod de celo lapidatum fuisset. Plura si uelis, adi Tibullum, ualerium Maximum, Strabonem, Solinum, et Salmasii in huius librum annotationes  .

Ad hec uero scribit auctor noster: »Flumina ingentia limis inaruisse siccatis« . Quod sane preter alios uirgilius his confirmat carminibus:

   uideas et flumina sicca,
Aret ager, uitio moriens sitit eris herba. 
Nostrum autem ad propositum illud maxime facit, quod Seneca non christianorum impietati, quemadmodum alii ethnici, sed naturalibus causis fluminum ascribit siccitatem .

Pestilentie etiam contagia, sicuti Arnobius loquitur,  humanum genus usserunt ac depopulata sunt. . Quis autem, amabo te, id ignorare potest, qui extremis digitis ueterum Auctorum Liuii, Eusebii, Orosii, aliorumque scripta attigerit? Augustinus quoque eadem argumentandi ratione premit ethnicos, pluresque ex citato a nobis Liuio pestilentias illis obiicit. Nec paulo leuiori brachio telum hoc in eos uibrari potest ex proxime laudato Seneca, qui naturalem quoque pestis rationem reddere conatur .

Preterea urget auctor noster a locustis et muribus  omne frugum genus corrosum atque consumptum . A Liuio autem memorie proditum legimus tantas a mari locustarum nubes uento in Apuliam repente illatas, ut examinibus suis agros late operuerint, atque ad eam frugum pestem tollendam missum fuisse C. Licinium pretorem designatum . Narrat insuper circa Capuam omnem agrum oppletum alia ingenti earumdem locustrarum multitudine, quas quidem unde aduenissent parum constabat. Sed audiendus est Augustinus, qui ex hac locustarum, ac superiori pestis calamitate eodem plane, atque Arnobius, modo contra gentiles argumentatur: »Locustarum in Africa,« inquit, »multitudinem prodigii similem fuisse, cum iam esset populi Romani prouincia,  litteris mondauerunt: consumptis enim frugibus foliisque lignorum ingenti, atque inestimabili nube in mare dicunt esse deiectam. Qua mortua redditaque littoribus, atque hinc ere corrupto, tantam ortam pestilentiam, ut in solo regno Masinisse, octingenta hominum millia periisse referantur, et multo amplius in terris littoribus proximis . . . Talis itaque uanitas, qualem ferimus, eique respondere compellimur, quis horum non christiane religioni tribueret, si temporibus christianis uideret.« . Eadem hisce de locustis prodidit Orosius, quem consule, sicut et de aliis Cornelium Tacitum, atque etiam Bochartum, qui plura de locustis disputat .

Prosequitur Arnobius , et addit urbes atque ciuitates tremefactas ualidissimis terre motibus, et maximis eius hiatibus interceptas. Testis horum nobis est Plinius, qui de motibus terre hunc scribit in modum: »Motus terre sileantur, et quidquid est, ubi saltem busta urbium exstant simul ac terre miracula potius dicamus, quam scelera nature« , multo minus christianorum, ut recte auctor noster arguit. Prius uero idem Plinius de utroque terre motu et hiatu: »uarie terra quatitur,« inquit, »et mira eduntur opera, alibi prostratis menibus, alibi profunde hiatu haustis« . Atque ibi de illis plura, que  legere poteris, memorie mandauit . At maximum post hominum memoriam terre motum, imperante Tiberio, contigisse asserit, quippe quo duodecim Asie urbes subuerse fuerint. Memimere etiam huius terre motus, Strabo et Suetonius, atque ei adiunctum terre hiatum his Tacitus narrat uerbis: »Eodem anno duodecim celebres Asie urbes conlapse, nocturno terre motu, quo improuisior grauiorque pestis fuit. Neque solitum in tali casu effugium subueniebat in aperta prorumpendi; quia diductis terris hauriebantur. Sedisse immensos montes, uisa in arduo, que plana fuerant, effulsisse inter ruinam ignes memorant« . In Eusebii autem chronico hec ad septimum Tiberii annum referuntur, ac tredecim collapse urbes suis ibi appellantur nominibus. Plurium autem terre motuum, qui superioribus etatibus acciderant fit ibidem mentio. Denique ut multa taceamus, Cicero, Celio teste citato, narrat »eo ipso tempore,« quo Flaminius contra Hannibalem pugnabat, »tantos terre motus in Liguribus, Gallia, compluribusque insulis, totaque Italia factos esse, ut multa oppida corruerint, multis locis labes facta sit, fluminaque in contrarias partes fluxerint, atque in omnes mare influxerit« . Sed alias nec minores quidem calamitates ille postea recenset . Quamobrem Apuleius: »Immodicis,« ait, »tremoribus terrarum dissiluisse humum, et interceptas urbes cum populis sepe cognouimus.« Tertullianus autem, eodem plane argumento ethnicos refellendo, his obiectat Corinthium mare motu terre exhaustum .

Tantum porro abest, ut his et similibus inordinatis casibus contra religionis christiane ueritatem aliquid confici possit; quin potius Cleanthes apud Ciceronem ex illis concludit in animis hominum informatas esse deorum, et uis cuiusdam celestis ac diuine notiones . Melius proculdubio unius equissimi et omnipotentis Dei notiones dixisset. Sed in hunc Ciceronis  locum consule Lescalopieri obseruationes, ac de terre motibus et hiatibus, eorumque effectibus et causis Senece libros, atque etiam Strabonem qui plurima eorum, que dicta sunt exempla protulit .



ARTICULUS III. Quibus aliis exemplis Arnobius ostendat ante christiane religionis exortum plures accidisse publicas calamitates, incendia, diluuia, ubi de insula Atlantica, et computatis a mundi exordio annis: item cum belluis prelia, ac bella maxima inter Assyrios et Bactrianos, Nino et Zoroastre ducibus, aliaque Alexandri, atque Romanorum bella, ac post natum Christum res fluxisse longe magis prosperas.

Que hactenus retulimus publicarum calamitatum  exempla satis superque demonstrant nichil potuisse ab ethnicis fingi absurdius, quam iis mundum in christianorum penam uexari. uerum Arnobius ut indomitam insanientium hominum petulantiam uehementius cerceret, aliis adhuc exemplis illud censuit esse probandum . Instat itaque ante christianorum tempora mundum incendio conflagrasse, urbes maris fluctibus coopertas, genus humanum diluuiis absorptum, atque, ut Plato perhibet ante annorum millia decem, ab Atlantica insula magnam erupisse hominum multitudinem, que innumeras nationes funditus deleuit et exstinxit. Is autem Platonis locus in eius Timeo occurrit, ubi ille ex antiquis scriptoribus narrat ex ea Atlantica insula,  quam Lybia et Asia maiorem fuisse ait, factam ingentium copiarum irruptionem, qua uarie nationes in seruitutem redacte sunt . Sed postea diluuiorum, terreque motuum estu omnem bellicosam illam gentem, atque ipsam insulam per unius tantum noctis et diei spatium fluctibus maris absorptam, et nichil plane ex illis, nisi luti reliquias comparuisse amplius. Idem porro Platonis locus non solum a Plinio et Strabone citatur, uerum etiam a Tertulliano, qui inde absurdam ethnicorum argumentationem, quemadmodum Arnobius, refellit et euertit. Scimus quidem hec nonnullis minus ueritati, quam fabulis uideri propiora . Sed ualere semper debebat apud gentiles Platonis auctoritas, nec plane immerito eis opponitur. Deinde uero Theucydides a Seneca testis submerse eiusdem insule appellatur hec in uerba. »Theucydides ait circa Peloponesiaci belli tempus Atalantam insulam aut totam, aut certe maxima ex parte suffusam.« Quin etiam huic suffragatur Ammianus Marcellinus . Sed si utrique fidem habere adhuc nolis, audi, si lubet, Senecam alios similes casus enarrantem: »Idem Sidoni,« uti inquiebat, »accidisse crede. Nec ad hoc testibus opus est. Meminimus enim terris  interno motu diuulsis, loca disiecta et campos interiisse« . Qui plura uoluerit, illum adhuc alibi dicentem audiat: »Helicem, Burinque,« uel ut ait Marcellinus, »Helice et Bura, totas mare accepit . . . . . Supra oppida duo nauigatur: duo autem, que nouimus, que ad notitiam nostram memoria litteris seruata perduxit. Quam multa alia aliis locis mersa sunt! Quot populos aut terra in se, aut mare inclusit!«  Prius uero auctorem suum citauerat Callisthenem. Eadem de Sidone, atque aliis inundationibus Strabo memorat, quem sicut et Ouidium, rursusque Senecam et Plinium adire quilibet haud egre poterit .

uerum quanam, rogabit aliquis, ratione Arnobius dicere potuit, hec que de Atlantica insula narrat, ante decem contigisse annorum millia? Numquid ignorabat a christianis multo breuius a mundi creatione annorum spatium computari. Sed facile soluitur huius difficultatis nodus. Non enim suam ibi Arnobius, sed Platonis, ibidem a se citati, protulit opinionem, qui sacerdotem Soloni sic loquentem inducit : . .  Iam uero nostrarum rerum status quis olim fuerit annorum octo millium series in nostris sacris libris recensentur: nouem autem millia annorum seriem, quibus illi maiores exstiterunt tibi breuiter demonstrabo.

Ex mundi uero, ac potissimum Sodome et Gomorrhe incendiis Tertullianus ethnicos redarguit, quemadmodum suo loco ostendemus. Nec huius incendii Iosephus tantum mentionem fecit, sed ipse etiam his, ut uidetur, uerbis Cornelius Tacitus: »Ego Iudaicas quondam urbes igne celesti flagrasse concesserim« .

 Pergit Arnobius, aitque ante christianos, »cum feris bella, et prelia cum leonibus gesta sunt.« . At ibi si de preliis, que instructo hominum exercitu, cum feris et belluis commissa fuerunt, testem desideres, tibi A. Gellius cito dabit Tuberonem, qui memorie mandauit Regulum apud Bagradam fluuium in Africa positis castris: »Prelium grande atque acre fecisse aduersus unum serpentem illic stabulantem, inusitate immanitatis, eumque magna totius exercitus conflictione, ballistis atque catapultis diu oppugnatum, eiusque interfecti corium, longum pedes centum et uiginti Romam misisse« . Eadem ex Liuio narrat ualerius Maximus, atque etiam Plinius, qui rem notam esse asserit,  item Seneca, Orosius, Florus, et alii .

At si Arnobius de certaminibus agat, quibus gladiatores et athlete cum leonibus et aliis belluis pugnaturi, in arenam descendebant, de iis forsitan intelligendus est, quorum spectacula Sylla et Pompeius aliique dederunt. At preter ea, que de his spectaculis alibi attigimus, uidesis Plinium, Dionem Cassium, atque in primis Senecam , qui hanc crudelitatem sic exagitat: »Num et hoc quemquam curare permittas, quod primus L. Sylla  in circo leones solutos dedit, cum alioquin alligati darentur, ad conficiendos eos missis a rege Boccho iaculatoribus? Nam et Pompeium primum in circo elephantorum duodeuiginti pugnam edidisse, commissis more prelii noxiis hominibus, ad ullam rem bonam pertinet? Princeps ciuitatis, et inter antiquos principes, ut fama tradidit, bonitatis eximie, memorabile putauit spectaculi genus, nouo more perdere homines. Depugnant, parum est; lancinantur, parum est. Ingenti mole animalium obteruntur. Satius erat ista in obliuionem ire; ne quis postea potens disceret, inuideretque rei minime humane. O quantum caliginis mentibus humanis obiicit magna felicitas! Ille se supra rerum naturam esse tum credidit,  cum tot miserorum hominum cateruas sub alio celo natis belluis obiiceret, cum bellum inter tam disparia animalia committeret, cum in conspectu populi Romani multum sanguinis funderet, mox plus ipsum fundere coacturus.« Si quis tamen contendat Arnobium non de hoc, sed de superiori hominum cum belluis certamine esse intelligendum, huic non multum repugnabimus.

Ultimum porro gentilium argumentum, ex bellorum frequentia petitum, inde primo ille diluit , quod ingentes hominum copie ex Atlantica insula emergentes, innumeras nationes profligauerint, ac deleuerint. Sed de his paulo ante diximus.

Secundo itaque Arnobius gentilibus obiicit   inter Assyrios et Bactrianos, Nino et Zoroastre ducibus, non ferro tantummodo et uiribus, sed magicis etiam artibus prelio olim decertatum. At testis nobis est Eusebius Zoroastrem magum tunc Bactrianis imperasse, cum apud Assyrios Ninus regnaret . In illius autem chronico hec, que ad rem nostram conducere uidentur, uerba legimus: »Zoroastres magus, rex Bactrianorum, clarus habetur, aduersus quem Ninus dimicauit.« Quod quidem Trogi Pompei, Augustini, Hieronymi, et Orosii auctoritate confirmatur .

uerumtamen his plane aduersari uidetur Diodorus Siculus, qui ubi Nini aduersus Bactrianos expeditionem describit, horum ducem non Zoroastrem, sed Oxyartem appellat . Deinde uero nichil plane magici, neque insoliti eo in prelio animaduertit, sed Oxyartis tantum artem et solertiam, qua cum partem exercitus Nini in quasdam locorum angustias pertraxisset, inito certamine, fugauit hostes, centumque millia ex iis occidit. Sed ille postea a Nino uictus est. Huc accedit, quod plures fuerint uti Plinius, Suidas, et alii obseruant, Zoroastris nomine nuncupati. Scaliger autem Lertii testimonio probare conatur , eum, qui magus fuit, Xerxe, atque idcirco Nino etiam multis seculis esse  posteriorem. Censet tamen Cotelerius Zoroastrem magum unum, et eumdem uariato nomine fuisse, ac Zarum, Nazaratum, Zabratum, Zaratem, Zarem, Zoroadum, et Zaradem . De illius uero etate uarie sunt opiniones. Eudoxus quippe et Aristoteles, Plinio attestante, illum Platone sex millibus annorum, Hermodotus apud Lertium, et Plutarchus Troiano excidio quinque annorum millibus, Xantus uero apud eumdem Lertium Xerxis transitu annis sexcentis uetustiorem fuisse prodiderunt . Sed hec opinionum diuersitas Eusebium, Augustinum, et  Hieronymum, uti uidimus, non prohibuit, quominus Arnobio nostro suffragarentur. Suidas porro secundum Zoroastrem astronomum Nino ceuum existimat . Quid mirum autem si is magus, immo et magie, uti aiunt, inuentor, a plurimis arte magica aduersus Ninum pugnasse dicatur?

Ut ut sit, nulli dubium illud esse potest, quod ad confutandos gentiles asserit Arnobius, multis ante christianam religionem seculis gesta fuisse Assyrios inter et Bactrianos bella ac prelia.

Nec minus constat Troianum bellum longe etiam antea confectum, ob Helene, inquit auctor noster, diis ducibus atque impulsoribus raptum . Sed illud uberius ab Augustino expositum, contra eosdem ethnicos pari atque ab illo ratione urgetur . Nemini porro cum hec ignota esse queant, atque ab Homero aliisque quam plurimis scriptoribus tradantur, fusius prosequi, superuacaneum est.

Nulli quoque incompertum est Xerxis aduersus Grecos bellum, quod Arnobius posthec iisdem ethnicis merito obiectat. Cum uero illud Xerxes illaturus esset, ab eodem Arnobio dicitur mare terris immisisse, perfosso nimirum monte Atho, et gressibus transiuisse maria . Que Lucanus his uersibus cecinit:

Tales fama canit tumidum super equora Xerxem
Construxisse uias, multum cum pontibus ausus
 Europamque Asie, Sestonque admouit Abydo,
Incessitque fretum rapidi super Hellesponti,
Non Eurum, Zephyrumque timens, cum uela ratesque
In medium deferret Athon. .

Breuius Hieronymus: »Xerxes ille rex potentissimus, qui subuertit montes, maria constrauit.« Sed de his plura Herodotus, Diodorus Siculus, Plinius, Iustinus historicus, Iuuenalis, et alii .

Cui etiam notum manifestumque illud non est, quod Arnobius subiungit: »Ex Macedonie finibus unus exortus adolescens, Orientis regna et  populos captiuitate et seruitio subiugauit? Nemo enim est, qui his uerbis designatum non agnoscat Alexandrum magnum, ut Augustini uerbis utamur, »munificentissimam, minimeque diuturnam, »eius« potentiam, qua uniuersam Asiam, immo pene totum orbem partim ui et armis, partim terrore subegerat« . De illo autem preter alios plures, Plutarchi de illius tum uita tum fortuna, Arriani, de eius expeditione, et Quinti Curtii de ipsius historiis libri precipue legendi sunt. Denique Romani, ait Arnobius, ante natum Christum nationes omnes uastarunt, et depopulati sunt .

 Sed ut insanam illorum ferociam adhuc reprimeret, ab ipsis post Tertullianum postulat, num quis negare possit post Christi mortem imminuta fuisse bella, ac mediis que postea fluxere temporibus, innumerabiles reportatas uictorias, prolatos imperii fines, tantamque fuisse annone abundantiam, ut eam omnes admirati obstupuerint . Nonne etiam alias innumeras, inquit , prosperitates secundosque euentus Christi legibus institutisque debemus, quibus malum pro malo rependi prohibetur, ac precipitur illatas iniurias patienter ferri, suumque potius, quam alienum fundere sanguinem? Tam falsum ergo est  christianos publicarum calamitatum esse causam quam certissime constat eas ethnicorum, commentitios deos colentium, impietati acceptas iure meritissimo referri.

Quod quidem et inde adhuc euidenter demonstratur, quia iisdem ethnicis non solum uerus Deus, sed ipsimet illorum dii despectui summoque ludibrio erant . Mortalem quippe uti infra post Arnobium uidebimus, eorum ortum adulteria, aliaque in hominibus non toleranda flagitia ac crimina impudenter predicantes, non poterant sat grauibus penis, atque calamitatibus ab iis puniri. Sed de his audiendus etiam erit suo loco Tertullianus.



ARTICULUS Iu. Respondetur ethnicis sciscitantibus que malorum siue publicarum calamitatum sit causa, ac probatur id quod uni bonum, alteri esse malum, frustraque obiici uictos Alemannos, fame necatos Getulos, et Tingitanos, propter christianos cum eis habitantes, multoque absurdius asseri deos iisdem christianis fuisse iratos, et hoc mendacium a quibusdam mendicantibus ethnicis esse confictum.


Ea erat ethnicorum cecitas, ut quamuis deos suos maximorum criminum reos palam asseueranterque agerent, persuasum tamen habuerint non in sui, sed in christianorum odium homines publicis cladibus calamitatibusque fuisse diuexatos. Instabant itaque importuneque petebant si tot tantorumque malorum christiani causa non fuerint, quenam potuerit esse illorum causa et origo. Sed quid hec ad nos? respondet Arnobius . Nobis enimuero sufficit illorum, qui mala omnia christianis attribuunt, falsam depulisse obtrectationem. Quid autem, si ex elementorum agitatione, siderum motibus, atque materie fece, nocentissimos pestiferosque uapores, ut docet Seneca, exhalante, oriantur? 

Preterea que hominibus, omnia commoditate sua metientibus, mala uidentur, reapse ipsi mundo bona sunt . Diluuia siquidem mundique conflagrationes a Platone non mundi pernicies, sed, sicut ab Origene, et a nobis alibi obseruatum, eiusdem mundi purgatio censentur . Quid uero, quod temperatus solis ardor, ut ait Arnobius, multis prodest, quem aliquis tamen uoluptuarius, eo torreri solitus, nimis moderatum, aut sibi penitus ablatum conqueritur. Ibi autem od illum Arnobius alludit morem, quo olim molles ethnici ante cibum exerceri, ac postea ad solem uel ignem, uel balneum ungi consueuerant. Unde Persius:

Assiduo curata cuticula sole.
Et paulo post:

At si unctus cesses et figas in cute solem. 
Iuuenalis uero:

Nostra bibat uernum contracta cuticula solem,
Effugiatque togam, iam nunc in balnea, salua
Fronte, licet uadas.  
His itaque solis ardor tante uoluptati erat, quantum alii cum sibi obnoxium existimabant.

Pergit Arnobius nobis non esse compertum utrum pestilentie, morbi, fames, et alie eiusmodi calamitates non ideo interueniant; ut que in mundo uidentur redundare, ex eo tollantur . Tertullianus siquidem haud dubitanter scribit: »Reuera lues, et fames, et bella, et uoragines ciuitatum, pro remedio deputanda, tamquam tonsura inolescentis generis humani« .

Addit auctor noster immerito concludi ueratrum, id est, ut ait Plinius, elleborum ideo nasci non debuisse quia hominibus uenenosum est . Homini quippe si ueneficum sit, capris et coturnicibus, ut canit Lucretius, prodest:

Preterea nobis ueratrum est acre uenenum:
At capris adipes et coturnicibus auget. 
Rationem si queras, hanc reddet tibi Ambrosius: »Helleborum periti loquuntur escam esse, et alimoniam coturnicum, eo quod naturali quodam temperamento sui corporis uim pabuli noctis euitent« . Dioscorides uero, illiusque interpres Mathiolus docent elleborum album multis morbis esse  medicamento . Cur autem uenenata creata sint, alibi uidebimus.

Denique nullum, ait Arnobius, nature uitium est, si ouilibus et laniciis insidietur lupus, et serpens morsu hominem occidat . uide autem utrum ibi ille ad hos non collineauerit uirgilii uersus:

Ac ueluti pleno lupus insidiatus ouili. .
Et alio in libro:

   Si tibi lanicium cure. 
Simplici siquidem lanicii nomine uterque oues, agnos, ueruecesque comprehendit. Superbi porro et nimium  arrogantis hominis Arnobius esse asseuerat Deo eam ferre conditionem, ut quod unicuique placet, id continuo facere debeat.

Sed contumaces ethnici, nichil adhuc remittentes, instabant non solum ante, sed post disseminatam christianam religionem, ac propter christianos, cum aliis permistos, bella infeliciter gesta, agros sterilitate incultos, atque enectos fame homines. uerum tam leue rationis momentum ab Arnobio facile destruitur. Nam ut scite ille arguit, si Alemanni, de quibus Eusebius et alii, propter habitantes secum christianos, a Romanis uicti sunt, eamdem profecto ob rationem ipsimet Romani cum christianis permisti, uinci debuerunt . Si mures et locuste, Asiam ac Syriam aliquando  infestarunt, cur non Hispaniam quoque ac Galliam, ubi similiter plures degebant christiani? Si Getuli et Tangitani, qui uti Mela, Strabo, Plinius, Sallustius, aliique perhibent, Africe populi erant, siccitate, et ariditate, uel fame alii grauissime afflictati sunt, cur Mauri, et Nomades, et alii communem cum christianis uitam agentes, messuerunt segetes amplissimas? Eodem Ambrosius argumento gentilem Symmachum eadem obiectantem refellit .

Nihil itaque ueritati magis contrarium ac repugnans fingi poterat absurda illa ethnicorum criminatione,  qua has calamitates a diis ira in christianos incensis illatas nunquam non uociferabantur. uerum hec Arnobio satis non fuerunt, ac duplici adhuc argumento insulsam hanc opinationem refellit . Nam quamuis uerum esset, quod tamen, uti mox uidebimus, falsum esse contendit, deos propter acceptas a christianis iniurias ira inflammari, iniquissimi certe forent, si in earum ultionem non solum christianos, sed etiam ethnicos, hoc est, ut illi opinabantur, sontes et insontes ullo absque discrimine puniant. Si enim ueri erant dii, poterant utique cultores suos omnibus cumulare bonis, ac solos christianos, sibi infensos,  omnibus calamitatibus et miseriis pro merito punire, uexare, necare. Non ergo ad eos plectendos expectare debebant multo leuius et infirmius eorumdem gentilium auxilium: »Numquid« enim »in uos« gentiles, ait Arnobius , »seuiunt, ut intestinis uulneribus concitati, in ultionem consurgatis illorum. Ergo humana patrocinia dii querunt, et nisi uestra fuerint assertione protecti, idonei non sunt ipsi, qui propulsare, defendere suas ualeant contumelias. Quin immo si uerum est ardere illos ira, permittite illis potestatem sui, defendant se ipsi, atque in ultionem maiestatis offense intestinas exerant experianturque uirtutes.«

uerum Heraldus hanc argumentationem leuissimam  et nullius momenti esse censet, omninoque aspernatur. Sed qua, putas, ratione? Quia Deus reseruata, inquit, sibi periurii pena, uult impietatem hominum ab ipsismet hominibus puniri. At si plane infirma, nulliusque ponderis sit hec argumentatio, redarguendus est Cyprianus, qui eodem plane et acriori modo Demetrianum aliosque gentiles insectatur: »Si quid,« ait ille, »diis tuis numinis et potestatis est, ipsi in ultionem suam surgant, ipsi se sua maiestate defendant. Aut quid prestare colentibus possunt, qui se de non colentibus uindicare non possunt? Nam si eo, qui uindicatur, pluris est ille, qui uindicat, tu diis tuis maior es. Si autem iis quos colis, maior es, non tu illos colere, sed ab ipsis potius coli debes et timeri, ut dominus. Si illos lesos  ultio uestra defendit, quomodo et clausos, ne pereant, tutela custodit. Pudeat ipsos colere quos defendis; pudeat tutelam de iis sperare, quos tu ipse tueris« .

Condemnandus est quoque Lactantius, Arnobii discipulus, qui eodem modo arguebat frustra ethnicos a diis suis expectare tutelam, qui seipsos tueri non ualent. Et paulo post: Cum ethnici, inquit, »puniunt deprehensos in sacrilegio, ipsi de deorum suorum potestate diffidunt. Cur enim illis potissimum non relinquunt ulciscendi sui locum, si eos posse aliquid arbitrantur?«  Numquid ergo Heraldus hos aliosque doctissimos Ecclesie Patres, tante imperitie aut cecitatis incusabit, ut quanti hec argumentatio  sit ponderis, non uiderint? Numquid uero Heraldus ipse non uidit illos argumentari, ut aiunt, ad hominem, atque ex ipsa gentilium opinione, qua docebant deos suos ira, que se ulciscendi libido est, in christianos sic reuera accendi, ut eorum causa maximis calamitatibus et eos, et ipsosmet gentiles simul affligerent? Nonne inde recte concludit Arnobius deos, si ita irati sint, debuisse hoc maxime iracundie impetu penas de solis christianis, eos aspernantibus, diuina sua potentia sumere, neque sese ulciscendi uices infirmis committere hominibus?

Nec est quod quis obiiciat hoc argumentum potuisse retorqueri in christianos, quos Deus non solum  publicis calamitatibus, sed ab ethnicis etiam excruciari, et interfici patiebatur. Non enim eadem erat christianorum atque gentilium de ira Dei opinio. Deinde uero ethnicis longe dispares erant christiani, qui fatebantur nichil sibi ad hanc uitam promissum: »Nihil enim,« inquit Arnobius , »est nobis promissum ad hanc uitam,« sed ad futuram, quam beatam expectamus. Atque inde concludit: »Itaque ista, quam dicitis, persecutionis asperitas, liberatio nostra est, non persecutio: nec penam uexatio inferet, sed ad lucem libertatis educet.« Eadem quoque est Tertulliani responsio, ut suo loco ostendemus . Nihil ergo aduersus christianos obiecta ab ethnicis ira deorum facere  poterat.

Denique auctor noster palam aperteque asseuerat dictu omnino esse absurdum deos, uti iidem ethnici garriebant, reuera irasci . Indecoros enimuero tribuebant, diis suis iracundie motus, iniquos ac belluinis plane similes. Atqui si dii fuissent beati et immortales, non poterant utique his prorsus culpandis ire motibus inflammari. Qui enim huiusmodi affectibus agitantur, leues sunt, ac modo quieti, modo irati, sepius uero iniusti quando alios insontes ledunt, tuncque aliis sontibus etiam irascuntur. Totum porro huius argumentationis robur et pondus non in eo positum est quod ipse de Dei ueri, de quo infra , sed quod ethnici de deorum suorum ira  predicabantur.

Quapropter uix a se impetrare posse significat, ut credat hanc fuisse prudentiorum ethnicorum hominum opinionem . Putidum itaque potius existimat esse mendacium ab haruspicibus, fatidicis, ariolis, uatibus et fanaticis ideo confictum, ne templis suis sacrisque desertis, stipes amitterent, quas a consultoribus suis uel aliis cogere solebant . Minui enim ceperant, et a paucissimis gentilibus erogabantur, postquam in immensum creuit christianorum numerus. De hoc autem maximo suo damno conquerebantur in primis lenones, sicuti ait Tertullianus , aquarioli, perductores, sicarii, uenenarii, magi, haruspices, arioli, mathematici, de quibus suo loco disputabimus.  Nemo autem diffitebitur ethnicos maiorem his posterioribus habuisse fidem, qui predicare futura, aut responsa deorum se dare iactitabant. Quamobrem illis facile credebant mentientibus mundum ideo maximis opprimi calamitatibus, quia christiani nouis, sicuti uenditabant, sue religionis superstitionibus iram concitauerunt deorum.

Porro autem satis, uti putamus, ex hactenus dictis cuilibet manifestum esse debet impudens illud ethnicorum mendacium, et alia ab iis aduersus christianam religionem obiecta, ab Arnobio funditus euerti, et inuictissimis rationum momentis demonstrari solam hanc christianorum religionem esse ueram. Que  autem illius documenta, et quomodo ab eo tradita, ac propugnata fuerint, iam uideamus.



CAPUT uII. Examinantur asserta ab Arnobio christiane religionis documenta ac primum de Deo.



ARTICULUS PRIMUS. Quibus rationum momentis Arnobius Deum exsistere demonstret, quidue statuerit de illius natura, et quam perspicue eam plane incorpoream esse demonstret, ac immerito quedam eius responsio a quibusdam reprehendatur.

Primum proculdubio ac precipuum, quo fundatur tota christianorum, et gentilium religio destruitur, documentum est, unum dumtaxat omnipotentem  Deum exsistere. Arnobius autem id euidentissime demonstrat ex ipsius effectibus , innata cunctis hominibus eius idea, et agnitione, ac intima omnium conscientia. Singulorum enim animis adeo insita, uel potius innata est ea notio, ut facile agnoscant se a Deo uero accepisse non solum quod sint homines, quod uiuant, spirent, moueantur, sed quod totus etiam mundus, sol, luna, elementa, terra, ceteraque omnia ab illo creata sint, eiusque prouidentia regantur et administrentur. In huius uero argumenti confirmationem scite subiungit, hoc nulli ex commentitiis gentilium diis posse attribui. Nam cuncti hos omnes deos, sicuti et mundum certo quodam tempore ortos esse profitebantur.

 Tantum autem in hac argumentatione roboris, euidentie, et perspicuitatis esse censet; ut quamuis a cunctis hominibus ignoretur quis, qualis, quantusque sit Deus; in dubium tamen, an ille sit, a nemine sane mentis homine uocari possit. Iam uero, in superiori nostra de Minucii Felicis Octauio dissertatione , ostendimus non modo illum, sed Cyprianum etiam, Tertullianum, Lactantium, immo ethnicum quoque Ciceronem eadem ratione tam certo, quam euidenter demonstrasse unum duntaxat esse Deum, cuius infinita potestate omnia creata sunt, ac prouidentia mirabili gubernantur. At de Lactantio et Tertulliano aliquid adhuc infra dicendum. Prepterea Arnobius alicubi haud dubitanter pronuntiat, quod si fieri posset, ut animantia ipseque sensus  expertes creature quemdam ederent uocis sonitum, tum illico magistra ac duce natura unum Deum, solumque rerum omnium creatorem exsistere clamarent . Quin etiam si Clementi Alexandrino credamus, Xenocrates et Democritus, quemadmodum alibi a nobis obseruatum est, docuerunt esse aliquam in mutis animantibus Dei notitiam ac cognitionem .

Cunctis autem hominibus illa, ait Arnobius, ita innata est, ut omnes naturaliter Deum inuocent, eumque testem constituant: »Quem omnes, inquit, naturaliter scimus, siue cum exclamamus: O Deus! siue cum illum testem Deum constituimus improborum,  et quasi nos cernat, faciem subleuamus ad celum« . Quam porro id uerum sit, te docebit iam citatus a nobis Cicero, qui alicubi scripsit: »Omnes esse uim et naturam diuinam arbitrantur. Nec uero id collocutio hominum, aut consensus efficit, non institutis opinio est confirmata, non legibus. Omni autem in re consensio omnium gentium lex nature putanda est« . Neque id ab eo imprudenter dictum arbitreris, quod ab ipso alibi repetitum inuenies. Quamobrem Arnobius alicubi haud dubitanter asseuerat eum esse amentem, ac stulte desperatum, qui Deum exsistere ambigat: satis uero esse homini, et si alia ignoret illum agnoscere, et  hanc summam esse scientiam: »Rebus,« inquit, »ex omnibus, que auguste continet diuinitatis obscuritas, solum Deum esse indubitalem, solum uerum, et de quo nullus ambigere nisi amens possit et desperationis insane, quem satis sit scire, ut nichil aliud noueris, sisque ueram et maximam scientiam consecutus, in Deo rerum capite et cognitione defixus« Sed hec superius a nobis probata, nunc fusius prosequi necesse non uidetur .

At uides certe quam perspicue Deus ibi ab Arnobio dicatur rerum omnium caput, solus uerus Deus . Alibi uero non minus diserte ab illo appellatur ingenitus, immortalis, eternus,  incorporeus, qualitatis et quantitatis expers, incircumscriptus, immensus, sine situ, motu, et habitu, omnium rerum locus et spatium, prima causa, fons rerum, sator seculorum ac temporum, pater, dominus, creator omnium, et omnipotens, qui ab hominibus nec uideri potest nec explicari . Quis autem, nobis tacentibus, inde non agnoscit quam recte ille diuinam explicauerit naturam, quantaque diligentia, et quanto studio omnia fere, et singula Dei attributa recenseat?

De iis porro quia alibi haud semel disputauimus, sufficiat animum ad illud rationis momentum aduertere, quo Auctor noster catholicam de incorporea siue spirituali Dei natura sententiam tuetur ac propugnat:  »Nostra,« inquit , »de hoc sententia talis est. Naturam omnem diuinam, que neque esse ceperit aliquando, nec uitalem ad terminum sit aliquando uentura, lineamentis carere corporeis, neque ullas formarum effigies possidere, quibus extima circumscriptio membrorum solet coagmenta finire. Quidquid enim tale est, mortale esse arbitramur, et labile; nec obtinere perpetuam credimus euitatem, quod extremis cercitum finibus necessaria circumcludit extremitas.« Nihil profecto ea ratiocinatione ad stabiliendam incorpoream Dei naturam firmius et loculentius. Recte enim ille pro certo et fixo ponit, quidquid corporeum est, uel corporis lineamentis ac forma componitur, illud esse  extensum, suisque proinde finibus et extremis partibus clausum ac circumscriptum. At quidquid ita circumcluditur, eo ipso mortale sit, oportet. Deus autem non solum immortalis est, sed etiam eternus, atque idcirco incorporeus, et nature spiritualis.

Quam persuasum autem Arnobio illud fuerit, inde adhuc conficitur, quod ethnicis deos suos corporeos aliquo Iudeorum Sadduceorumque testimonio confirmare conantibus, hunc responderit in modum: »Neque quisquam Iudaicas in hoc loco nobis opponat, et Sadducei generis fabulas, tanquam formas tribuant atque os Deo. Hoc enim putatur in eorum libris dici, et ut uel re certa atque auctoritate firmari, que aut nichil ad nos attinent, nec aliqua portione quidquam habent commune nobiscum: aut si sunt,  ut creditur, socie, querendi sunt uobis ethnicis, altioris intelligentie doctores, per quos possitis addiscere, quibus modis conueniet litterarum illarum nubes atque inuolucra relaxare« . Sed plura ibi a recentioribus quibusdam criticis censorie seueritatis nota inuruntur. Primo siquidem Arnobius ab illis arguitur quasi nimis confuse, atque etiam periculose loquatur. Nam si de ueteris Testamenti libris uerba facit, hoc proculdubio, inquiunt, est impium et horrendum: si de Rabbinorum scriptis, id prorsus inutile est. Omnes enimuero fatentur ea scatere fabulis. Secundo summam ille imperitiam, uti aiunt, prodere uidetur, cum asserit Deum a Iudeis corporeum credi et predicari. Celso quippe respondet Origenes Iudeos a Numenio Pythagoreo in eorum  grege annumerari, qui Deum omnino incorporeum esse existimabant .

Sed his auctoris nostri reprehensoribus paulo attentius animaduertendum erat ibi eum, sicut diximus, respondere ethnicis, qui corpoream deorum suorum naturam auctoritate Iudeorum et Sadduceorum contra christianos stabilire nitebantur. Docet autem duplicis generis esse illorum scripta et litteras. Quedam enim, quales proculdubio erant Sadduceorum, qui, ut in Actibus apostolorum legimus: Dicunt non esse resurrectionem, neque angelum, neque spiritum , atque idcirco omnia, ne Deo quidem excepto, esse coporea. Sed horum scripta nichil habebant cum christianorum placitis commune, ac proinde christianis obiici non poterant. Alia uero erant Iudeorum  scripta, que nostris socia credebantur, ac tales profecto sunt ueteris Testamenti libri. At quia in istis membra Deo tribuuntur, inde ethnici, ut confirmarent deos suos esse corporeos, argumentum ducebant. Sed respondet Arnobius querendos esse ab illis, altioris intelligentie doctores, omnibus statim obuios, nec ipsis ethnicis ignotos, qui illa ueteris Testamenti uerba, quibus modis conuenit, hoc est, allegorico, metaphorico, ac mystico, non litterali sensu intelligenda esse plane demonstrabant. Quid autem in his Arnobii responsis et dictis reprehensione dignum, aut sacre ueteris Testamenti auctoritati et dignitati contrarium, quodque ab aliis orthodoxis Ecclesie patribus assertum non fuerit? At nemo sane  est, qui non facillime perspiciat iisdem Arnobii responsis, aliisque que retulimus argumentis spiritualem et incorpoream Dei naturam plane asseri ac uindicari.



ARTICULUS II. Quam recte Arnobius asserat formam Dei non posse explicari, ac quomodo doceat, que sit eius immensitas, et scientia infinita, nichilque hominibus simile habeat.

Mirum fortasse alicui uidebitur cur Arnobius ethnicis, ab ipso que Dei forma sit petentibus, ingenue respondeat: »Si ueram uultis audire sententiam: aut nullam habet Deus formam, aut si informatus est aliqua, ea que sit, profecto nescimus« . Quid ergo, inquiet nescio quis? numquid ille nesciebat Dei naturam non esse corpoream,  sed mere spiritualem? Optime quidem, sicut ex proxime dictis patet, illud nouerat; sed libere et sincere fatetur tantam esse diuine nature, omniumque eius proprietatum et attributorum perfectionem, ut illa nec infirmo hominis ingenio comprehendi, nec ullis ipsius uerbis explicari possit. Cuius quidem hanc dicit ueram certamque esse rationem; quia cum ea sit humane mentis infirmitas, ut quidquid percipit, suo tantum imperfecto et finito modo concipiat, idcirco non potest perfectam concipere, aut exprimere infinite Dei nature ideam. Audi, queso, preclara illius uerba: »Quidquid de Deo dixeris, quidquid tacite mentis cogitatione conceperis, in humanum transilit et corrumpitur sensum; nec habet proprie significationis notam, quod nostris dicitur uerbis, atque ad  negotia humana compositis. Unus est hominis intellectus de Dei natura certissimus, si scias, et sentias nichil de illo posse mortali oratione depromi« . Quapropter haud dubitanter ibidem asseuerat tantum abesse, ut Deo ulla cuiuslibet corporis lineamenta tribuamus, quin potius illi humanas animi nostri uirtutes, scientiam, intelligentiam, sapientiam, sobrietatem, probitatem, constantiam, et alias ascribere uereamur. Nam he uirtutes, et hec hominum bona ex oppositis tantum eorum uitiis, quod de Deo dici nequit, ab eis pro imbecille mentis captu estimantur.

Nihil est autem in hac Arnobii nostri doctrina, nisi plane sanum et orthodoxum. Nam a Theophilo Anthiocheno, quemadmodum ab illo, scriptum legimus  : , , : Dei quidem forma nobis occulta explicari nequit, nec corporeis oculis uidetur. Plurimi uero antiqui Ecclesie patres aperte negant , siue ut aiunt, essentiam et substantiam Deo conuenire, sed illum super omnes essentias, et intelligentias ita eminere, ut quidquid humana mente intelligitur, ab eo iis omnibus longe prestantiore tolli debeat. Nos uero id a Clemente Alexandrino et libri de Diuinis nominibus, qui Dionysio Areopagite ascribitur, auctore luculenter explicatum uidimus. Plura quidem aliorum Ecclesie Patrum testimonia huc accumulare promptum foret:  sed quia illud a Petauio, Thomassino, et aliis anticipatum est, ab iis proferendis duximus esse supersedendum .

Obseruare tamen nobis adhuc liceat, quod ab Arnobio asseritur, Deum, tametsi nullo fine aut loco circumscriptus et immensus sit, omnium tamen rerum et locum esse et spatium, his pulchre confirmari Tertulliani uerbis: »Est Deus omnipotens, qui totum orbem manu apprehendit uelut nidum, cui celum thronus, et terra scabellum, in quo omnis locus, non ipse in loco, qui uniuersitatis extrema linea est« .  Prius uero nec minus enucleata Theophilus Antiochenus, hec ad Autolycum scripserat in uerba : , , , , , , , . , . Dei altissimi et omnipotentis, et exsistentis hoc quasi proprium est, ut non solum ubique sit, uerum omnia presens inspiciat et audiat. Preterea nec loco capitur, alioqui locus qui ipsum capit, eo maior inueniretur. Nam id quod capit eo, quod capitur, maius est. Deus enim loco nequaquam circumscribitur, uerum  ipse est omnium locus. Quamobrem Autolyco obiicienti Deum, uti sacra Scriptura testificatur, in paradiso ambulasse, respondet id dici de uerbo diuino, a quo et persona Patris assumpta est, et omnia creata sunt. At , inquit, , , . Deus uniuersorum pater loco nec includitur, neque in loco inuenitur, non enim est locus, in quo ipse quiescat.

Quid clarius et aptius desiderari potest ad stabiliendam ueram atque orthodoxam Arnobii nostri doctrinam, qui alibi adhuc constanter asseuerat, ueri Dei proprium esse; ut omnia ui sua compleat, non partiliter uspiam, inquit, id est, nunquam diuisus, uel ut alibi dixit ,  partiliter, atque in membra diuisus, sed ubique totus, ita ut nec adsit, nec absit: uerum ubicumque presens, omnes ex quacumque mundi parte loquentes audiat, atque eorum tacitas mentis cogitationes anticipata cognitione prospiciat.

Preterea docet rectam, dignam Deo, et que religionem constituit hanc esse sententiam, qua credimus illum nichil habere homini simile, nichil exspectare extrinsecus adueniens, nullo ire, uoluptatis, honoris, ambitionis, mercedis affectu, uel animi perturbatione moueri: et quod illi proprium est, sua se ui nosse, hoc est, seipsum quantus qualisque est, perfecte, suaque ui cognoscere . Et recte quidem; nam Deus, qui omnium causa  est, se cognoscendo omnia ac singula, preterita, presentia ac futura cognoscit. At infinitam esse hanc cognitionem, nullique alii competere, quis negauerit? Quin immo ei sic propria est, ut doctissimi quidam Ecclesie patres diuinum illius uerbum ex hac ipsa, procedere existiment. Qua quidem de opinione alius opportunior disserendi locus dabitur.



ARTICULUS III. Utrum sana sit Arnobii de ira Dei sententia.

Tota Arnobii de ira Dei disputatio parum orthodoxa nonnullis uidetur. Contra gentiles enim, qui deos suos, sicuti uidimus , implacabili in christianos iracundia inflammari nunquam non clamitabant, sic argumentatur: »Cur ut  irasci populis christianis augustissimos illos adseueratis deos; ita non aduertitis, non uidetis affectus quam turpes, quam indecoras numinibus attribuatis insanias? Quid est enim aliud irasci, quam insanire, quam furere, quam in ultionis libidinem ferri, et in alterius doloris crucem,« id est, cruciatum, »efferati pectoris alienatione baccari? . . . . . Ubi enim est ullus, sicut sapientibus uidetur, affectus, ibi necesse est esse passionem. Ubi passio sita est, perturbationem consentaneum est consequi. Ubi perturbatio est, ibi dolor et egritudo est. Ubi dolor et egritudo est, imminutioni et corruptioni iam locus est. Que duo si uexant, adest uicinus interitus, mors omnia finiens« . Atqui hec ipsa est, inquit Heraldus, Stoicorum opinio, cuius falsitatem  sic Lactantius patefecit, ut hanc Arnobii preceptoris sui sententiam perstrinxisse uideatur. Quamuis enim ille alicubi asserat iram non decere hominem grauem ac sapientem, alibi tamen ostendit Deum reuera irasci.

Sed illa Heraldi criminatio friuola plane est, et puerili amphibologia laborat. Ira siquidem duobus modis accipitur, ac primum a Cicerone definitur: »Libido puniendi eius, qui uideatur lesisse iniuria« . Quid sit autem libido si ab ipso queras: »Est,« inquit, »immoderata appetitio opinati magni boni, rationi non obtemperans« . Quamobrem a Seneca dicitur affectus maxime ex omnibus teter ac rabidus, qui totus concitatus in impetu  doloris est, et quem »nonnulli sapientes dixerunt breuem insaniam« . Nec semel quidem pessimos horrendosque eius effectus describit. Augustinus uero aliquid superiori Ciceronis definitioni insuper adiecit: »Ipsam iram,« ait, »nichil aliud esse, quam ulciscendi libidinem ueteres definierunt, quamuis nonnunquam homo, ubi uindicte nullus est sensus, etiam rebus inanimis irascatur« .

Nulla autem dubitandi ratio est, quin hec ira mala sit et improbanda. Nam ut recte docet Ambrosius: »Potentibus ira sua grauis est, improbis nequitia, iustis conditionis infirmitas« . Quamobrem a theologis scholasticis uocatur passio, que aliquid saltem imperfecti secum semper importat. Arnobius autem de hac ipsa proculdubio disputat ira, quam Ethnici diis suis tribuere non uerebantur. uisne illud tibi aliis eius uerbis probari? Cito hec proferemus: »Et si definitionem teneamus illam, quam pertinaciter meminisse conuenit nos semper, uniuersos animorum affectus ignotos diis esse, consectaneum est credere numquam deos irasci: quin immo nullum affectum magis esse ab his longe, quam qui feris et belluis proximus, turbat tempestatibus patientes, et ad periculum interitionis inducit. Quidquid enim uexatur alicuius rei ex motu, passibile constat esse et fragile: quod passioni fragilitatique  subiectum, id necesse est esse mortale: ira autem uexat, et patientes se soluit. Ergo esse mortale dicendum est, quod passionibus subiectum est ire.«  Quid autem falsi aut uitiosi in hac argumentatione, que ex iis eruitur, que Ethnici de deorum suorum in christianos ira, illiusque iniquissimis motibus numquam non uenditabant?

Aliud uero est genus ire, quam antiqui Ecclesie Patres, ac postea scholastici theologi nichil aliud esse docent, nisi offense et accepte iniurie equam, ac sine animi perturbatione ultionem, uel iustum debite pene infligende iudicium. Libenter autem fatentur Deum eo modo irasci. Nam »ira Dei,« ait Augustinus , »non  perturbatio animi eius est, sed iudicium, quo irrogatur pena peccato.« Antea uero Origenes Celso obiicienti humanos ire aliosque affectus in sacris nostris Scripturis Deo attribui, respondet illarum auctores more loqui hominum, et utilitatis ipsorum causa, sed uerum scribentium sensum ab homine spiritali facile dignosci. Tum continenter adiecit : , , , . Ergo cum iram Dei nominamus, non affectum eius dicimus, sed quiddam seueriore disciplina castigans homines, tot tantisque peccatis obnoxios. Plures uti Ambrosium aliosque similiter loquentes inducere possemus . Sed quia id longius foret, sola subiiciemus hec Hilarii uerba: »Ultio constituta ira esse Dei creditur; non quia indemutabilis illa Dei, et quieta natura motu impetus turbidi incalescat; sed quod ille, qui per constitutionem pene maneat in pena, sentiat sibi auctorem huius constitutionis iratum. Pena enim patientis ira esse creditur decernentis. Atque ita irascitur Deus, cum per pene dolorem iram decreti in se sentiant esse puniti, que non per demutationem nature in iram ex placabilitate commota est, sed ex constitutione pene ira sit puniendis.«  Neque id semel dixit: sed in ira Dei, inquit adhuc , »pene constitutionem, non motum animi, ad ultionem exardescentis significari sepe tractauimus.« uerum Arnobius loquitur de ira non hoc quidem, sed priore tantum significatu accepta, qua Ethnici deos suos inflammari garriebant. Atque hoc ipso sensu, alibi asserit Deum, »quod sepius,« inquit, »dictum est, non ardescere irarum flammis.«  Recte autem hanc in Deum iram cadere non posse asseuerat, eosque reuera non esse deos, qui ea excandescere dicebantur.

Ubi enim, sicuti paulo antea annotauimus, dixit irasci, nichil esse aliud quam insanire, furere, in ultionem libidinis ferri et baccari, continenter adiecit: »Hoc ergo dii magni norunt, perpetiuntur, et sentiunt quod fere, quod bellue, quod mortifere  continent uenenato in dente nutrices,«  et alii »quod leuitatis in homine, quod terreno in animante culpabile est, prestans illa natura, et in perpetue uirtutis firmitate consistens, scire« , »asseueratur a uobis« , nimirum gentilibus qui diis uestris tribuitis, quidquid ira in hominibus et belluis mali habere dignoscitur. Quid autem in tota hac argumentatione carpi potest, quod non sit sanum et orthodoxum? Contra Ethnicos Arnobius docet, totisque ingenii uiribus demonstrare contendit in uerum Deum cadere non posse uitiosam iram, prauosque illius motus et effectus. At numquam negauit  in Deo eam esse iram, que sit rectum pene infligende iudicium, et iusta offense alicuius ultio. Quid autem citatus ab Heraldo Lactantius de ira Dei docuerit, suo loco indagabimus.



ARTICULUS Iu. Utrum Arnobius crediderit Deum esse omnium cum pene tum culpe malorum auctorem.

Quosdam audire nobis uidemur, qui Arnobium grauissimi in sua de Dei omnipotentia disputatione erroris audacter insimulant. Nonne enim, inquiunt, aliquem inducit sibi obiicientem; si Dei uoluntate omnia fiant, nichilque sine illa fieri queat, inde sequi illum malorum omnium, quibus homines quotidie cruciantur, esse auctorem? Quod quidem postquam  attentissimo ille animo expendit, persuasum sibi esse declarat ea mala neque ex elementis, neque ex eorum inequalitate oriri . Non enim fieri posse putat, ut que sensum iudiciumque non habent, noxia sint et malitiosa. Quid ergo ad hec sibi obiecta ille postea respondet? Nihil sane aliud, nisi parum interesse sciamusne, an ignoremus que mali causa sit. Unum quippe scire nobis sufficere arbitratur nichil a Deo noxium, exitiabile et mortiferum proficisci, nichilque ab eo fieri, nisi omnibus salutare, dulce, optabile, gratum et iucundissimum.

Nonne autem tota, aiunt, hac in oratione caligat et cecutit Arnobius, malum culpe a malo pene non  distinguendo? Quis namque in sacris nostris Scripturis non plane hospes, ac peregrinus, nesciat mali culpe, Deo permittente, diabolum, mali uero pene peccantibus inflicte, ipsummet Deum, recto sane iudicio esse auctorem? Nonne etiam illud discere potuit ex Tertulliano, qui quidem ubi aduersus Marcionis de malo deo malorum auctore errorem disputat, ibi scite utrumque illud malum distinguit: »Nos,« inquit, »adhibita distinctione utriusque forme, separatis malis delicti, et malis supplicii, malis culpe, et malis pene, suum cuique parti definimus auctorem: malorum quidem peccati et culpe diabolum: malorum uero supplicii et pene Deum creatorem; ut illa pars malitie deputetur, ista iustitie, mala condentis iudicia aduersus mala delicti. De his ergo  creator profitetur malis, que congruunt iudici. Que quidem mala illis mala sunt, quibus rependuntur: ceterum suo nomine bona, qua iusta, et bonorum defensoria, et delictorum inimica, atque in hoc ordine Deo digna.«  Cui quidem hec uberius prosequenti et asserenti suffragantur Origenes, Augustinus et alii magno numero et consensu Patres Ecclesie, quos in re, nulli incognita, hic appellare nichil necesse est . Numquid ergo Arnobius hec ignorauit, aut si comperta habuit, cur breui explicatione, uel duplicis mali distinctione, non soluit huiusce difficultatis nodum? Numquid persuasum illi erat, quod a proxime citato Origene dictum legitur:  Si quis alius locus est in rebus humanis scrutatu difficilis nature nostre, inter hos merito numerari potest malorum origo.«  Sic autem ille grece loquitur: , , . Non prorsus inepta tibi fortasse uidebitur hec ratio, si parumper animaduertas hanc de mali origine questionem unam ex iis Arnobio uideri, de qua inter se digladiantur homines, nichilque certi a se statui posse confitentur. Quapropter ne longius disputationis filum ducere, et extra propositam a se ibi de anima questionem diutius uagari cogeretur, satis sibi esse putauit palam Ethnicis omnibus declarare hoc unum a christianis certo sciri,  Deum mali nec causam esse, nec auctorem. Diffiteri tamen non possumus hanc de mali auctore disquisitionem ibi ab ipso potuisse clarius explicari; quandoquidem ille in hoc eodem loco, in alia scitu minus digna, nec ad institutum de anima sermonem magis conducentia, longe excurrit.

Neque tamen in animum inducas illud omnino intactum ab eo relinqui. Postea enim aperte asserit Deum, tametsi omnipotens sit, nemini umquam uim ad credendum aut agendum inferre . Si quem enim inuitum aliquid agere cogeret, non gratia proculdubio foret, sed uis et iniustitia, qua uoluntati libere, ad id quod non uult, ac refugit, agendum necessitas imponeretur.  Deus itaque sicut et Christus neminem cogit, sed omnes equaliter uocat, et cunctis ad se ueniendi facit potestatem. Si quis ergo non ueniat, illius sane non Dei culpa est. Atqui ex hac ratiocinatione euidenter colligitur Arnobium credidisse mala culpe, delicti, et malitie, non ex Deo, sed ex libera prauaque hominis uoluntate proficisci: mala autem pene, uti dictum est, ab eo quidem infligi, sed cogente peccantium malitia, quam impunitam dimittere non potest.

Contra tamen obiiciet aliquis Arnobium constanter negasse ullam calamitatis causam posse umquam hominibus ab ipso Deo inferri. Diserte siquidem ille pronuntiat: »Quidquid potis est causam calamitatis inferre, quid sit primum uidendum est, et ab Dei nomine  longissima debet differitate seponi.«  Nonne autem his ille uerbis in ipsissimum offendit Marcionis errorem, quo garriebat Deum quidem bonorum esse auctorem, mala uero omnia, quecumque sint, ex alio quodam malo principio manasse?

uerum qui ita argumentatur, is profecto animum non satis aduertit Arnobium ibi opinionem refellere gentilium, qui stulte contendebant alios deos natura sua bonos esse et prosperos, alios uero malos et aduersos, atque hos malorum omnium et calamitatum que uera mala Ethnicis uidebantur, esse auctores; ta tamen ut hostiis, sacrificiis, aliisque superstitiosis ritibus placati, de malis fierent boni, aut certe homini non nocerent. Arnobius uero tametsi fateatur  christianos iisdem atque Ethnicos opprimi calamitatibus, ac Deo permittente, atrocissimis suppliciis ob illius confessionem ab Ethnicis uexari et trucidari; hec tamen, uti superius uidimus, non mala profecto, sed bona esse asserit, quibus ad libertatis eterne lucem educantur. 

Recte quidem, inquies, si Arnobius Ethnicorum errorem refellendo, intra ueritatis terminos sese continuisset. Sed ille generalem hanc nulloque limite circumscriptam profert assertionem: »Quidquid mite est, placidumque natura, ab nocendi procul est usu, et cogitatione discretum.«  Quin uero ibidem adiecit non magis fieri posse; ut qui natura sua bonus est, alteri noceat, et  aliquid afferat mali, quam ut ignis in frigus mutetur. Ergo ille reuera censuit Deum, natura sua bonum, nulli posse ullum pene, calamitatis, aut supplicii malum creare, nec huius esse causam et auctorem. Quod sane in Marcionis errorem recidit.

At certe quantumlibet generalis uideatur illa Arnobii propositio, ad Ethnicos tantum, et eorum spectat falsas opiniones, qui pro certo ponebant deos ita natura sua aut bonos, aut malos esse; ut pro libito ac ulla sine causa pios homines et impios, probos et improbos calamitatibus et miseriis indifferenter obruerent. Ad hec uero, de penis etiam et erumnis ille loquitur, que bonis piisque hominibus accidunt, queque non mali, sed semper boni aliquid, uti mox  dicebamus, secum apportant. Que enim impiis et sceleratis infliguntur, hec diuine iustitie eos punientis bonos esse effectus inficias nemo iuerit. Quid autem in tota illa auctoris nostri argumentatione occurrit, quod non sit plane sanum, orthodoxum et a Marcionis erroribus prorsus alienum? Si quis tamen pertinacius contendat, ac probauerit, illum disputationis estu raptum, aut non satis accurate uerum Deum a falsis gentilium diis distinxisse, aut in aliquem errorem reuera impegisse, eum illico condemnabimus. Sed uix ac ne uix quidem nobis ullus persuadebit illum, qui tam recte, ut ostendimus, de suprema unius Dei natura disserit, in errorem, huic orthodoxe sententie omnino oppositum, incidisse.



ARTICULUS u. Utrum Arnobius crediderit quedam animalia creata non fuisse a Deo, nec hominem naturali infirmitate malis esse obnoxium, nec peccare sue electione uoluntatis.


Urget Heraldus, Arnobiumque nostrum ibi in marcionistarum et aliorum, qui Deum creatorem negabant, errorem incurrisse putat, ubi animarum nostrarum originem, et a quo alio, quam ipsomet Deo, create sint, nec sciri, nec definiri posse hoc probat argumento: »Non enim si negemus muscas, scarabeos, et cimices, nitedulas, curculiones, et tineas, omnipotentis esse opus regis, sequaciter postulandum a nobis est ut quis ea fecerit institueritque dicamus.«  Nonne autem hic ipse error est, qui ab Hieronymo his exagitatur uerbis: »Quod si non putant eorum esse parua, quorum et magna  sunt; alterum mihi conditorem, iuxta ualentinum, Marcionem, et Apellem, formice, culicum, locustarum, alterum celi et terre, maris et angelorum debent introducere.«  Utrum uero reapse talis fuerit ualentini, Marcionisque error, scire nunc parum interest, et de illis satis in superiori Apparatus nostri tomo disputauimus .

Poterat autem Heraldus Hieronymo adiungere Origenem, Ambrosium, aliosque, ac imprimis Augustinum, qui recte diserteque asseuerat nullam in infimis etiam bestiolis esse naturam, que a Deo creata non fuerit: »Non est,« ait, »ulla natura etiam in extremis, infimisque bestiolis, quam non ille constituit, a quo est omnis modus, omnis species, omnis  ordo, sine quibus nichil rerum inueniri, uel excogitari potest.« Et alibi: »Neque fas est ullius nature quamlibet minime mortalisque creatorem, nisi Deum credere et dicere.« 

At Arnobium neque id negasse, neque notati ab Hieronymo erroris reum esse inde colligi potest, quia expresse non dixit scarabeos, et alias huiuscemodi bestiolas factas a Deo non fuisse: sed si id negetur, non idcirco postulandum, ut a quo facte sint, confestim ac necessario probetur.

Instat Heraldus ab Arnobio ibidem non obscure definiri  nos omnem citra reprehensionem ignorare posse, quis his inutilibus bestiolis originem dederit: »Et obtinere non esse Deo a superiore prolatas.«  Quis autem, inquit Heraldus, ille Deus superior, nisi bonus Marcionis deus? At nemo certe, ne ipse quidem Heraldus dicere umquam potuit, Marcionem aut quemlibet alium ideo errasse, quia bonum, sed quia malum asseruerit esse Deum, huncque rerum corporearum creatorem. At hunc errorem ab Arnobio assertum nullus umquam probare poterit.

Urgebit aliquis Deum superiorem ab eo dici non posse, quin alius inferior dicatur. Atqui Deus alio inferior non graui sine errore dici potest. Quid ergo? Nonne Arnobius euidentissime docet, uti uidimus, et  infra adhuc ostendemus, unum tantummodo esse omnipotentem Deum, mundi rerumque omnium creatorem? Eo itaque sensu Deus ab Arnobio superior uocatur, quo postea scriptum legimus: »Diuinitatis ipsius,« quemadmodum ille loquitur , »est caput, a quo ipsa diuinitas diuorum omnium ducitur,« quos scilicet stulta gentilitas perperam finxerat. Superiorem ergo Deum cum appellauit, communi Ethnicorum loquendi modo se accommodabat, nichilque inde contra assertum ab eo de uno dumtaxat Deo documentum potest iure merito concludi.

At si Elmenhorstio fidem habeas, tametsi Arnobius Marcionis, unum Deum bonum, et alterum malum absurde predicantis, errore non teneri ostendatur,  in aliam nichilominus impietatem, sacrilegia, ut ille ait, omnia superantem lapsus est. Itane uero? Etiam, inquit Elmenhorstius. Palam enim perspicue ipse Arnobius asseuerat hominem non a Deo, sed ab inferioribus nescio quibus potestatibus fuisse creatum. De animarum enimuero salute ubi disserit, hec ille totidem uerbis tradidit: »Tantum est longe, ut Deus istarum auctor rerum esse credatur; ut in sacrilege crimen impietatis incurrat, quisquis ab eo conceperit hominem esse prognatum, rem infelicem et miseram, qui esse se doleat, qui conditionem suam detestetur, et lugeat; qui nulla alia de causa sese intelligit procreatum, quam ne materiam non haberent, per quam diffunderent se mala, et essent miseri semper, quorum cruciatibus pasceretur nescio  qua uis latens et humanitati aduersa crudelitas.« 

Duo autem ibi, uti ait Elmenhorstius, paris impietatis errores ab illo proferuntur. Primo etenim hominem a Deo procreatum plane penitusque pernegat. Secundo hominem tam misere infelicisque esse conditionis, ut non alia de causa creatum se fuisse sentiat, nisi ut importuna crudelitate morbis malisque innumeris fiat obnoxius. Superiori quippe in libro de Christi miraculis disputando, similiter dixerat: »Omnia ualetudinum genera, que humana corpora sustinere nescio que uoluit importuna crudelitas, uerbo solitus imperioque sanare.«  At Arnobius hoc deliramentum, inquit Elmenhorstius,  non ex sacris nostris scriptoribus, sed ab Ethnicis ac nominatim Plinio et Plutarcho delibauit, quod recte a Lactantio exagitatur. Clementem Alexandrinum eis proculdubio subiungere poterat, qui plurimos alios scriptores ethnicos, miseram hominis conditionem deplorantes, in medium, uti uidimus, protulit .

Utrum autem auctor noster his absurdis erroribus reuera ductus fuerit, non minimus dubitandi locus est. Iam enimuero manifestum fecimus Arnobium disertissimis edixisse uerbis, non solum mundum a  Deo conditum, sed ipsum etiam hominem ipsi acceptum referre, quod sit, quod homo dicatur, quod spiret et uiuat. Cum ergo Arnobium sibi turpiter contradixisse nemini credibile fiat, nonne merito dici potest illum prioribus, que citantur, uerbis ethnicos non alio, quam ipsorummet gladio iugulare, atque ex falsis, quibus imbuti erant, oppugnare opinionibus? Docebant siquidem animas nostras diuini esse generis, easque ab illo missas in hunc mundum, ubi pristine summeque dignitatis penitus immemores, quibuslibet calamitatibus cruciantur et obruuntur. Quis itaque sibi haud egre persuadeat Arnobium ibi aduersus Ethnicos ex falsa illorum opinione argumentari: sed alibi, sicut mox obseruauimus, suam explicasse sententiam, palamque asseuerasse hominem  a Deo reuera fuisse creatum?

Ad miseram uero hominis conditionem quod attinet, eam quoque, utpote ad peccatum nos inclinantem, deflet Apostolus. Sed hec propensio non ex Deo, sed ex primi hominis peccato profluxit. Ceterum Arnobius non uitia et peccata ibi memorat, sed erumnas et molestias, que etsi a primo hominis peccato emanauerint; uera tamen, ut supra ex ipsomet Arnobio ostendimus , non sunt mala, sed bonum etiam eternum bene utentibus creare possunt.

Rursum tamen insurgunt Elmenhorstius et Heraldus, nobisque obiectant Arnobium asseruisse hominem naturali infirmitate peccare, non uero electione uoluntatis. Christum enimuero bonis malisque opitulari  hunc ille probat in modum: »Hoc est proprium Dei ueri, potentieque regalis, benignitatem suam negare nulli, nec reputare quis mereatur, aut minime; cum naturalis infirmitas peccatorem hominem faciat, non uoluntatis, seu  indicationis electio.«  Quibus sane uerbis putat Heraldus ab illo significari hominem nec uelle malum, nec eligere, sed naturali cecitate id iudicare bonum, quod reuera malum est. Nonne ergo Arnobius recte arguitur in hunc quorumdam ueterum philosophorum errorem incidisse, quem Lactantius his uerbis notauit? »Dicunt eos, qui mali uideantur, non sua sponte peccare, nec mala potius eligere, sed bonorum specie lapsos, incidere  in mala, dum bonorum ac malorum discrimen ignorant.« 

At utrum hec uel alia sit Arnobii nostri mens et sententia, eo dictu difficilius, quod hic locus non omnino integer est, sed magna librarii, que passim ubique deprehenditur, inscitia corruptus ac deprauatus. Nam pro seu scripsit sed, uti iam annotauimus. uerum hec lectio quibusdam ab Arnobii sensu sic abhorrere existimatur; ut in textu uocem seu propria auctoritate substituere non dubitauerint. Quidam uero hec duo uerba, naturalis infirmitas, in textum intrusa et amputanda arbitrantur. Sed nullam afferunt huiusce correctionis rationem.

Nos itaque qui nichil in Auctorum textu sine manuscripti alicuius fide, aut certa omnino euidentique  probatione mutari uolumus, horum, si incorrupta sint, Arnobii uerborum alium omnino suspicamur esse sensum. In eorum enimuero opinionem pedibus libenter ibimus, qui probauerint nomen illud peccatorem ab Arnobio sumi, non utique ad significandum hominem, qui aliquid contra diuinam agit legem, ac peccatum proprie dictum admittit, sed hominem qui naturali infirmitate ad peccatum et uitium procliuis est. Eam uero esse illius sententiam inde confici potest, quod ille, sicuti paulo antea annotauimus , disertissime asseuerauerit nemini uim a Deo inferri, omnes prorsus a Christo equaliter uocari, ac liberari, neminem ab eius indulgentia excludi, datamque omnibus liberam agendi potestatem. Quapropter errantem hominem hisce corripit uerbis:  »Tu qui te uerti, et uim desideras perpeti, ut id quod nolis efficias, atque arripias coactus; cur respuis assumere uoluntate id, quod uersus desideras, atque immutatus efficere? Nolo, inquit, et uoluntatem non habeo. Quid ergo criminaris Deum, tamquam tibi desit? Opem desideras tibi ferre, cuius dona et munera non tantum asperneris, uerum inania uerba cognomines et iocularibus facetiis prosequaris?«  Numquid hec illius uerba sunt, qui hominem infirme nature sue necessitate peccare asserat? immo uero scriptoris orthodoxi hunc errorem procul omnino amandantis. Cum ergo uerisimile non sit Arnobium sibi ipsi omnino aduersari, obiecta ab Elmenhorstio illius uerba, ad illum proculdubio sensum reuocanda sunt, quo hominem  ad peccatum naturali infirmitate propensum peccatorem nuncupauit.



CAPUT uIII. De summa Christi diuinitate et incarnationis eius mysterio.



ARTICULUS PRIMUS. Quam ualidis argumentis Arnobius supremam Christi diuinitatem asserat et uindicet.

Tanta Arnobius perspicuitate et euidentia supremam filii Dei Christi domini diuinitatem asserit, ut illud a nemine, nisi mente capto, uel incredibili prorsus peruicacia obcecato possit umquam negari. Menti autem eius quam alte infixum fuerit precipuum  illud christiane religionis documentum, inde plane colliges, quod id nec Christianis, nec Ethnicis ipsis se umquam satis dixisse et inculcasse sibi uideatur. Gentiles enimuero audacter, uti ille haud semel edixit, obiiciebant deos suos non ideo christianis esse infestos, »quod omnipotentem Deum colerent, sed, quod hominem natum, crucisque supplicio interemptum, et Deum fuisse, et adhuc superesse«  crederent, ac quotidie adorarent. Neque id illis uitio tantum uertebant, sed ob hanc quoque confessionem ipsos quibuslibet suppliciis excarnificabant trucidabantque. Animum itaque nobiscum serio aduerte quid Arnobius hec numquam non tabularum more uociferantibus respondeat, et confestim intelliges quam aperte et certo ueram Christi  diuinitatem predicauerit. Quid enim, obsecro te, facilius promptiusque illi erat, quam respondere Christum non uere ac proprie, sed metonymice, et improprie Deum a christianis credi et appellari? Ea siquidem cuilibet obuia responsione Ethicis os penitus occlusisset. Sed tantum abest, ut eam adhibeat, quin ipsum Christum uerum Deum esse inde demonstrat , quod summa et innumera beneficia omnibus equaliter hominibus contulerit: »Hoc est enim,« inquit , »proprium Dei ueri, potentieque regalis, benignitatem suam negare nulli, nec reputare quis mereatur, aut minime.« Que autem ea sint breuiter attingit, atque illud imprimis memorat, quod Christus homines ab erroribus et falsa religione ad ueram traduxerit, eosque docuerit  a quo mundus, et hi ipsimet homines creati sint, ac quis post mortem status eos maneat. Tum uero continenter hanc ille elicuit conclusionem: »Ita ergo Christus non habeatur a nobis Deus? Nec qui omnium alioquin maximus potest excogitari, diuinitatis afficiatur cultu, a quo iamdudum tanta, et accepimus dona uiuentes, et exspectamus, cum dies uenerit, ampliora.« Quid ad summam Christi diuinitatem asserendam expressius et luculentius proferri poterat? Gentiles persuasum habebant Christum ab eius sectatoribus uerum Deum credi, atque id illis crimini maximo uertebant. Arnobius uero iisdem ethnicis, hanc persuasionem cuilibet christiano exprobrantibus, non tantum respondet hanc reipsa esse christianorum sententiam, sed illius quoque ueritatem uariis  rationum momentis probat et adstruit. Quin etiam constanter asseuerat Christum eo diuino cultu honorandum, qui maximus excogitari potest. Palam ergo ac perspicue affirmat non tantum gentiles haud immerito credidisse ueram diuinitatem a christianis illi tribui, uerum etiam hoc fuisse ipsorummet christianorum certum publicumque documentum, a quo nullis umquam suppliciis diuelli poterant.

Sed agedum, et attende quomodo id ille repetat , nouoque, nec minus perspicuo dicendi modo stabiliat et confirmet: Natum, inquiebant Ethnici, hominem colitis. En sane eadem illorum rursus christianis proposita exprobratio. Quid ad eam Arnobius noster iterum respondeat, audias,  uelim: »Etiamsi,« inquit, »esset id uerum, locis ut in superioribus dictum est, tamen pro multis, et tam liberalibus donis, que ab eo profecta in nobis sunt, Deus dici deberet. Cum uero Deus sit re certa, et sine ullius rei dubitationis  ambiguo, inficiaturos arbitramini nos esse, quam maxime illum a nobis coli, et presidem nostri corporis nuncupari? Ergone, inquiet aliquis furens, iratus et percitus, Deus ille est Christus? Deus respondebimus, et interiorum potentiarum Deus: et quod magis infidos acerbissimis doloribus torqueat, rei maxime causa a summo rege missus.« uides profecto quomodo ille bis terque repetat, et inculcet Christum non nomine tenus et appellatione, sed re certa, atque ulla absque dubitatione uel ambiguitate  uerum esse Deum corporis nostri presidem, et interiorum potentiarum, hoc est, animi nostri omniumque facultatum eius Deum. Cui autem, amabo te, hec omnia, nisi summo Deo competunt?

Quod autem addidit: rei maxime causa a summo rege missus, his sane uerbis non significat, Christum esse inferiorem, sed unum et eumdem cum Patre, summum esse Deum, persona tamen distinctum. Ea porro rei maxime causa, ob quam ab eo missus dicitur, non alia est, quam ut homines, uti diximus, ab impio idolorum cultu, et falsa gentilium religione, ad uerum Dei cultum ueramque religionem adductos, et morte sua a peccatis solutos saluaret. Quod quidem Ethnicis intolerabile fuisse adserit , atque ut ipse loquitur, acerbissimis doloribus  torquebat. Sed quantumuis ea publica diuinitatis Christi confessione torquerentur, constanter tamen, etiam sui capitis periculo, affirmare non ueretur illum summum esse Deum.

Satis uero sibi esse non putauit tam claris apertisque uerbis supremam Christi diuinitatem declarare, eumque ex magnis ipsius in homines beneficiis, diuinaque eius comprobasse doctrina, sed eamdem illius diuinitatem ex innumeris ab ipso, et discipulis eius editis miraculis euidentissime demonstrat.

Que autem, quanta, quam uera, et certo certiora fuerint hec miracula, manifestum supra fecimus . Nec minus perspicue ostendimus quomodo illa nullo externo adminiculo, nulla nec medica, nec magica arte, sed solo uerbo, aut leui  tactu, quod nulli umquam gentilium Deo, aut alii cuipiam concessum est, facta sint. Itaque postquam illa Christi discipulorumque eius miracula Arnobius fuse enarrauit, ex concessa istis ab eodem Christo ea faciendi potestate sic argumentatur: »Transcribere posse in hominem ius tuum, et quod facere solus possis, fragilissime rei donare, et participare faciendum, supra omnia site est potestatis, continentisque sub se est rerum omnium causas, et rationum facultatumque naturas.«  At cuius est, oro te, nisi solius Dei, optimi, maximi hec sita supra omnia potestas, que sub se rerum omnium causas, et rationum facultatumque naturas contineat? Atqui Arnobius Christum Dominum ea potestate  preditum fuisse constantissime asserit, ualidissimisque argumentis demonstrat. Persuasissimum ergo habuit eum uerum et supremum esse Deum.

Sed audi adhuc, obsecro, quomodo illud rursum ex ipsiusmet Christi miraculis colligat, ac disertissime pronuntiet: »Nihil, ut remini,« inquit , »magicum, nichil humanum, prestigiosum, aut subdolum, nichil fraudis delituit in Christo. Derideatis licet ex more, atque in lasciuiam dissoluamini cachinnorum, Deus ille sublimis fuit, Deus radice ab intima, Deus ab incognitis regnis, et ab omnium principe sospitator est missus, quem neque sol ipse, neque ulla, si sentiunt, sidera, non rectores, non principes mundi, non denique dii magni, aut qui fingentes se deos, genus omne mortalium territant, unde,  aut qui fuerit, potuerunt noscere uel suspicari.« Audisti sane quomodo ex miraculis, a Christo diuina prorsus uirtute factis, recte colligat illum Deum fuisse supremum, uel, ut ille ait, sublimem, non externa aliqua denominatione, uel specie, sed ab intima radice, hoc est, natura sua Deum, tanteque celsitatis et excellentie; ut nulla terrena creatura, neque ficti ab ethnicis dii illam capere, et illius originem nosse umquam ualucrint. Quis autem nisi de summa Christi diuinitate omnino persuasus, ita aliquando locutus et argumentatus est?

Tanti autem momenti esse duxit summam Christi diuinitatem Ethnicis predicare, eorumque et auribus et animis inculcare; ut id numquam satis se dixisse sibi uideretur. Quapropter ille alibi gentiles hunc adhuc  in modum affatur: »Christus uobis inuitis, Deus, Deus, inquam, Christus; hoc enim sepe dicendum est, ut infidelium dissiliat et disrumpatur auditus, Dei principis iussione loquens, sub hominis forma.« 

uerum, inquiet aliquis, ibi Christus ab Arnobio non primus et supremus, sed secundus tantum, et minor Deus appellatur. Quid enim aliud hec eius uerba significant, Dei principis iussione loquens? Quisnam ille Deus princeps, cuius iussione Christus loquitur? Is proculdubio Deus pater et summus est, qui ideo princeps uocatur. Cuius autem princeps est, nisi Christi, qui ei, ut loquatur, iubet, et cui iubenti Christus obtemperat? Christus ergo Deus illo iubente minor eique inferior Deus est, ac proinde non proprie,  et natura sua, sed improprie, et dumtaxat nomine Deus. Neque solum Deus princeps, sed sepe etiam ab eo nuncupatur Deus primus, et summus, ac pater: »Satis est nobis,« inquit, »Deus primus, Deus, inquam, primus, pater rerum ac dominus, constitutor moderatorque cunctorum, in hoc omne quod colendum est, colimus; quod adorari conuenit, adoramus; quod obsequium uenerationis exposcit, uenerationibus promeremur.«  Nonne ergo hunc tantum Arnobius summum Deum, Christum uero minorem Deum agnouit et credidit?

Sed nichil plane ab illius mente magis alienum,  magisque abhorrens. Nam hec si fuisset illius opinio, eam, sicut iam animaduertimus, clare explicatam facile Ethnicis persuasisset, nec tot expertus fuisset tam pertinaciter sibi refragantes. Contra uero ille totis animi sermonisque sui neruis declarat, asserit, docet, repetit, probat, inculcat, demonstrat Christum uerum et summum esse Deum, diuine infiniteque potestatis, ac proinde etiam nature. Quia uero passim ubique contra gentilium errorem asseuerat, probatque unum dumtaxat esse Deum, nec plures esse posse, inde euidentissime colligitur nichil eius menti infixum altius, quam Christum esse unum et eumdem cum eterno Patre suo Deum.

Cur ergo, inquies, hunc ipsius Patrem et primum et principem Deum appellat? Respondemus ita ab  eo aliquando nuncupari, ubi sese uulgari accommodat sermoni gentilium, qui suos omnes deos, siue maiores, siue minores olim non fuisse, ac certo quodam tempore natos fatebantur. Quo quidem posito, arguit Arnobius hosce deos, si tales essent quales illi putabant, a Deo principe id accepisse, quod nati sint, quod uitam egerint, quod suam, si que esse potuisset, diuinitatem habeant, et immortalitatem. Unde ille merito contra eosdem Ethnicos concludit, hos falsos et commentitios esse deos, ipsumque primum, et principem, atque idcirco supremum et unicum esse, dicique posse Deum. Nam post obiecta sibi uerba continenter adiecit: »Cum diuinitatis ipsius teneamus caput, a quo ipsa diuinitas diuorum omnium, quicumque sunt, dicitur . . . . . quicumque hi  dii sunt, quos esse nobis proponitis, si sint progenies regia, principali oriuntur a capite . . . . . et hoc quidem a nobis fuerit ita prolatum, si modo liquet et constat preter ipsum regem et principem, esse alia etiamnum capita, que digesta et separata per numerum, uelut quemdam populum plebeie multitudinis faciant.« 

Prius uero dixerat: »Cum dii omnes, uel quicumque sunt ueri, uel qui esse rumore atque opinione dicuntur immortales et perpetui, eius uoluntate sint, et beneficii munere; qui fieri potis est, ut alii prestare id quod ipsi sunt, ualeant, cum alienum id habeant, et maiori ex potentia commodatum?« 

Quis autem iam non uideat ideo Deum principem,  et primum ab Arnobio uocari, quia ad Ethnicorum de diis suis respiciebat opinionem; qua etiam posita, hos falsos, et illum solum uerum Deum esse conficit ac demonstrat? Is quippe tantum uerus Deus esse potest, qui ingenitus et eternus, nullum habet principium.

Nihil ergo hec contra diuini uerbi et Christi Domini faciunt diuinitatem, quam certe ab Arnobio ipsa luce clarius et euidentius assertam uidimus. Deinde uero, quid Arnobium prohibuit, quominus animum ad ipsummet uerbum et Filium Dei attendendo, dixerit eternum Patrem esse primum, et principem Deum, qui quidem quia hunc Filium suum ab eterno genuit, idcirco primus, princeps, et diuinitatis fons et origo recte appellatur?

 Urgebis; Christus ab Arnobio dicitur, Dei principis iussione loquens. Ergo ei subiectus, illoque minor est. Sed si aduertas ibidem ab Arnobio continenter subiungi, sub hominis forma, nichil hac argumentatione leuius esse agnosces. Quis enim diffitetur Christum, quatenus homo est, Deo Patri esse subditum, eiusque obtemperare uoluntati?



ARTICULUS II. Quam luculenter Arnobius docuerit Christum tam uerum Deum fuisse, quam hominem.

Non patitur Arnobius sibi ab Ethnicis obiici Christum dici non posse Deum , utpote qui natus, crucis supplicio uitam finiuit. Nam preterquam quod ipsi Ethnici natos homines,  mortuos, et suppliciis affectos deos esse garriebant, certe diuina Christi doctrina, et miracula ab illo, uti diximus, uiuente, moriente, et mortuo edita, manifestissime demonstrarunt illum tam uerum Deum fuisse quam hominem, et utriusque diuine et humane nature participem. Quid autem mirum, si ille, accepta humana natura, siue humano corpore, quod exigua, ut ait Arnobius , pars eius erat, assumpto, humanam uitam, sicut ceteri homines, egerit et amiserit? Sed prestat ipsummet Arnobium audire, ut intelligas quam recte ac perspicue humanam diuinamque Christi naturam, et sanctissimum illius, ut iam loqui solent theologi, incarnationis mysterium explicet.

Rogantibus enimuero Ethnicis: Si Deus fuit Christus,  cur sub hominis forma uisus est, et more interemptus humano, sic ille respondet: »An aliter potuit inuisibilis illa uis, et habens nullam substantiam corporalem, inferre et commodare se mundo, conciliis interesse mortalium, quam ut aliquod tegmen materie solidioris assumeret, quod oculorum susciperet iniectum, et ubi se figere inertissime posset contemplationis obtutus? Quis est enim mortalium, qui quiret eum uidere, quis cernere, si talem uoluisset inferre se terris, qualis ei primigenia natura est, et qualem se ipse in sua esse uoluit uel qualitate, uel numine. Assumpsit igitur hominis formam, et sub nostri generis similitudine potentiam suam clausit; ut et uideri posset, et conspici, uerba faceret, et doceret, atque omnes exsequeretur res eas, propter  quas in mundum uenerat, faciendas, summi regis imperio et dispositione seruatis.«  Potuitne suprema Christi diuinitas, illiusque cum humana natura coniunctio clarioribus uerbis enuntiari? Quis umquam post Nicenum, et alia generalia concilia, utramque illius naturam dilucidiori oratione exposuit? At uero ibi ille non suam tantum, sed communem omnium sue etatis christianorum patefacit sententiam. Quis ergo negare, aut in dubium iure aliquo uocare audeat utrum illi, ante eiusdem concilii Niceni tempora, id crediderint, quod in eo concilio et aliis postea de Christi diuinitate et assumpta ab ipso humana natura statutum est?

Age uero, eique quo pacto Christi diuinitati mors  nequaquam offecerit, enarranti, adhuc, si lubet, auscultemus. Obiiciebant Ethnici: More est hominis interemptus. Quid ad hec Arnobius noster? »Non ipse,« inquit , »neque enim cadere diuinas in res potest mortis occasus; nec interitionis dissolutione labi id, quod est unum et simplex, nec ullarum partium congregatione compactum. Quis est ergo uisus in patibulo pendere? Quis mortuus est? Homo quem induerat, et secum ipse portabat.« Tum deinde ostendit illud fidem apud Ethnicos mereri, qui credebant, uatibus et Sibyllis morientibus, illum non mori, cuius afflatu oracula fudisse uidebantur. Quibus explicatis, eosdem Ethnicos hisce uerbis alloquitur: »Mors illa, quam dicitis, assumpti hominis fuit, non ipsius: gestaminis, non gestantis: quam  nec ipsam perpeti succubuisset, tanta si non agenda res esset, et inexplicabilis ratio fati clausis patefacienda mysteriis.«  Quis autem uel primoribus, ut aiunt, labris theologorum, et antiquorum Ecclesie patrum scripta gustauit, et nesciat eos simili plane modo hereticis eadem postea obiicientibus respondisse? Infinita quidem possent illorum proferri testimonia. Sed quia plura, a Theodoreto, et Gelasio citata , atque ab aliis compluribus tradita, nemini ignota sunt; iis pretermissis, hec tantum referemus Ambrosii uerba, que in Leonis magni epistola, et concilii Chalcedonensis actis recitata et transcripta habentur: »Quod lectum est,« ait eximius ille uir , »Dominum maiestatis crucifixum esse, non quasi in maiestate sua crucifixum putemus: sed quia idem Deus, idem homo, per diuinitatem Deus, per susceptionem carnis homo, iehsu Christus Dominus maiestatis dicitur crucifixus; quia consors utriusque nature, id est, humane atque diuine, in natura hominis subiit passionem; ut indiscrete et dominus maiestatis dicatur esse, qui passus est, et filius hominis, sicut scriptum est, qui descendit de celo.« uidesis que in hunc Ambrosii locum annotauimus, et ibi citata a nobis chalcedonensis concilii acta, et Augustini primum de Trinitate librum.

Porro autem Arnobius noster docet Christo, qui tot miracula ediderat, uiolentas manus, si mori noluisset,  a nemine umquam potuisse inferri, sed eum sua sponte et uoluntate mortuum. »uides,« inquit, »si nollet inferri sibi a quoquam manus, summa illi fuisset contentione nitendum, ut hostes ab se suos uel potestate inuersa prohiberet? Qui cecis restituerat lumina, is efficere si deberet, non poterat cecos? . . . . . manus in se porrigi ab immanibus passus est.«  Mortuus est itaque, quia, ut adhuc loquitur auctor noster: »uirtutum omnium dominus, atque ipsius mortis exstinctor, hominem suum permisit occidi.«  Quibus ille uerbis significat Christum secundum humanam tantum naturam, quando uoluit, occisum; ita tamen ut moriendo diuinam suam naturam nouis  ac penitus stupendis miraculis ostenderit. »Exutus corpore,« inquit , »quod in exigua sui circumferebat parte, postquam uideri se passus est, cuius esset magnitudinis sciri, nouitate rerum exterrita uniuersa mundi sunt elementa turbata: tellus mota contremuit, mare funditus refusum est, er globis inuolutus est tenebrarum, igneus orbis solis tepefacto ardore diriguit.« Talpa sane cecior, aut inflexibilis obstinationis homo is sit oportet, qui non uideat, et fateatur utramque ab Arnobio diuinam humanamque Christi naturam recte distingui, et unicuique quod suum est, bene penitus attribui et explicari.

At, inquies, quid sibi ille uult, cum dicit in Christo fuisse simulatum hominem? Ait quippe: »Rex summus  ea, que in mundo facienda decreuerat, sine homine simulato non quibat efficere.«  Numquid putauit ueram non esse humanam Christi naturam, sed fictam et simulatam? Nonne tota uia cum his aberrauit hereticis, qui Christum non uerum hominem, sed hominis, ut aiebant, phantasma, et hominem phantasticum fuisse stulte asseruerunt? Minime gentium. Nam ex iis, que ab ipso de Christi uita et morte tradita memorauimus, luce meridiana clarius probatur eum certo certius credidisse ueram a Christo assumptam fuisse humanam naturam, uerumque humanum corpus. Quamobrem iis uocibus, homine simulato, idem significat, ac si dixisset homine expresso et exhibito, ita ut quem exprimebat et exhibebat, uerus esset homo. Negare  tamen non possumus ibi Arnobium improprie minusque accurate loqui. Sed quis Aristarchus non satis castigatum huiusmodi loquendi modum homini facile non condonabit, qui sepe sepius uerbis utitur barbaris et obsoletis, nec pure et emendate loquitur?



ARTICULUS III. Cur Christus homo factus sit, cur tam sero, nec longe antea; quid de hominibus ante ipsius ortum mortuis, actum fuerit, ubi de hominibus giganteo corpore, et stentoreis infantium uagitibus.

Cur Christus homo factus sit, si ab Arnobio postules, hanc tibi reddet rationem: quia »Ab religionibus nos falsis religionem traduxit ad ueram; ab signis inertibus, atque ex uilissimo formatis luto, ad sidera subleuauit et celum, et cum domino rerum Deo, supplicationum  fecit uerba atque orationum colloquia miscere.«  Quamobrem hec de seipso non sine grati omnino animi testificatione palam predicat: »Nunc doctore tanto in uias ueritatis inductus, omnia ista que sint, scio: digna de dignis sentio, contumeliam nomini nullam facio diuino; et quid cuique debeatur uel persone, uel capiti, inconfusis gradibus, atque auctoritatibus tribuo.«  uerum gentiles, quibus nichil antiquius, quam optima queque diris errorum suorum inficere uenenis, inde sacratissimum incarnationis Christi mysterium uellicare conabantur. Christianis siquidem obiiciebant , si res ita se habeat, nullam dari posse rationem cur Christus a  Deo Patre post tot hominum etates et secula ad nos missus fuerit, aut quid priora, ante illius ortum, secula meruerint, aut quid de priscorum, uetustissimorumque mortalium animabus actum sit . At idem prorsus argumentum, contra christianos a Porphyrio, aliisque Ethnicis postea refricatum, Episcopus Deogratias cognominatus, Augustino soluendum sic proposuit: »Quid egerunt tot seculorum homines ante Christum . . . . . Quid actum de tam innumeris animis, qui omnino in culpa nulla sunt: siquidem is, cui credi posset, nondum aduentum suum hominibus commodarat?«  uides proculdubio hos eodem plane modo pugnare aduersus dominice incarnationis mysterium, totiusque christiane religionis ueritatem.

 Sed audi etiam quomodo Arnobius, ac postea Augustinus hanc argumentationem plane infirment et diluant. Primum enim Ethnici obiicientes nullam posse afferri rationem cur Christus post tot secula homo factus sit, suo se gladio iugulabant. Nullam quippe et ipsi, ait auctor noster , rationem dare poterant non solum cur hyems, estas, autumnus, pluuia, et alia huiuscemodi non eo, quo oportet, opportuno tempore sepe sepius accidant; sed potissimum cur Hercules, Aesculapius, et alii, quos ad hominum utilitatem natos esse credebant, in mundum tam sero prodierint. Eumdem plane in modum Augustinus illos ex mysteriorum, ab iis institutorum, prima origine, quod eodem recidit, acriter refellit: »Ipsi,« inquit ,  »dicant utrum profuerint hominibus deorum suorum sacra, que constat certis temporibus instituta? Que si negant aliquid profuisse ad animarum salutem, nobiscum ea destruunt, et inania esse confitentur . . . . . Si uero ea defendunt, et sapienter atque utiliter asserunt instituta, quero quid actum sit de his, qui antequam hec instituta essent, morte obierant; hac enim utique salute atque utilitate fraudati sunt. Si autem potuerunt alio modo purgari, cur non idem modus perseuerauit in posteros? Quid opus erat instituere nouitias consecrationes, que antiquitus non fuerunt?«

Respondere autem non poterant nullam horum posse dari rationem. Eo enim ipso aliquam de sero Christi aduentu a christianis non sine iniuria exigere  conuincebantur. Si quam uero proferant, eamdem et christiani proferent. Hinc Arnobius noster: »Rationem,« ait , »aliquam fuisse dicetis. Ratio ergo et hic fuit, cur non nuper, sed hodie sospitator nostri generis adueniret.« Augustinus uero: »Cur hanc questionem christiane religioni ingerunt, in quam nobis ipsi pro diis suis aut respondere non possunt, aut si possunt, in eo ipso sibi etiam pro religione nostra respondent?«  Fateri igitur debebant fas non esse homini scrutari consilia Dei, qui nouerat temporis quo humano generi subuenire debuit opportunitatem . Simili quoque responso Augustinus huic questioni satisfacit: »Cum non fortuito labi,  sed diuina prouidentia tempora ordinari fateantur, quid cuique tempori aptum et opportunum sit, humanum consilium pretergreditur, et illinc dispertitur, unde ipsa prouidentia rebus consulit.«  Huc etiam accedat Ambrosius, qui in quodam sermone in hec psalmi centisimi decimi octaui uerba: Tempus faciendi, Domine, similiter dixerat: »Non iubendi, sed faciendi, quia non legatus, neque nuntius, sed Dominus saluaturus erat populum suum. Et ille quidem tempus sciebat, et non differebat, sed nos nesciebamus quo melius tempore subueniret.« 

Pergit Arnobius, et aliam cur Christus antea in mundum non uenerit, profert rationem his expressam  uerbis. »Potest fieri, ut tum demum emiserit Christum Dominus omnipotens, postquam gens hominum fractior, et infirmior cepit esse nostra natura.«  Arnobio nostro suffragatur adhuc Ambrosius, qui ubi de benedictione patriarche Ioseph sermonem fecit, hec citat Geneseos uerba: Amabat eum Iacob, quia filius senectutis erat illi; ac continenter adiicit: »Quod etiam ad Christum refertur. Senescenti enim mundo, et iam occidenti illucescens Dei filius, per Marie uirginis partum serus aduenit, quasi filius senectutis, secundum sacramentum suscepit corpus, qui erat ante secula semper apud Patrem.« 

Negare autem Ethnici non poterant, ait Arnobius,  uariam pro diuersitate temporum fuisse hominum conditionem, aliamque priscorum, quam recentiorum figuram, et maiores illorum, quam istorum uires . Traditum siquidem scriptis habebant fuisse olim semideos, et heroas immani, siue giganteo corpore, et infantes stentoreos edidisse uagitus, eorumque ossa tante magnitudinis uariis in regionibus eruta, ut humana esse uix crederentur. De his ossibus preter Herodotum, Plinium, et Solinum, hec A. Gellius, que ad Auctoris nostri propositum faciunt, litteris consignauit: »Herodotus, homo fabulator, in primo historiarum inuentum esse sub terra scripsit Oresti corpus cubita longitudinis habens septem, que faciunt pedes duodecim et quadrantem, nisi si, ut Homerus opinatus est, uastiora  prolixioraque fuerint corpora hominum antiquorum; et nunc quasi iam mundo senescente, rerum atque hominum decrementa sunt.«  Frequens autem est ea Homeri in Iliade conquestio, que a Plinio et Iuuenale adhuc notatur 

In manuscripto autem codice regio pro stentoreos uagitus, legitur centenarios, sed solita haud dubie incuria librarii, qui quidem quid stentorei uagitus, et alia plura significarent, penitus ignorabat. Stentorei autem uagitus ideo dicuntur, quia Stentor ab  Homero fingitur tam ualidam habuisse uocem, ut quinquaginta hominum clamorem adequaret . Quam sane ob causam alicubi Iuuenalis cecinit:

Tu, miser, exclamas, ut Stentora uincere possis. 
Et hec quidem idcirco annotamus, ut ab omnibus intelligatur quo iure Arnobius dixerit imminutas, fatentibus Ethnicis, hominum uires, ac Christum eo forsitan tempore hominem factum, quo fractior et infirmior fuit humana natura, magisque eius auxilio indigebat.

Porro autem aliam ille insuper reddit rationem, cur Christus non prius hominem induerit; quia nimirum  ille eo ipso tempore hunc in mundum uenit, quod constitutum fuerat incommutabili decreto Dei, cui, utpote eterno, nichil prematurum aut tardum dici potest. Nullum quippe tempus habet series, sicuti loquitur , et continuatio immoderata, id est, sine modo, ac sine initio et fine, seculorum.

Tunc itaque Christus in mundum missus est, quando Deus eum hominem fieri debere iudicauit: »Nihil namque, Deum,« ut ait adhuc Arnobius , »cogebat necessarias temporum non exspectare mensuras.« Nonne uero eadem fuit Augustini sententia, quam ille his explicuit uerbis: »Quod dixi tunc uoluisse hominibus apparere Christum, et apud eos predicari doctrinam suam, quando sciebat,  et ubi sciebat esse, qui in eum fuerant credituri; potest etiam sic dici tunc uoluisse homines apparere Christum, et apud eos predicari doctrinam suam, quando sciebat, et ubi sciebat esse, qui electi fuerant in ipso ante mundi constitutionem.« 

Quod autem ad homines ante Christum mortuos spectat, Arnobius breuiter respondet: »Quid si priscis aliter subueniri, aliter debuit posterioribus consuli.«  Sed quod ille explicare aut noluit, aut fortasse omni christiana doctrina nondum plane informatus, non potuit, hoc enucleatius et uberius a theologis, atque imprimis Augustino  in citata a nobis epistola explanatur. Ibi uero hec preter alia plura scripsit: »Ab exordio generis humani, quicumque in eum , crediderunt, eumque utcumque intellexerunt, et secundum eius precepta pie et iuste uixerunt, quandolibet et ubilibet fuerint, per eum proculdubio salui facti sunt. Sicut enim nos in eum credimus, et apud Patrem manentem, et qui in carne iam uenerit: sic credebant in eum antiqui et apud Patrem manentem, et in carne uenturum.«  Alias porro rationes qui desiderabit, adeat theologos in lib. III. Sentent., ditinct. I, atque in D. Thomam 1, 2, quest. 98, art. 6 et 3 part., quest. 2, art. 5 et 6; Petauium, tom. Iu,  Theolog. dogmat., cap. 17, pag. 198 et seqq., et citatos ab eis antiquos Ecclesie Patres.



CAPUT IX. De hominis Anima.



ARTICULUS PRIMUS. Quas Arnobius falsas ueterum, de humane anime natura, origine et immortalitate opiniones recenseat, ac utrum eas recte refellat.

Mirum dubio procul quibusdam uidetur, qua Arnobius ratione tam diserte asseuerat Christum docuisse, »quid hominis anima; aduolaritne ad nos sponte, an cum ipsis sata sit, et procreata uisceribus;  mortis particeps degat, an immortalitatis perpetuitate donata sit.«  Non enim ausus sit tam asseueranter affirmare hec Christum docuisse; nisi ea que ab illo de anime origine, natura et immortalitate nobis tradita sunt, legerit aut nouerit. At hec, inquient, si legit, aut nouit, cur ad uarios de eadem anima errorum scopulos offendisse arguitur? Sed utrum ille iure uel iniuria corripiatur, priusquam excutiamus, iuuat ex Hieronymo obseruare, que olim fuerint de animarum origine sententie et errores. Ab illo autem in sua ad Augustinum epistola his uerbis recensentur: »Super anime statu memini uestre questiuncule, immo maxime ecclesiastice questionis. Utrum lapsa de celo sit, ut Pythagoras philosophus, omnesque Platonici et Origines putant; an a propria  Dei substantia, ut Stoici, Manicheus, et Hispana Priscilliani heresis suspicantur; an in thesauro habeantur Dei olim condite, ut quidam ecclesiastici stulta persuasione confidunt; an quotidie a Deo fiant, et mittantur in corpora, secundum illud quod in Euangelio scriptum est; Pater meus usquemodo operatur, et ego operor; an certe ex traduce, ut Tertullianus, Appollinaris, et maxima pars Occidentalium autumant; ut quomodo corpus ex corpore, sic anima nascatur ex anima, et simili cum brutis animantibus conditione subsistat?«  Et hec quidem ideo retulimus, quia non inutilem his, que dicenda sunt, facem preferent.

 Narrat autem Arnobius triplicem olim fuisse ueterum philosophorum de animarum conditione opinionem: »Hic enim,« uerba illius sunt , »retur et esse perpetuas, et superesse mortalium functioni: superesse ille non credit, sed cum ipsis corporibus interire. Alterius uero sententia est nichil eas continuo perpeti, sed post hominem positum aliquid eis ad uitam dari, mortalitatis deinde in iura succedere.« A nobis uero alibi annotatum uarias de anima eorumdem philosophorum opiniones a Cicerone, Iustino martyre, Tertulliano, Ambrosio et Augustino enodatius exponi . Quapropter nichil  his aliud adiiciemus, quam ea, que ab Oratore latino scriptis consignata, ad explicandam confirmandamque Auctoris nostri sententiam magis conducunt. In primo itaque Tusculanarum questionum libro hec habet: »Sunt qui discessum animi a corpore putent esse mortem. Sunt qui nullum censeant fieri discessum, sed una animum et corpus occidere, animumque cum corpore extingui; qui discedere animum censent, alii statim dissipari, alii diu permanere, alii semper.«  Tum deinde singulas philosophorum de animi natura opiniones explicat. Posteaquam uero Platonis, Socratis et Catonis de anime immortalitate sententias retulit, his ait contradixisse Epicureos, atque imprimis Dicearchum, qui docuit animos  esse mortales: »Stoici autem,« pergit ille , »usuram nobis largiuntur tamquam coturnicibus. Diu mansuros aiunt animos, semper, negant.« Quis uero non uidet easdem a Cicerone, et iam citato Hieronymo, atque ab Arnobio nostro, in medium proferri philosophorum de anima opiniones, atque ab illis indicari qui eorum auctores defensoresque fuerint.

Absurdam uero Epicuri sectatorumque eius opinationem his Arnobius noster refellit rationum momentis: »Si anime lethi adeant ianuas, Epicuri ut sententia definitur, nec sic causa est competens, cur expeti philosophia debeat; etiamsi uerum est purgari hac animas, atque ab omni puras uitiositate prestari. Nam si communiter obeunt, et in ipsis corporibus sensus eis deperit, extinguiturque  uitulis, non tantum est erroris maximi, uerum stolide cecitatis frenare ingenitos appetitus, cohibere in angustiis uitam, nichil indulgere nature, non quod cupidines iusserint atque instigauerint facere; cum nulla te premia tanti laboris expectent, cum dies mortis aduenerit, et corporalibus fueris uinculis exsolutus.«  Talem porro fuisse Epicuri de anima mortali assertionem liquet ex Lertio  et Lucretio, cuius Arnobius imitatus est loquendi modum hoc in carmine adhibitum:

Haud igitur lethi preclusa est ianua menti. 

Quam ualida autem argumentatione Arnobius refellat  hunc impium errorem, nemo adeo cecus est qui non uideat. Et certe quis nescit eam tanti esse momenti ac ponderis, ut ab ipsomet Paulo Apostolo tota his paucioribus uerbis comprehendatur: »Quid mihi prodest, si mortui non resurgunt? manducemus, et bibamus; cras enim moriemur.« 

Alius de anima error, uti iam ex Hieronymo uidimus, erat eas esse ex propria Dei substantia, uel Dei partem, ut bene Augustinus admonet, uel diuinas, uel etiam Deum, sicuti ex his Tullii uerbis discimus: »Animus qui, ut ego dico, diuinus; ut Euripides audet dicere, Deus est.«   Falsam itaque hanc opinionem haud dubie notauit Arnobius, ubi negat animas Regis maximi esse filias.  Eam autem hoc argumento conuellit: »Quod si essent, ut fama est, dominice prolis et potestatis anime generatio principalis, nichil eis ad perfectionem defuisset uirtute perfectissima procreatis. Unum omnes intellectum habuissent, unumque consensum, aulam semper incolerent regiam, nec pretermissis beatitudinis sedibus, in quibus augustissimas nouerant retinebantque doctrinas, imprudenter appeterent terrena hec loca, tenebrosis ut corporibus inuolute, inter pituitas et sanguinem degerent, inter stercoris hos utres, et saccati obscenissimas serias.« Nonne uero Augustinus simili argumentandi ratione Manicheos, qui  animam partem Dei esse garriebant, aperte obterit ac prosternit. Hec autem illius sunt ad Hieronymum de anima scribentis uerba: »Non est pars Dei anima. Si enim hoc esset, omnimodo incommutabilis atque incorruptibilis esset. Quod si esset, nec deficeret in deterius, nec proficeret in melius; nec aliquid in semetipsa uel inciperet habere, quod non habebat, uel desineret habere, quod habebat, quantum ad eius ipsius affectiones pertinet. Quam uero aliter se habeat, non opus est extrinsecus testimonio: quisquis seipsum aduertit, cognoscit.« 

Maxime etiam temeritatis eos auctor noster redarguit, qui docebant animas esse genitas a Deo, et huc ab illo missas, ut que diuine ac penitus incorporee  nature sunt, in humana corpora detrudantur . Hanc uero opinionem iisdem fere ac precedentem rationibus refutare nititur. Nulli siquidem, ait , credibile fiet, animas illas a Deo in mundum transmitti, ut ex feminis orte, omnibus, que ab ipso uberrime exponuntur, infantie atque aliarum postea etatum miseriis, erumnis, calamitatibus, casibus, damnis, incommodis, prauis animi affectibus, uitiis, peccatis, sceleribus, flagitiis, maleficiis, aliisque malis sint obnoxie.

Neque uult sibi responderi illas sua uoluntate, non Dei iussu huc uenisse.  Nam si res ita sit, omnipotens Deus preuidit, nec sicut poterat, prohibuit, ne ille primi numinis soboles,  in tot tantaque laberentur crimina, et flagitia, neque tot tantaque damna, aduersa, ac detrimenta paterentur. At sane quisquis, cum potest, mala non impedit, sed permittit, eorum causa est. Impium uero dictu Deum sapientissimum et benignissimum tot tantorumque malorum esse causam, eoque sicuti poterat, non prohibente, animas prius felices, et omnis humane contagionis expertes, ad miseram et ad omne sceleris genus procliuem hominum conditionem mitti ac redigi. Nonne Deus perfecta omnia facit, et integritatis sue, sicut ait Arnobius, conseruantia mansiones  mensiones, seu dimensiones, sicuti ex Cicerone probatur?  Nec semel quidem, nec quasi per transennam  id ille dixit; sed eamdem probationem aliis tamen uerbis fuse repetit et inculcat. 

At nonnulli hanc argumentationem censent eorum esse, qui hominem a Deo creatum negabant. Sed id certe ut rite ac prudenter annotarent, nobis ostendere debebant, quomodo Arnobius ea argumentatione, sicut illi impii erroris defensores, abutatur. Nam si ibi ille eorum tantum qui animas hominum et diuinas, et dominice, uti loquitur prolis, seu Dei filias esse garriebant, errorem uoluit refellere, non male forsitan illos, sicuti Augustinus, his rationibus impugnauit. Nihil enim, nisi perfectissimum, a Deo proficisci potest. uerum quia ibi hoc ipso argumento probandum in se suscepisse uidetur, animas nostras  non ab omnipotente Deo, sed ab aliis quibusdam potestatibus procreari, non minus procul dubio uitiosa est hec illius probatio, quam falsa sententia. Utrum autem ita de anime origine reuera senserit, articulo sequenti inuestigabimus.

Grauioribus porro rationum momentis ipse et hunc concutit errorem, quo anime nostre tradebantur generis esse diuini ; et alium, quo iidem haud dubie philosophi garriebant eas diu ante corpus existentes, in hunc mundum omnibus scientiis, disciplinis, et artibus plenissime instructas aduolasse; atque adeo hominis scientiam, uti somniabat Plato, nichil esse aliud nisi priorum recordationem . Anime etenim humane si essent diuine, et omnia olim cognouissent, nulla esse posset inter hominos ulla de re dissensio. Atqui hoc falsissimum esse quis mentis sue compos umquam negabit?

Plato tamen hanc quantumuis absurdam opinionem, atque ut putat Lactantius, ex petarum figmentis haustam, confirmare sicuti Cicero etiam obseruat, nititur exemplo pusionis, qui de geometrica dimensione interrogatus, sic respondet, quasi sine magistro geometriam didicerit . uerum illud opinionis commentum alio simili, sed longe efficaciori exemplo ab Arnobio nostro destruitur. Sit, inquit , puer aliquis in secretissimo loco, et ab hominum omnium habitatione remotissimo natus, ac perpetuo in silentio, sine ulla ueste, unoque tantum cibo, et aqua sola ad tricesimum uel quadragesimum etatis sue annum educatus ac nutritus. Prodeat deinde in hominum cetum, atque interrogetur de patre suo, de sua educatione et domo, de uariis uestium ciborumque generibus, de Sole, luna, terra, de geometria, sicuti Platonis pusio, aut alia qualibet disciplina, nonne ille ea omnia ignorabit, et magis, quam piscis, mutus erit? Si quam uero uocem emittere cogatur, quamdam minime articulatam reddet.

Ad Platonis autem pusionem quod spectat, contendit  Arnobius illum, si recte interrogatis respondet, non ex iis, que reminiscendo recognoscit, sed ex aliis, que quotidiano usu didicerat, dare responsa. Quapropter hinc auctor noster concludit tota uia errasse Platonem , qui opinatur animas hominum diuinas et scientiis omnibus imbutas, in hunc mundum ex uiuis prodire crateribus. Sed fatendum est in hac argumentatione Arnobium plurium rerum, que parum ad eam conducebant, enumeratione multo esse, quam par erat, longiorem.

Pressius itaque et acrius ille Platonem sic urget. Si anima quibuslibet doctrinis erudita, in mundum uenit, docere potius, quam discere deberet . Neque Plato eiusque sectatores  respondere poterant eam, cum corpore circumligatur, ex docta fieri elementariam, id est, ut ex Seneca intelligitur, primis elementis informandam . Qui enim discerni posset utrum recordetur priorum, uel noua doceatur?

Ad hec uero, anima incorporea et immortalis, qualis ab eis esse asseritur, nullo corporis impedimento potest omnium prius cognitorum obliuisci. Si in ea etenim tanta fiat mutatio, aliquid de integritate sua perdet, atque ita corrumpi poterit, nec amplius erit immortalis.

Preterea, si corpus anime inferat pristine omnis scientie et cognitionis obliuionem, quomodo scire potest se prius instructam scientiis, obstaculo corporis,  earum omnium esse oblitam?

Denique si senis hominis anima ab octoginta, ac si uelis nonaginta et amplius annis corpore conclusa, rerum ante quinquaginta et sexaginta annos actarum, nequidquam impediente corpore, meminit; cur omnia que antequam in corpus mitteretur, eam optime nosse aiunt, ipsi postea excidisse tam pertinaciter asseuerant?

Ea porro sunt Arnobii argumenta, que quidem omnia etsi non eiusdem sint ponderis, nemo tamen diffitebitur iis omnibus errorem Platonis plane penitusque destrui. Ad ipsius autem Arnobii de hominum anima explicandam opinionem antequam aggrediamur, iuuat quosdam animaduertere modos loquendi, quos ille in hac disputatione ex Lucretio  mutuatus est. Scribit enim, si anime corporeis incursionibus cedunt: Usu et illis est uita, non mancipio tradita . Lucretius uero dixerat:

uitaque mancipio nulli datur, omnibus usu. 
hoc est, nulli uite proprietas, sed usus datur.

Rursum autem Arnobius: Priorum, inquit , repetentiam detrahit. Sic ante citatum a nobis carmen Lucretius dixerat:

Interrupta semel cum sit repetentia nostra. 

Quidam tamen ibi legunt, repentia nostra, alii uero  retinentia nobis. Sed prior lectio Arnobii nostri auctoritate confirmari uidetur. Ibi autem repetentia idem atque recordatio significat.



ARTICULUS II. Num recte Arnobius dixerit incertam esse humane anime originem, atque in Simonis magi, Saturnini, Carpocratis, et Seleucianorum, eam ab alio, quam Deo creatam fuisse affirmantium, errorem impegerit, nec cognitum ipsi fuerit originale peccatum.

Nemo sane diffitebitur uerum esse, quod docet Arnobius , omnes hominum animas ex uno eodemque fonte profluxisse. Quis sit autem hic fons, unde ille profluxerint, ita quidem explicat ut grauissimi erroris, quo eum incertum esse significat, haud plane immerito postuletur.

 Primum enim Ethnicos inducit, qui ab ipso exquirunt, quo auctore progenite, et quomodo prolate sint anime, ac utrum Deus illarum parens et creator . Quid uero his respondere putas? Plane omnino atque ingenue fatetur id non solum nobis, sed omnibus etiam, que in mundo sunt, potestatibus esse incompertum, omnemque earum et nostram superare cognitionem.

At instabant Ethnici: Si tecum christiani negent animas a Deo creatas, uobis saltem patefaciendum incumbit a quo sint procreate. Sed hoc quoque ille penitus inficiatur. Citra omnem enimuero reprehensionem, inquit, nescire possumus animarum originem, et scire tamen eas non esse Dei progeniem,  neque ab illo procreatas. Et certe qui illas a Deo factas, et in hominum corpus uenire existimabant, nichil plane dicebant certi et explorati; sed quod coniectura tantum ac suspicione assecuti erant. Que autem, ait Arnobius suspicionis et coniecture atque incerte opinionis et ignorantie differentia?

Quid porro mirum, pergit ille , si incomperta nobis sit anime humane origo, cum nec magis perspectum habeamus, unde animalium anime oriantur? Neque enim he ex ficto Platonis cratere, cuius scilicet in Timeo meminit, sed ex elementis originem ducere perhibentur . uerum quibus ex elementis, aut quomodo fiant, maxima est inter philosophos, sicut et de aliis multis questionibus contentio.  Ex quibus ille colligit, neque eas scire compendium, neque ignorare detrimentum esse ullum, ac Deo relinquendas.

Si intra hos fines sese Arnobius continuisset, non debuit utique illa animi illius moderatio prorsus culpari. Sepe enim sepius Augustinus sincere professus est obscurissimam esse, et sine periculo latere anime originem. Quin immo in primo Retractationum suarum libro, quem iam senex conscripsit, apertissime declarat se nondum aliquid de illa comperisse certi penitus et indubitati: »Quod attinet,« inquit, »ad animi originem, qua fit, ut sit in corpore, utrum de illo uno sit, qui primus creatus est, quando factus est homo in animam uiuam, an similiter  ita fiant singulis singuli, nec tunc sciebam, nec adhuc scio.« 

uerum auctor noster, ulterius progressus, false opinionis, errorisque scopulum offendisse arguitur. Non ambigue enim nec dubitanter pronuntiat, nos a Christo didicisse, »non esse animas Regis maximi,« seu Dei summi, »filias, nec ab eo, quemadmodum dicitur, generatas cepisse se nosse, atque in sui nominis essentia  predicari: sed alterum quempiam genitorem  his esse, dignitatis et potentie gradibus satis plurimis ab imperatore,« id est, Deo, »disiunctum; eius tamen ex aula eminentium nobilem sublimitate natalium.«  Suam ibi de animarum nostrarum origine mentem non obscure prorsus aperit. Primo siquidem eorum, de quibus in superiori articulo, reiicit opinionem, qui arbitrabantur illas summi Dei filias, et ab eo generatas, nosse se cepisse antequam in corpus infunderentur. Secundo asserit eas a quopiam procreatas fuisse genitore, qui ex eiusdem summi Dei aula fuit, natalium suorum splendore nobilis, sed satis plurimis dignitatis et potentie sue gradibus ab ipso seiunctus.

Neque id ab eo incaute aut hesitanter dictum putaueris. Nam illud sane alibi haud semel asseueranter  pronuntiat. Alicubi siquidem: »Conspicimus,« ait , »homines, id est, animas ipsas,  seuitate innumerabili uitiorum ipsos se indicare non esse patricii generis, sed ex mediocribus familiis procreatos.« Alibi uero : »Non absone, neque inaniter credimus medie qualitatis esse animas hominum, utpote a rebus non principalibus editas.« Quid uero? quod impietatis eum accusat, qui animam a Deo creatam dixerit. »Sacrilege crimen impietatis incurrit, quisquis ab eo  conceperit hominem esse prognatum, rem infelicem et miseram.« Quis itaque diffitebitur ratam illi certamque fuisse hanc opinionem, quam toties ac tam clare et constanter tradidit et asseruit? Non alio  autem fundamento nititur; nisi quod persuasum, uti uidimus, plane habuit homines, seu animas humanis corporibus illigatas, tot uitiis obnoxias, a Deo optimo maximo, qui nichil nisi omnino perfectum et integrum facere potest, creatas non fuisse.

Sed huic Arnobii opinioni non solum falsitatis et erroris, sed deliramenti etiam, horrendeque impietatis, et blasphemie nota ab Elmenhorstio et Heraldo inuritur. Ex Simonis autem Saturnini, Carpocratis, Marcionis, Seleucianorum et Hermianorum insignium hereticorum schola hunc errorem depromtum existimant. Quod quidem probare conantur auctoritate Tertulliani, qui in libro de Prescriptionibus hereticorum   scribit Simonem Magum docuisse: »Mundum ab angelis suis institutum.« Saturninum uero : Longe distantes a Deo angelos inferiorem mundum fecisse;« atque Carpocratem dixisse: »Distantes longe a superioribus uirtutibus mundum istum in inferioribus partibus condidisse.« Sed hec in sexto supra quadragesimum huius libri capite scripta sunt. A nobis autem alibi obseruatum est illud, et subsequentia huius libri capita ei ab impostore aliquo fuisse adiecta . Et re quidem uera in ultima operum Tertulliani editione annotatum est hec omnia in uetutissimo Agobardi codice non reperiri.

Nos quidem non fugit ab eodem Tertulliano in genuino de Anima libro hec de Saturno scriptis mandata:  »Hominem affirmat ab Angelis factum, primoque opus futile et inualidum, et instabile, in terra uermis instar palpitasse, quod consistendi uires deessent. Dehinc ex misericordia summe potestatis, ad cuius effigiem, nee tamen plene perspectam, temere structus fuisset, scintillulam uite consecutum, que illud exsuscitarit et erexerit, et constantius animarit, et post decessum uite ad matricem relatura sit.«  Sed hic error quantum ab explicata Arnobii opinione discrepet, nemo sane est qui non uideat.

Preterea alio in libro animaduertimus . Saturninum docuisse hominem ceteraque omnia ab  angelis, preter conscientiam Patris; et Carpocratem ab angelis, supremo parente, a quo defecerant, longe inferioribus; Marcionem uero ab altero Deo creata. Que proculdubio opinionum monstra ab Arnobio potius reiecta quam adoptata sunt.

Seleuciani porro, teste Augustino: »Nec animam Deo tribuunt creatori, sed creatores esse animarum angelos uolunt de igne et spiritu.«  Sed hi heretici Arnobio posteriores uidentur. Et hec quidem in eorum gratiam obseruamus, qui iure merito uolunt de antiquorum Ecclesie Patrum scriptis et sententiis accurate disputari, nec eis alienos, de quibus nichil umquam cogitarunt, errores ascribi.

Ceterum scire parum interest utrum, et ex quibus  hereticis suam opinionem Arnobius delibauerit. Nobis enim nosse sufficit eam falsitatis et erroris merito condemnari. Ab Augustino quippe, ut alios taceamus, his uerbis proscribitur: »Qui Platoni suo credunt, non ab illo summo Deo, qui fabricatus est mundum, sed ab aliis minoribus, quos quidem ipse creauerit, permissu siue iussu eius animalia facta cuncta esse mortalia, in quibus homo precipuum, diisque ipsis cognatum, teneret locum, si superstitione careant, qua querunt, unde iuste uideantur sacra et sacrificia facere, quasi conditoribus suis, facile carebunt etiam huius opinionis errore. Neque enim fas est ullius nature, quamlibet minime mortalisque creatorem, nisi Deum credere ac dicere, et antequam possit intelligi.«   Quod quidem Epiphanius aliique uariis certisque sacre Scripture testimoniis demonstrant. 

Porro autem quamuis Arnobius tam prefracte negare uideatur animas hominum a summo Deo fuisse creatas, in illius tamen defensionem afferri haud forsitan inepte poterit eum aperte, ut uidimus , docuisse Deum summum esse rerum omnium, ac nominatim solis, lune, atque ipsiusmet hominis creatorem. Hec enimuero sunt totidem illius uerba: »Nonne huic omnes debemus, hoc ipsum primum, quod sumus, quod esse homines dicimur, quod ab eo uel missi, uel lapsi cecitate huius in corporis continemur? Non quod incedimus, quod spiramus,  et uiuimus ab eo ad nos uenit, uique ipsa uiuendi efficit nos esse, et animali agitatione moueri?«  At si Deus summus, de quo ibi disputat, sit rerum omnium creator, si illi debemus quod sumus homines, si ab eo ad nos uenit quod sumus, et uiuimus, certe inde sequitur quod et animarum nostrarum auctor sit et creator. Nihil quippe, ut ab eo definitum obseruauimus , aliud sunt homines, quam anime corporibus clause, uel alligate.

Quid ergo? Numquid ille sibi non constitisse, sed absurde contradixisse dicendus est? Sed quid prohibet quominus sine ulla plane animi inconstantia et uolubilitate asserere potuerit animas non ab ipsomet omnipotente Deo, tamquam causa proxima, sed causa  tantum remota, et omnium prima, per alium e superioribus potestatibus aliquem creatas? uerum hanc non fuisse illius opinionem inde confici uidetur, quod illa iisdem euertatur argumentis, quibus, uti diximus, ipse probare conatus est, animas, utpote uitiis obnoxias, non potuisse a summo Deo creari. Nonne ergo uerisimilius est illum disputationis estu abreptum, extra statos limites argumentum suum urgere ac prosequi? Si quis tamen nobis certo probauerit illum credidisse animas humanas nequaquam a summo Deo, sed ab inferioribus tantum quibusdam natalium splendore nobilissimis potestatibus creatas fuisse, nos illico eum errasse fatebimur, nec sequemur errantem.

At non deerit fortasse aliquis, qui nobis suggerat  Arnobium in hunc delapsum esse errorem, quia compertam non habuit peccati originalis labem, qua factum est, ut homo tot miseriis, infirmitatibus, et illicitis cupiditatibus sit obnoxius. uerum quomodo Arnobius originale peccatum potuit ignorare, a quo scriptum legimus: »Quia proni ad culpas, et ad libidinis uarios appetitus uitio sumus infirmitatis ingenite, patitur Deus se semper nostris cogitationibus concipi; ut dum illum oramus, et mereri eius contendimus munera, accipiamus innocentie uoluntatem, et ab omni nos labe delictorum omnium amputatione purgemus.«  Quid est autem, obsecro te, illud ingenite infirmitatis uitium, nisi ipsummet peccatum originale? Certe quidem id  etiam heterodoxi scriptores ingenue ac rotunde confitentur. 

Cur ergo, inquies, tanto labore, tanta opera, tam longis sermonibus probare contendit hominis tot tantisque miseriis obnoxii animam a Deo non potuisse creari? Nonne illud sola peccati originalis expositione, uel prolato tantum nomine explicare poterat? Optime quidem. Sed animaduertas, uelim, eum aduersus Ethnicos disputare, qui animas nostras diuinas, aut prolem diuinam, aut Dei partem esse somniauerant, nichilque ne somniando quidem de originali cogitauerant peccato. Quid ergo, si illos ex ipsorum tantum placitis redarguat, atque ad hominem, ut aiunt, argumentatus sit, nec putauerit ibi  peccati originalis, sed alibi faciendam esse mentionem? Quid autem ex negante argumento confici potest contra rem aliquam, quam assertam habemus?



ARTICULUS III. Que fuerit uera Arnobii de anime humane natura et immortalitate opinio, et utrum in quemdam de illa errorem lapsus sit.

Quid de ipsa humane anime natura, illiusque immortalitate sentiat Arnobius, et utrum in ea definienda rursus per errorem, ut quidam opinantur, lapsus sit, a nobis adhuc est sedulo inquirendum. Ab Heraldo autem docuisse insimulatur eam corpoream esse, et mortalem. Sed hec grauis criminatio examine proculdubio indiget.

Primum itaque putat Heraldus animas hominum  corporeas ab auctore nostro censeri, quia illas doloris sensu affici arbitratus est. Ubinam uero gentium scripto hec tradidit? ubi de Platone ait Heraldus, hec loquitur in uerba: »Rem inenodabilem suscipit: ut cum animas dicat immortales, perpetuas, et corporali soliditate priuatas; puniri tamen eas dicat, et doloris afficiat sensu. Quis autem hominum non uidet quod sit immortale, quod simplex, nullum posse dolorem admittere; quod autem sentiat dolorem, immortalitatem habere non posse?«  uerum Arnobius mentem sensumque suum ibi non explicat: sed ostendit Platonem secum pugnasse, cum animas etsi immortales, et incorporeas, doloris sensu affici adsseuerat. Quod enim dolore,  inquit, afficitur, mortale sit, plane oportet. Quid autem in hac confutatione condemnandum?

At, inquies, ille reapse animas nostras mortales esse apertissime docuit. Nam ibidem paulo post subiunxit: »Sunt medie qualitatis, sicut Christo auctore compertum est, et interire que possint, si Deum ignorauerint; uite et ab exitio liberari, si ad eius se minas  atque indulgentias applicarint.« 

Postea uero philosophorum haud dubie Platonicorum, qui animas immortales esse asserebant, opinionem ideo refellit ; quia si id uerum sit, quilibet, contemptis uirtutibus, in omne uoluptatis et flagitii genus sese secure et intrepide  daret precipitem. Nullo siquidem supreme potestatis metu is cohiberetur: »Cui,« inquit , persuasum fuerit tam se esse immortalem, quam ipsum Deum primum.« Tum namque se ita incorruptibilem esse sciret; ut nullo prorsus dolore, et animi perturbatione posset pulsari et agitari, neque ullius turpis actionis pollui feditate. Corporalem enimuero substantiam, uti ille ait , qui non habet, nulla plane peccati sorde contaminari potest. Inde autem factum dicit, ut medietas, ancepsque animarum natura dederit philosophie locum asserendi et bonos premia, et malos penas manere. Ea uero persuasione unusquisque in officio suo continetur. Quamobrem ille inde concludit: »Hec cum ita se habeant, et cum a summo traditum teneamus auctore non esse  animas longe ab hiatibus mortis et faucibus constitutas; posse tamen longeuas summi principis munere ac beneficio fieri, si modo illum tentent ac meditentur agnoscere . . . . tum deinde feritate atque inhumanitate depositis, resumant ingenia mitiora; ut ad illud quod dabitur esse possint parate, quid est quod a uobis tamquam bruti et stolidi iudicemur, si propter hos metus liberatori dedimus et mancipauimus nos Deo.« 

Neque hanc de animarum medietate opinionem ab Ethnicis reiici posse ostendit; quia illi deos suos, quocumque nomine ab ipsis appellarentur, eiusdem medie nature esse existimabant: »Qui medie,« inquit , »qualitatis animas esse non creditis, et in medio limite uite atque interitus  contineri, nonne omnes omnino, quos opinatio suspicatur, dii, Angeli, demones aut nomine quocumque sunt alio, qualitatis et ipsi sunt medie, et in ambigue sortis conditione mutabiles.« Ibi autem Platonis sensum retulit, non uerba ipsa, que in eo, quem haud dubie laudauit, philosophi Timeo, atque ab Athenagora, Cicerone et aliis citata inuenies .

Denique Arnobius hanc suam de illa anime nostre natura sententiam his clarissimis minimeque ambiguis uerbis exposuit: »Non absone, neque inaniter credimus medie qualitatis esse animas hominum, utpote a rebus non principalibus editas, iuri subiectas  mortis, paruarum et labilium uirium perpetuitate donari, si spem muneris tanti Deum ad principem conferant, cui soli potestas est talia, corruptione exclusa, largiri« .

Nonne ergo ex hactenus dictis satis liquido probatur Arnobium in ea fuisse opinione, animas hominum medie cuiusdem mortalem inter et immortalem esse qualitatis et nature? Docet autem hanc earum medietatem in eo positam esse, quod anima ipsa sua natura sit mortalis, et unius tantum Dei dono ac beneficio immortalis fiat. Quapropter ille adhuc postea perspicue declarat : »Seruare animas alius, nisi Deus omnipotens non potest, nec preterea quisquam est qui longeuas facere, perpetuitatis  possit et spiritum subrogare, nisi qui immortalis et perpetuus solus est, et nullius temporis circumscriptione finitus.« Ubi obiter obserua a Petauio traditum eo nomine longeuas, idem ab illo significari, ac si dixisset eternas . At hec porro esse uidetur genuina Arnobii nostri de anime humane natura opinio, quam certe, uti uides, nec semel, nec obscure, explicauit.

Sed plurium ea de causa errorum postulatur. Primum enim decernit animas solius Dei beneficio esse immortales, sua uero natura mortales, et morti, ex qua a solo Deo eripiuntur, obnoxias. At quidquid mortale est, illud proculdubio corporeum esse debet. Quis autem nescit hunc ueterum quorumdam scriptorum  errorem esse iam a longo tempore, nec sine ignominia condemnatum?

Deinde uero Arnobius putat animas hominum Dei tantum beneficio, si tamen eum agnouerint, et hoc meruerint beneficium, immortales fieri. At inde adhuc sequitur persuasum illi fuisse animas impiorum et infidelium interire, nec a Deo immortalitate donari. Secundus autem hic error est, non minori, quam primus, censorie seueritatis nota iure merito inustus.

Quod autem ad primum errorem spectat, dictu profecto facile non est utrum Arnobius in illum inciderit, nisi prius constet quid medie mortalem inter et immortalem nature nomine ab eo intelligatur. At sane quamuis id ille plane et distincte non definiuerit; certum tamen est hoc ideo ab ipso pronuntiari,  quia constanter credidit, quod ab Apostolo assertum legimus , Deum solum reuera esse immortalem. Quid enim his eius auctoris nostri uerbis, ut alia missa faciamus, clarius et expressius? »Nonne solus ingenitus, immortalis, et perpetuus solus est?«  Quin immo et ipsum solum incorporeum esse asseuerat: »Ingenitus,« inquit , »immortalis, perpetuus, solus, quem nulla delineat forma corporalis, nulla determinat circumscriptio.«

At si Arnobius eo tantum sensu animam esse immortalem negauit, quia alio, quam Deus, modo sit immortalis, nichil certe protulit nisi sanum et orthodoxum: »Anima quippe hominis,« ait Augustinus,  »immortalis est secundum quemdam modum suum. Non enim omni modo, sicut, de quo dictum est quia: Solus habet immortalitatem.« . Tum deinde declarat quomodo anima et corporea et incorporea dici possit: »Incorpoream esse animam,« ita ille ad Hieronymum scribit : »etsi difficile tardioribus persuaderi potest, mihi tamen fateor esse persuasum. Sed ne uerbi controuersiam uel superfluo faciam, uel merito patiar; quoniam cum de re constat, non est opus certare de nomine: si corpus est omnis substantia, uel essentia, uel si quid aptius nuncupatur id, quod aliquomodo est in se ipso, corpus est anima. Item si eam solam incorpoream placet appellare naturam,  que summe incommutabilis, et ubique tota est, corpus est anima; quoniam tale aliquid ipsa non est. Porro si corpus non est, nisi quod per loci spatium aliqua longitudine, latitudine, altitudine ita sistitur, uel mouetur, ut maiore sui parte maiorem locum occupet, et breuiore breuiorem, minusque sit in parte, quam in toto, non est corpus anima. Per totum quippe corpus, quod animat, non locali diffusione, sed quadam uitali intensione porrigitur . . . ., Quapropter si anima corpus esse dicenda est, non est certe corpus, quale terrenum est, nec quale humidum, aut ereum, aut ethereum . . . . . Unde intelligitur anima, siue corpus, siue corporea dicenda sit, propriam quamdam habere naturam, omnibus his mundane molis elementis excellentiore substantia  creatam, que ueraciter non possit in aliqua phantasia corporalium imaginum, quas per sensus carnis percipimus, cogitari, sed mente intelligi, uitaque sentiri.«

Fatetur itaque Augustinus animam hominis uariis loquendi modis dici posse corpoream et incorpoream, mortalem et immortalem. Quid ergo, si primo sensu Arnobius dixerit esse corpoream, atque ea quoque ratione mortalem, quia ab ipsomet Deo, a quo creata est, sicuti de Tatiano annotauimus , suam immortalitatem acceperit? Numquid illum ab errore negabis uindicatum?

Atqui hanc fuisse eius mentem et opinionem nonne ex his confici potest uerbis, quibus istam sibi  ipse proponit questionem? »Et quemadmodum se possunt incorporalibus corpora coniungere, aut, a Deo principe, res facte ab infirmioribus causis ad uitiorum dehonestamenta traduci« ? Ad illam enim questionem quid respondeat, animum, uelim, aduertas. Ab Ethnicis uicissim petit  utrum, animi fastidio arrogantiaque depositis, unam eamdemque cum Deo Patre immortalitatem se participare contendant. Postea autem rursus ille eumdem philosophorum Ethnicorum errorem refellendo: »Quod si homines,« inquit , »penitus aut ipsos se nossent, aut intellectum Dei suspicionis alicuius acciperent aura, numquam sibi adsciscerent diuinam immortalemque naturam.« Nonne autem hinc colligi haud prorsus  inepte potest Arnobii opinionem fuisse, animam hominis non eodem, quo Deus, sed alio prorsus modo esse immortalem, ea nimirum immortalitate, quam a se non habeat, sed a Deo acceperit, et que ex illius pendeat potestate? At si hec eius sit mens et sententia, nec aliam agnouerit anime nostre medietatem, nisi eam qua inter immortalem et incorpoream Dei, atque alias mortales ac corporeas naturas media dici potest, fatendum est illum non omnino errasse. Plurium siquidem ueterum Ecclesie Patrum auctoritate probauit Petauius ideo solum Deum esse immortalem, quia non ab alio accepit immortalitatem, ac prorsus immutabilis est . Utrum autem hec ipsa ueraque sit Arnobii sententia, expendas uelim, ac diiudices. Sed interim uideamus utrum reuera putauerit immortalem prorsus esse hominis animam.



ARTICULUS Iu. Utrum Arnobius docuerit animas impiorum aliquando in nichilum redigendas, aut futuram corporum nostrorum resurrectionem negauerit.

Quosdam cum Heraldo aliisque nonnullis audire nobis uidemur, qui contra expositam a nobis Arnobii de anime humane immortalitate opinionem acriter urgent illum reuera existimauisse impiorum animas mori, ac quamuis non statim extinguantur, consumi tamen longissimi temporis cruciatibus. Non obscure siquidem, sed clare et aperte de iis dixit: »In flumina  torrentia flammarum iaciuntur, et ad nichilum redacte, interitionis perpetue frustratione uanescunt« . Nec opponi sibi patiuntur ibi ab illo minus suam, quam Platonis sententiam referri. Nam hec ibidem subiunxit. »Et ut quod ignotum est pateat, hec est hominis mors uera, hec nichil residuum faciens. Nam illa, que sub oculis cernitur, animarum est a corpore diiugatio, non finis abolitionis extremus. Hec, inquam, est hominis mors uera, cum anime nescientes Deum, per longissimi temporis cruciatum consumentur igni fero, in quem illas iacient quidam crudeliter seui, et ante Christum incogniti, et ab solo sciente detecti.« Nonne ergo ille ipse ibi, inquiunt, perspicue palamque pronuntiat animas impiorum et Deum ignorantium, per  longissimi tantummodo temporis interuallum, sed finiendis aliquando cruciatibus torquendas, ac tandem redigendas ad nichilum?

Quid uero, quod ille adhuc postea diserte tradidit; »Quo pacto immortalitas largitoris est donum Dei circa prolatos deos, et animas hoc pacto dignabitur immortalitate donare, quamuis eas mors seua posse uideatur extinguere, et ad nichilum redactas irremeabili abolitione delere« .

Sed in hoc posteriori loco nichil aliud innuere uidetur, nisi animas nostras, quantumuis incorporee et spiritualis substantie sint, posse, quod nullus negat, a Deo, earum creatore, penitus destrui et ad nichilum redigi. Tota autem difficultas in eo uersatur utrum  crediderit animas sceleratorum hominum reuera perituras, postquam per longissimi temporis spatium igne excruciate fuerint. At certe cum animas fidelium et piorum hominum, uti diximus, solo Dei beneficio immortales fieri arbitretur, inde profecto conficitur eum putasse animas infidelium, hoc immortalitatis munere priuatas, reuera aliquando interire et omnino exstingui. Quamobrem Ethnicos his uerbis compellat: »Res uestra in ancipiti sita est, salus dico animarum uestrarum: et nisi uos applicatis Dei principis notioni, a corporalibus uinculis exsolutos exspectat mors seua, non repentinam afferens extinctionem, sed per tractum temporis cruciabilis pene acerbitate consumens« .  De ethnicorum itaque, hoc est, infidelium hominum suppliciis post mortem luendis loquitur, tanquam eterna non sint, sed finem cum illorum animabus aliquando habitura.

uerumtamen non minus plane et dilucide docet ignes quosdam esse inextinguibiles, quibus ille impiorum anime torquentur. Nam ethnicos hanc christianorum opinionem irridentes sic alloquitur: »Audetis ridere nos, cum gehennas dicimus, et inextinguibiles quosdam ignes, in quos animas deiici ab earum hostibus inimicisque cognouimus .« Et alibi, diserte appellat, inextinguibiles gehenne flammas . Neque respondeas ignes quidem ab eo dici inextinguibiles, sed silentio pretermitti utrum impiorum  anime iis semper et in perpetuum sint torquende. Eam quippe ob rationem ignes illos accendi asserit; ut in eos anime impiorum ab earum hostibus, hoc est, demonibus deiiciantur. Atqui si sempiterni sint ignes illi, et anime tamen in nichilum aliquando redigende, tum certe inutiles forent, postquam omnes eedem anime non exstabunt amplius.. In tam absurdam autem opinionem iuisse Arnobium, et sibi ipsi tam absurde contradixisse, quis nobis persuadebit? Si quis tamen id ab eo assertum fuisse recte probauerit, cedemus illico, et illum turpiter errasse fatebimur.

Sed Arnobius grauioris adhuc, si Deo placet, erroris ab Elmenhorstio et Heraldo arguitur, ubi de corporum nostrorum resurrectione sic contra Ethnicos  disputat: »Audetis,« inquit , »ridere nos, quod mortuorum dicamus resurrectionem futuram; quam quidem nos dicere confitemur: sed a uobis aliter, quam sentiamus, audiri. Quid in Politico Plato? Nonne cum mundus occeperit ab occiduis partibus exoriri, et in cardinem uergere, qui orientis est solis, rursus erupturos homines telluris e gremio scribit, senes, canos, decrepitos, et cum anni ceperint accedere longiores, per eosdem gradus, quibus hodie crescitur, ad incunabula infantie exituros?« Et hic quidem Platonis locus, cuius sensum, potiusquam uerba Arnobius exhibet, in citato eius Politico legitur . Ipsa autem uerba hic referre nichil necesse est; nam et id longioris esset opere,  et de iis nulla prorsus esse potest controuersia.

At mirum sane quantacumque infamis non erroris tantum, sed insanie et furoris nota Auctori nostro inde inuratur. Si enim Elmenhorstio credimus: »Insanit cum furentibus hominibus, Marcione, Basilide, et Origene, qui resurrectionem non carnis, sed corporis, et corporis quidem spiritualis credebant.« Totidem hec sunt illius Arnobium tam grauiter quam temere accusantis uerba, que ideo descripsimus, ne quis hec nobis dicentibus fidem derogandam censeat. Que autem maior temeritas, quam antiquissimum auctorem erroris, insanie, et furoris audacter accusare, et nullam accusationis afferre rationem? Nullam autem Elmenhorstius profert,  nec minimam quidem proferri posse mox ostendemus.

Heraldo autem heret aqua, ancepsque et incertus uidetur cuiusnam de corporum resurrectione erroris Arnobium insimulet. Nam illum ad falsam Origenis opinionem, modo ad grauiorem, modo ad Marcionis insaniam accessisse, modo nichil certi de resurrectione aut tradidisse, aut comperisse redarguit.

Sed tam huius quam Elmenhorstii inique prorsus et nugatorie sunt censure et criminationes. Non enim ibi Arnobius data opera de mortuorum hominum ad uitam regressu disputat: sed aduersus ethnicos, qui tametsi nichil in negotiis sine fide agerent, tametsi philosophorum placitis, aliquid nonnumquam nostris affine habentibus, fidem darent; christianos tamen et  Christo, et omnibus doctrine eius articulis credentes irridebant. At uarios huiusce doctrine articulos percurrendo, ad illud de corporum nostrorum resurrectione delabitur. Ibi autem tantum argumento, ut loqui amant, ad hominem ostendit insulsam prorsus esse illam ethnicorum criminationem, quia christiani certissimis Apostoli ad Thessalonicenses scribentis uerbis debitam , ethnici uero dubio plane Platonis de animarum ad uitam reditu documento indebitam prestabant fidem. Quid autem hac in argumentatione potest erroris, insanie, furoris argui? Quid amabo te, iniquis, quam Arnobium illius erroris insimulare, quem proscribit ac repudiat? Neque obiicias illum suam ibi non explicasse sententiam. Nam ex eius silentio nichil contra  illum inferre fas est. Deinde uero hic locus non erat sententiam suam explicandi, ubi insulsas tantummodo gentilium de christianorum, uti diximus, fide cauillationes criminationesque repellit et exagitat. Sed de illa christianorum fide nunc fusius agendum.



CAPUT X. De christianorum fide, spe, ecclesiis, sacris Scripturis, altaribus, simulacris, synaxibus, ac precibus etiam pro mortuis.



ARTICULUS PRIMUS. De christianorum fide eiusque necessitate, ac certa illorum de future uite spe, quantumque ea gentilium opinionibus opposita sit.


Supremam Christi domini diuinitatem uariis, uti uidimus, rationum momentis cum Arnobius demonstrauerit, non mirum sane si dictis eius, tamquam diuinis fidem ab omnibus adhibendam esse firmissime asseueret. Totidem enimuero argumentis eum uera dixisse, et illi credendum esse ostendit, quibus summam illius diuinitatem asserit et uindicat. Sed quia gentiles hanc christianorum fidem irridere solebant, hinc auctor noster breui inductione probat fidem etiam humanam tante esse necessitatis ; ut ipsimet gentiles illam suis non solum cogantur habere auctoribus atque philosophis, sed nulla etiam negotia, nauigationes, terre culturam,  coniugia, bella, aliasque res siue humanas, siue diuinas, nisi fide preeunte, suscipere presumant. Eodem quoque argumento postea Rufinus sic usus est, quasi illud ab ipso auctore nostro delibasset. Nam eadem sumpsit exempla, atque ex eis hunc disputat in modum: »Ut intelligentie tibi aditus patescat, recte primo omnium te credere profiteris; quia nec mare quis ingreditur, et liquido ac profundo sese committit elemento, nisi se prius credat posse saluari. Nec agricola semina sulcis obruit, et fruges spargit in terram, nisi crediderit uenturos imbres, affuturum quoque Solis teporem, quibus terra confota, segetes multiplicata fruge producat, ac uentis spirantibus nutriat. Nihil denique est, quod in uita geri possit, si non credulitas ante precesserit. Quid igitur mirum,  si accedentes ad Deum, credere nos primo omnium profitemur, cum sine hoc nec ipsa exigi possit uita communis. Hec autem idcirco in principio premisimus, quia pagani nobis obiicere solent, quod religio nostra, quia rationibus deficit, in sola credendi persuasione consistat. Et ideo ostendimus nec agi, nec stare aliquid posse, nisi precesserit uis credendi. Denique et matrimonia contrahuntur, quia creditur successura posteritas: et pueri discendis artibus traduntur, quia magistrorum in discipulos transfundenda creditur disciplina: et imperii insignia unus suscipit, dum credit populos et urbes, et armatum etiam exercitum pariturum« . Prius uero eadem argumentatione, iisdemque exemplis Celsum Origenes, et Eusebius  quoslibet ethnicos refellunt, ad fidei probant necessitatem . Que quidem illi adhuc uberius prosequuntur. Quamobrem longius profecto foret omnia eorum uerba describere, que ab omnibus in illorum libris, facile cuilibet obuiis, legi possunt. Ad eos porro adire qui uoluerit, opere forsitan sue non penitebit, gratumque nobis faciet, si deprehendere, indicareque possit utrum unus ex illis ab alio sua decerpserit. De fidei porro necessitate alibi disputauimus .

Ex eadem asserta Christi diuinitate efficitur, ut salutis eterne, et eorum que Christus promisit, firma  omnino certaque sit christianorum spes et expectatio. Deus enim ille utique esse non potest, qui promissis non satisfacit. Neque Arnobius sinit sibi ab ethnicis obiici uanam et cassam esse christianorum spem ; nec ea a Christo impleta et data, que sepius pollicitus fuerat. Nam promissis, constituto tempore, stetit; atque eius miracula, et alia ab ipso diuinitus facta, nec dubium sane, nec incertum aliarum eius promissionum sunt pignus et comprobatio.

Ostendit insuper Arnobius quantum christiani et ethnici de future animarum post mortem salutis spe inter se dissentirent. Gentiles, inquit , salutem animarum suarum in se ipsis reponentes,  existimabant se solo conatu suo fieri deos: christiani uero infirme nature sue uiribus diffidentes, illam ab omnipotentis Dei misericordia expectabant. Gentiles opinabantur alas sibi post mortem futuras, quibus in celum conuolarent. Quin immo somniauerant quasdam esse potestates, que secretarum artium superstitionibus, et commendatitiis magorum precibus mollite, facilem in celum contendentibus dabant aditum . Qua de re Plato in genuinis siue nothis suis operibus, Seruius, et apud Augustinum Porphyrius legendi . uerum christianis incertum est utrum uitam immortalem  accipere aliquando mereantur. Arbitrabantur denique ethnici se sponte sua, nulloque prohibente, in dominicam, tanquam suam propriam sedem redituros. Contra uero christiani istud fieri posse non sperabant, sine rerum omnium Domino, id est, nisi Deus omnipotens, et Christus Dominus immortalitatis, eo, quo superius diximus , modo gratiam, et eterne felicitatis premium promerentibus contulerit. uisne Arnobium nostrum loquentem audire? En eius uerba: »Per hunc solum est ingressus ad Lucem, neque alias datum est uel irrepere, uel inuadere, ceteris omnibus clausis, atque inexpugnabili arce munitis. Licet ergo purus, et ab omni fueris uitiorum contaminatione purgatus, conciliaueris illas atque inflexeris potestates, ad celum redeunti ne  uias claudant, atque obsepiant transitum, ad immortalitatis accedere nullis poteris contentionibus premium, nisi quod ipsam immortalitatem facit, Christo attribuente, perceperis, et ueram fueris admissus ad uitam .«

Summa ergo erat gentilium dementia, qui beatam immortalitatem a potestatibus nescio quibus, uel a seipsis expectabant. Contra uero certissima est spes christianorum, qui si digni sint, hanc beatam immortalitatem ab omnipotente Deo, solo illius datore, se accepturos confidunt.



ARTICULUS II. De christianorum ecclesiis, sacris Scripturis, et synaxibus, quoue ritu Deum in eis precarentur, ac quid ab eo peterent.


Ad alia, que christianos adhuc spectant, gradum ut faciamus, ethnicis obiicientibus nullas ab illis exedificatas sacras edes, Arnobius sic respondet, ut id nequaquam diffiteri uideatur . Quid ergo? Numquid reuera christiani nullas ipsius tempore habebant sacras edes, domos, ecclesias, siue templa, in quibus omnes simul congregati, Deum precarentur? Minime quidem. Nam plures habuerunt, quas Apostolus ecclesias, Eusebius uero: , domos, in quibus precabantur, ipsemet autem Arnobius conuenticula appellant . Sed hec ille ab ethnicis diruta, quemadmodum christianorum scripta ignibus data fuisse tam amaro, quam equo doloris sensu his conqueritur uerbis: »Nostra quidem,« ait ille, »scripta cur ignibus dari meruerunt? Cur immaniter conuenticula dirui, in quibus summus oratur Deus?« Sicut ergo nullus potuit unquam negare christianos sua habuisse scripta, sacrosque diuine scripture libros, ita inficias nemo ire potest eos ante Arnobii tempus et eius tempore suas habuisse ecclesias, uel ut ille loqui maluit, conuenticula, ubi ab ethnicis destructa non fuerant. De notata autem ab eo harum euersione, et sacrorum librorum incensione supra disputauimus . Rationem  quoque alibi reddidimus cur Arnobius fateri uideatur nullas fuisse christianis ecclesias, siue nulla, quemadmodum ethnici, templa, tametsi conuenticula ab illis extructa fuisse apertissime declaret. Cum nemo autem sane mentis homo id denegare queat, nullus etiam inficiari potest in his conuenticulis, quocumque nomine appellentur, actas christianorum synaxes.

In iis uero quid agerent, si scire desideres, his accipe ipsis eiusdem Arnobii uerbis: »Summus oratur Deus, pax cunctis et uenia postulatur magistratibus, exercitibus, regibus, familiaribus, inimicis . Accedit adstipulator Cyrillus Hierosolymitanus, qui paulo fusius dixit :  , , , , , , , , . »Obsecramus Deum pro communi Ecclesiarum pace, pro tranquillitate mundi, pro regibus, pro militibus, pro sociis, pro egrotis, pro afflictis, et in summa pro iis omnibus, qui egent auxilio.« Addit ille omnes christianos tum orasse patriarchas, prophetas, apostolos et martyres, ut iis intercedentibus, Deus illorum exaudiret preces, et concederet postulata. Sed de his plura ante utrumque Tertullianus ut suo loco uidebimus .

Quid autem, quoue ritu et more ibi christiani  Deum precarentur, sic Arnobius explicat: »Huic omnes ex more prosternimus, hunc collatis precibus adoramus: ab hoc iusta, et auditu eius condigna deposcimus. Non quo desideret supplices nos esse, aut amet substerni tot millium uenerationem uidere. Utilitas hec nostra est, et commodi nostri rationem spectans .« Tertullianus uero, ubi aduersus Marcionis de duobus diis errorem dimicat: »In alienum,« inquit , »celum alii Deo extenditur, in aliena terra alii Deo sternitur.« Nobis certe dicet aliquis hoc ultimum uerbum sternitur, a quibusdam de publicam penitentiam agentibus explicari, iuxta illud eiusdem Tertulliani effatum: »Exomologesis  prosternendi et humiliandi hominis disciplina est .« Sed iam conceditur hoc de pluribus christianis intelligendum. Nec minus certum manifestumque est, quod Arnobius de omnibus generatim dixit christianis , qui in synaxibus suis Deum prostrati precabantur, ac collatis, ut ille ait, precibus adorabant. Nonne enim he collate preces sunt, de quibus alibi Tertullianus: »Corpus,« inquit , »sumus de conscientia religionis, et discipline unitate, et fidei federe. Coimus ad Deum, quasi manu facta precationibus ambiamus. Hec uis Deo grata est?« At certe hoc precantium agmine gratam Deo uim faciebant, ut ab illo, inquit adhuc Arnobius , impetrarent  innocentie uoluntatem et ab omni labe delictorum omnium purgationem.

Non mirum ergo si ille palam asseueret nichil plane in synaxibus auditum, »nisi quod humanos faciat, nisi quod mites, uerecundos, pudicos, castos, familiaris communicatores rei, et cum omnibus consolide germanitatis necessitudine copulatos.«  Quapropter Augustinus breuius quidem, sed non minus luculenter dixit: »Populi confluunt ad Ecclesias casta celebritate, honesta utriusque sexus discretione, ubi audiant quam bene hic ad tempus uiuere debeant, ut post hanc uitam beate semperque uiuere mereantur.«  Sed de his, que in christianorum synaxibus agebantur, alibi disseruimus, et  hec omnia ab Arnobio memorata, clarius adhuc in nostra de Tertulliani Apologetico dissertatione explicabuntur .



ARTICULUS III. De christianorum precibus pro mortuis.

Christiani sacris suis in synaxibus Deum publice non solum pro uiuis hominibus orabant, sed etiam pro mortuis. In iis siquidem »summus,« ait Arnobius , »oratur Deus, pax et uenia postulatur . . . . . . adhuc uitam degentibus, et resolutis corporum uinctione.« Tam perspicua autem expressaque sunt hec uerba, ut heterodoxi quidam eorum splendorem dissimulare non potuerint. uerum  quo magis clara sunt, eo magis atram bilem aliis mouerunt, qui optime uident inde haud incerto colligi aliquod esse purgatorium, siue aliquem, quolibet nomine uocetur, locum, ubi morientium iustorum anime, quibusdam leuiorum peccatorum maculis coinquinate purgantur. Quantumuis tamen hi dentibus frendeant, omnesque adhibeant machinas, nunquam sane Arnobii auctoritatem eleuabunt. Cur enim, amabo te, harum precum, quas ille, minime diminutis argumenti sui uiribus, pretermittere poterat, mentionem facit? Cur eas ethnicis tam audacter obiectat, nisi quia certo certius nouerat, antiquum, communem, ac pium fuisse christianorum morem; quo Deum pro mortuis hominibus orare solebant?

 Et uero hoc christianorum Arnobio cequalium, atque antiquiorum institutum moremque fuisse non solum scriptores Arnobio etate pares, uerum etiam superiores alii plurimi, iique omni fide maiores, apertissime testificantur. Nam Tertullianus contra bigamos hec scribit in uerba: »Neque pristinam uxorem poteris odisse, cui etiam religiosiorem reseruas affectionem, ut iam recepte apud Dominum, pro cuius spiritu postulas, pro qua oblationes annuas reddis.«  Rursus autem sequenti libro: »Uxor,« inquit, »pro anima uiri sui orat, et refrigerium interim adpostulat ei, et in prima resurrectione consortium, et offert annuis diebus dormitionis eius.« 

 Nec est sane quod nobis heterodoxus aliquis obiiciat Tertullianum, cum hos libros conficiebat, ad hereticorum iam partes defecisse, atque ex Montano hanc delibasse doctrinam. Enim uero antequam hanc in heresim prolapsus esset, sacros christianorum ritus breuiter recensendo, eadem prorsus tradidisse legitur: »Oblationes,« inquit , »pro defunctis, pro natalitiis annua die facimus.« Tantum igitur abest, ut heterodoxorum responsione infirmari possit illius de his precibus testimonium; quin potius inde plenius demonstretur hoc fuisse tam hereticorum, quam catholicorum constans, certumque documentum.

Antiquissimus uero Constitutionum Apostolicarum auctor christianos ad Deum pro mortuis fratribus  suis orandum sic hortabatur: »Pro fratribus nostris, qui in Christo requieuerunt oremus, ut hominum amans Deus, qui animam defuncti suscepit, ei remittat omne peccatum uoluntarium ac non uoluntarium; et propitius clemensque factus, collocet eum in regione piorum, quiescentium in sinu Abrahami, Isaaci et Iacobi cum omnibus, qui a seculo placuerunt Deo ac eius uoluntatem fecerunt, unde aufugit dolor, tristitia et gemitus.«  Deinde uero uult diem ab eorum morte tertium, nonum, quadragesimum, et anniuersarium fusis similiter precibus celebrari.

Preterea Cyprianus ad Furnitanos hec scribit: »Quod episcopi antecessores nostri censuerunt, ne  quis frater ad tutelam uel curam clericum nominaret: ac si quis hoc fecisset, non offerretur pro eo, nec sacrificium pro dormitione eius celebraretur.«  Que quidem a nobis alibi citata sunt, ubi Ambrosii, et aliorum Ecclesie Patrum auctoritate sententiam ab ineptis hereticorum cauillationibus, friuolisque responsionibus uindicauimus .

Prodeat etiam Cyrillus Hierosolymitanus, et quem de precibus christianorum pro uiuis quibuslibet hominibus disserentem superiori articulo audiuimus, nunc de precibus pro mortuis dicentem audiamus :  , , , , . Rogamus omnes pro omnibus, qui inter nos uita functi sunt, maximum esse credentes animarum iuuamen, pro quibus offertur precatio sancti illius et tremendi, quod in altari positum est, sacrificii. At hec Cyrilli uerba citauit Eustratius, Constantinopolitane Ecclesie presbyter, in libro, quem circa medium seculum sextum de iisdem christianorum precibus pro mortuis composuit, ubi has aliasque Cyrillo asseruit catecheses. Quis ergo, auditis hisce illius uerbis, non mirabitur protestantes, qui serio respondent fusas olim a christianis has preces in fidei, spei, et caritatis tesseram, non uero in subsidium animarum, ac ignis purgatorii refrigerium?

 Mirari etiam satis non possumus Elmenhorstium, qui in suis ad hunc Arnobii nostri locum obseruationibus audacter asseuerat Augustinum in suo de Cura gerenda pro mortuis libro ingenue fateri conceptas pro mortuis preces sola maiorum niti traditione, nec sacris litteris firmari. Hec quippe sunt ipsissima, que ille non retulit, nec suis forte, sed alienis oculis legerat, Augustini uerba: »In Machabeorum libris legimus oblatum pro mortuis sacrificium. Sed etsi nusquam in Scripturis ueteribus omnino legeretur, non parua est uniuerse Ecclesie, que in hac consuetudine claret auctoritas, ubi in precibus sacerdotis, que domino Deo ad eius altare funduntur, locum suum habet etiam commendatio  mortuorum.«  Nonne enim ibi aperte ingenueque fatetur harum precum in Machabeorum libris, quos pro canonicis habuit, mentionem fieri? Quamuis autem negaueris hos libros canoni sacre scripture adscribendos, eos tamen antiquitate sua uenerandos esse negare non potes. Quamuis etiam ingenuinis sacre scripture libris nichil penitus de iisdem precibus legeretur, contendit tamen Augustinus non minime auctoritatis esse ueteris Ecclesie consuetudinem. Sed dic, queso, nobis, Elmenhorsti, utrum qui diserte affirmat aliquid in libris Machabeorum haberi, atque satis aliunde probari, tametsi in ueteribus Scripturis non legeretur, utrum, inquam, is ipse  idcirco negauerit illud in sacris Scripturis reperiri? Quis unquam, nisi errorum preiudiciis obcecatus, ita argumentatus est? Sed dic adhuc, queso, numquid tam parui ponderis est uniuerse Ecclesie et Augustini etate, et plura, ut uidimus, ante secula auctoritas et consensus? Unde autem illud manauit, nisi ex Apostolorum discipulis, atque ex ipsismet Apostolis?

Neque minus a scopo aberrat idem Elmenhorstius, qui instat Epiphanium negasse pariter preces pro mortuis ullo sacre Scripture testimonio stabiliri . Iam enim citatis in Ambrosium obseruationibus nostris  plane ostendimus ab Epiphanio  catholicorum propugnari sententiam, atque oppositam in errorum et hereseum Aerii reponi numero. Quo ergo iure, is qui preces pro mortuis fundendas negat, hereticus dici potest, nisi quia eius opinio sacris Scripturis et constanti Ecclesie traditioni aduersatur?



ARTICULUS Iu. De christianorum altaribus, sacrificiis, ac thuris usu; utrum Arnobius de catechumenis, sacramentisque Baptismi, et Eucaristie, et diuine gratie necessitate locutus fuerit.

Christianis crimen adhuc faciebant ethnici  non solum quod nulla, uti diximus, haberent templa, aut nullas sacras edes, sed nullas  etiam aras, nulla altaria, nulla sacrificia, nulla simulacra, nullum thuris usum. Arnobius uero id penitus negare non uidetur; immo uero palam declarare nulla a christianis facta sacrificia, nec debuisse factitari. Sextum enim librum suum ab his orditur uerbis: »Quid ergo, dixerit quispiam, sacrificia censetis nulla esse omnino facienda? Ut uobis non nostra, sed uarronis uestri sententia respondeamus: Nulla.«  Sed nemo est, qui ex citata ab Arnobio uarronis auctoritate, et allatis deinde contra sacrificia argumentis, facillime non intelligat, illum ibi de sacrificiis ethnicorum more factis, disputare, atque idcirco negare ea diis facienda. Sed Heraldus eum imperitie et stupiditatis ibi accusat; quia ethnicorum sacrificia impugnando,  nullam sacrificiorum populi Isrelitici fecit mentionem. In suis enim ad librum illius septimum primis animaduersionibus sic eum castigat: »uellem tamen dixisset aliquid Arnobius de sacrificiis populi Isrelitici, que magni illius sacrificii, quo agnus immaculatus pro peccatis nostris ante mundi creationem immolatus, peccata nostra purgauit, sacramentum constituebant. Sed Arnobii in religione ruditatem satis antea deteximus.« uerum et nos ibi ipsammet Heraldi in legendis, ac probe intelligendis Arnobii nostri libris ruditatem, si eius uerbo uti liceat, seu potius iniquum animum deprehendimus. Non aliud siquidem eo in libro propositum Arnobii fuit; nisi ut ostenderet nulla diis gentilium facienda esse sacrificia, eaque iure merito a christianis reiici. Atqui  constat ex data a nobis huius libri analysi, atque ex infra dicendis, hoc ab illo ualidissimis argumentorum momentis esse demonstratum. Quis igitur sane mentis homo id illi, tametsi de Isrelitarum sacrificiis penitus tacuisset, satis fuisse inficiabitur?

Quid uero, quod ille apertissime predicat gentiles inquirentibus, que sacrificiorum suorum causa sit, frustra adsignauisse eorum antiquitatem ac consuetudinem. Utraque enim ex hominibus prodierat. Nullum uero sacrificium rite fieri potest, nisi diuina lege institutum: »Ego autem,« inquit , »cum postulo causam mihi depromi, audire desidero celo aliquid lapsum.« At quis, oro te, dubitabit, hoc inter gentilium et Iudeorum sacrificia  fuisse discrimen, quod illa humanis, hec uero diuinis legibus sancita fuerint?

Preterea Arnobius, ubi gentilium sacrificia exagitat, atque explodit, ibi adhuc diserte tradit , nichil ab ipsismet illorum diis, de ea ratione, qua ab hominibus coli, et sacrificiis honorari uellent, constitutum. Ecce si audire uelis, ipsamet eius uerba: »Numquid dii aliquas,« inquit , »leges sanxere aliquando mortalibus, constitutumque est ab his unquam quid eos agere conueniret, uel quid non; quid consecrari, quid fugere, uel coli se saltem quibus rationibus cuperent . . . . Ut opinor ab his numquam neque constitutum est aliquid, neque sancitum; quoniam nec uisi aliquando, neque si sunt uisi, apertissima potuit cognitione  dignosci.« Nonne ergo hac quoque argumentatione ille reiectis ethnicorum sacrificiis, alia omnia, que Deus a Iudeis fieri preceperat, plane penitusque comprobauit? At tametsi nichil omnino de illis dixisset, hoc silentium ei perperam culpe datur. Nam preterquam quod tunc abrogata erant Iudeorum sacrificia, de illis certe, sicut diximus, non agebatur, sed de impiis ethnicorum sacrificiis, que fictis falsisque diis facta, christiani iure merito detestabantur.

Quo porro sensu ipse diis sacrificandum negat; eodem plane iis aras et simulacra exstruenda fabricandaque omnino inficiatus est. Sed de his abunde disseruimus in superiore in Minucii Octauium dissertatione . Non enim  alio Arnobius modo, quam ille, de iis contra gentiles disputat uti ex infra dicendis satis patebit.

Ad thuris autem usum quod attinet, ethnicos illum a christianis spretum obiicientes, eo Arnobius refellit , quod apud ipsos, ut infra quoque ostendetur, antiquus non fuerit. Tertullianus uero, de quo nos fusius suo loco, tametsi alicubi nullum a christianis thus incendi fateatur; testatum nichilominus alibi facit, illud ab iis adhiberi, cum mortuorum corpora sepeliebant, et cum odor loci alicuius offendebat. Sed non eodem, inquit, ritu, nec eodem habitu, nec eodem apparatu, quo agitur apud idola. uides igitur non omnem thuris usum ab illo, sicuti ab Arnobio improbari, sed eum dumtaxat, quo idolis a gentilibus thus adolebatur. Nos autem de illo  alibi egimus , et inferius adhuc agendum.

Opinatus est Heraldus Arnobium de sacramentis baptismi et eucaristie sermonem habere, ubi docet animas nostras posse fieri »longeuas,« siue immortales, »si modo Deum tentent agnoscere, ac deinde seruitate, atque inhumanitate depositis, resumant ingenia mitiora; ut ad illud, quod dabitur, esse possint parate.«  Sed qua, putas, ratione Heraldus putauit uerbis prioribus baptismi, et posterioribus eucaristie sacramentum designari? Audi, queso, et miraberis. Antiquissimi, inquit, Ecclesie Patres non solum gentilium usurparunt uerba, quibus in explicandis suis mysteriis utebantur;  sed ea etiam ad christianorum accommodarunt sacramenta, atque illorum ritus transtulerunt in Ecclesiam. Atqui hunc, inquit, in finem Arnobius citata a nobis uerba ex his Ciceronis excerpsit: »Mihi cum multa eximia diuinaque uidentur Athene tue peperisse, atque in uita hominum attulisse, tum nichil melius illis mysteriis quibus ex agresti immanique uita exculti, ad humanitatem et mitigati sumus; initiaque, ut appellantur, ita reuera principia uite cognouimus« . At inde Heraldus concludit Arnobium ad hunc latini oratoris locum collineando, suis prioribus uerbis de baptismo, posterioribus de eucaristia locutum fuisse. O egregiam profecto consequentiam! Quasi uero Arnobius aliquid ex illis Ciceronis uerbis  mutuari non potuerit, nisi de his christianorum sacramentis loqueretur?

At nichil certe ab eius mente magis alienum. De sola enimuero disputat felici anime nostre immortalitate, quam nisi agnito uero Deo, ac feritate uitiorum, et morum inhumanitate depositis, consequi non possumus. Quorsum igitur ibi commemoratio baptismatis, de qua non agebatur? Cui etiam preter Heraldum in mentem uenire potuit his postremis Arnobii uerbis: Ut ad illud, quod dabitur, beate immortalitatis premium, anime possint esse parate, eucaristiam significari? Sed uide mirificum ingenii illius acumen. De ea, inquit, obscure et trepide Arnobius, ut pote catechumenus, loquitur. Nonne lynce perspicacior fuit, qui id uidit, quod non quidem  obscure, uti ait, sed nullo plane modo Arnobius dixerat, nec dicere uoluit? Nihil enim aliud, sicut monuimus, dixit, quam animas beate eternitatis non fore participes, nisi Deum agnoscant, ac purgatione uitiorum ad eam assequendam parate sint. Apage ergo, has aliasque similes scriptorum quorumdam annotationes, quas ea tantummodo ratione congerunt, ut uanos male digeste eruditionis rumusculos aucupentur.

Multo igitur certius est agnitam ab auctore nostro diuine gratie, seu diuini auxilii ad subeundum pro christiane religionis confessione martyrium. Tot enim itamque horrenda ad mortem usque suppliciatam constanter perpeti sine Deo, inquit non potuerunt. Sed id a nobis supra explicatum ac probatum   fusius probari nichil necesse est.



CAPUT XI. Examinantur priora Arnobii argumenta, quibus ethnicorum religionem falsam esse demonstrat.



ARTICULUS PRIMUS. Excutiuntur argumenta, inde contra gentilium religionem ab Arnobio petita, quod ethnici explicare non potuerint, ubinam illorum dii uitam degant, a quibus imposita sint eorum nomina, et quanta sit eorum multitudo, atque ex Ciceronis, presertim de natura deorum, libris, de quibus quale iudicium Arnobius ferat expenditur, ac tandem Euhemeri, Nicagore, Pellei Leontis, Theodori, Hipponis, et aliorum testimonio.

Due sunt tantum totius huius Arnobiani, uti ostendimus,  aduersus gentes operis septem in libros distributi partes, quarum una christiane religionis ueritatem, et altera ethnice falsitatem demonstrat. Iam uero expendimus quanti ponderis sint argumenta, quibus demonstrare contendit christiane religionis, precipuorumque eius dogmatum ueritatem, sacrorum illius mysteriorum et rituum sanctitatem, ac eorum qui eam sincere sectabantur, integritatem morum, et ea omnia ab repetitis sepius ethnicorum calumniis uindicet. Superest ut simili modo alia examinemus, que ab illo in secunda operis sui parte, ad uanas gentilium religiones, impios cultus, ac ridiculas plane et absurdissimas superstitiones funditus euertendas protulit.

Primum itaque plurimis auctor noster argumentis  tam perspicue quam inuicte probat falsos penitus ac commentitios esse omnes deos, quos ethnici non minus impio, quam antiquo cultu uenerabantur. Ab eo autem ille, quasi preuia uelitatione, initium dicendi fecit , quod ethnici nunquam explicare potuerint ubinam gentium uitam dii sui degant, aut quanta sit illorum multitudo. Certo enim affirmare nequeunt eos in celo habitare, talesque ibi esse, quales in terris coluntur. Gentilium siquidem nullus illuc conuolauit unquam, et uultum formamque illorum intuitus est.

Neque etiam illis explorata magis erat nominum, quibus dii uocabantur, origo, et a quibus excogitata dataque fuerunt. Quis enim asserere audeat utrum dii hec, inquit Arnobius, sibi diebus imposuerint lustricis,  in regio codice manuscripto legitur, ludibriis, in antiquis editionibus ludicris, in ultima lustricis, et id melius. Est enim, inquit Macrobius , lustricus dies, quo infantes lustrantur, et nomen accipiunt, ac mares quidem nono, femine octauo, quemadmodum a Seruio quoque obseruatur. At dii, quos ethnici, non secus ac ceteros homines, natos esse fatebantur, tum nomina sibi assumere non potuerunt . Neque etiam iis data sunt ab hominibus. Tanta enim erat ac prorsus innumerabilis illorum multitudo, ut magna pars, sicuti post Tertullianum ostendemus, plerisque diuersis gentibus et populis ne nomine tenus cognita fuerit.

uelim autem expendas utrum auctor noster, hec  scribendo, nichil decerpserit ex illo Ciceronis loco, ubi Cotta hoc argumentum urget acrius, nullosque esse gentilium deos demonstrat: »Age, et his uocabulis deos esse facimus, quibus a nobis nominantur. At primum quot hominum lingue, tot nomina deorum. Non enim ut tu uelleius, quoquumque ueneris, sic idem in Italia uulcanus, idem in Africa, idem in Hispania. Deinde nominum non magnus numerus, ne in Pontificiis quidem nostris; deorum autem innumerabilis. An sine nominibus sunt? Istud quidem ita uobis dicere necesse est. Quid enim attinet, cum una facies sit, plura esse nomina? Quam bellum erat, uellei, confiteri potius nescire, quod nescires, quam ista effutientem nauseare? An tu mei similem putas  esse, aut tui Deum? Profecto non putas.«  uides certe eamdem esse Ciceronis atque Arnobii nostri argumentationem, qua fictitiorum numinum diuinitatem iure merito explodit.

Neque ibi tantum auctor noster premit oratoris latini uestigia. sed alibi sepius, aut uerba eius, aut sensum exprimit. At ea hausit potissimum ex tribus illius de Natura deorum libris, uti ex infra dicendis omnes intelligent. Prius igitur, quam ulterius progrediamur, non inutilis proculdubio opere pretium erit obseruare, quod auctor noster de his Ciceronis libris ferat iudicium, et cur eorum in primis auctoritate ethnicos refellat.

De ipsomet autem Cicerone, in hisce libris loquente,  sic pronuntiat: »Ante omnes Tullius Romani disertissimus generis, nullam ueritus impietatis inuidiam, ingenue, constanter, et libere, quid super tali opinatione,« nimirum de gentilium diis, »sentiret, pietate, cum maiore monstrauit. A quo si res sumere iudicii ueritate conscriptas pergeretis, perorata esset hec causa, nec secundas, ut dicitur, actiones nobis ab infantibus postularet.«  Quamobrem non pauci, pergit ille, auersabantur librorum eius de natura deorum lectionem, nulloque penitus modo nec in aurem uolebant admittere: alii uero eos senatusconsulto abolendos, ac de medio tollendos censebant. Cardinalis autem Baronius opinatus est id memorato a nobis superius Diocletiani edicto factum, illosque libros Ciceronis  cum christianorum scriptis igne reuera crematos . Sed ueremur ne doctissimus uir animum non satis aduerterit Optatum et Eusebium, quos de eodem Diocletiani decreto disserentes alibi citauimus, sacrorum dumtaxat diuine Scripture, seu deificorum nostrorum librorum fecisse mentionem.

Porro autem quam funditus Cicero hisce suis in libris impium deorum cultum, omnesque falsas ethnicorum religiones euerterit, quidue de iisdem diis senserit, hic Lactantius explicat uerbis: Romane philosophie princeps, et amplissimo sacerdotio preditus, commentitios ac fictos deos redarguit: quorum cultus superstitiones pene aniles esse testatur; falsis opinionibus, erroribusque turbulentis implicatos  esse homines queritur. Nam totus liber tertius de Natura deorum omnes funditus religiones euertit, ac delet. Quid ergo a nobis expectatur amplius? Num eloquentia superare possumus Ciceronem? Minime id quidem. Sed fiducia illi defuit, ignoranti ueritatem. Ait enim facilius se posse dicere, quid non sit, quam quid sit, hoc est, falsa se intelligere, uera nescire.« 

Lactantio igitur, aliisque quamplurimis eruditissimis scriptoribus, uisum est his Ciceronis libris falsam ethnicorum religionem funditus euerti, tametsi ille aliam ueram ostendere et stabilire non ualuerit.

Augustinus uero citatis quibusdam ex secundo concludit illum simulacrorum institutioni et falsis  gentilium opinionibus indignari quidem, sed »conari, dum consuetudinem ciuitatis timet, religionem laudare maiorum, eamque a superstitione uelle seiungere, sed quomodo id possit, non inuenire.« . Tum deinde sequenti libro ait, cum ille uideret apertissimam esse insaniam, »confiteri Deum et negare prescium futurorum, tentauit asserere, quod scriptum est: Dixit insipiens in corde suo: Non est Deus; sed non ex sua persona. uidit enim quam esset inuidiosum et molestum; ideoque Cottam fecit disputantem de hac re aduersum Stoicos in libris de deorum natura, et pro Lucilio Balbo, cui stoicorum partes defendendas dedit, maluit ferre sententiam, quam pro Cotta, qui nullam naturam diuinam esse contendit.« 

At si Cicero his in libris omnes funditus religiones sustulit, si ad inuidiam molestiamque depellendam, uerbo tantum nec sincera mente deos existere asseruit, quo, inquies, iure Arnobius tanta asseueratione affirmat  hos ipsos esse Ciceronis libros, »quibus christiana religio comprobetur, et uetustatis opprimatur auctoritas?« Responderi haud inepte potest christiane religionis nomine ab illo significari illius de uero et unico Deo, diuinaque illius omnia administrante prouidentia documentum. Nam eo asserto opprimitur uetustatis auctoritas, que multiplices et infinitos, sicut diximus, Deos finxerat. Atqui Cicero in suis de Natura deorum libris hec tam aperte domonstrat, quam falsas esse omnes  gentilium quoslibet deos colentium religiones. At demonstrata earum falsitate, Arnobius necessario concludi posse putauit, solam christianam religionem esse ueram, et aliis ueteribus repudiatis, ab omnibus suscipiendam.

Preter Ciceronem uero, mille alios, ex quibus nonnullos nominibus suis appellat, a se citari posse auctor noster asserit qui deos gentilium falsos penitus, ac meros homines fuisse scriptis publicis proclamare ac probare non dubitauerunt: »Possumus quidem omnes istos,« ita ille loquitur , »nobis, quos inducitis atque appellatis deos, homines fuisse monstrare, uel Agragantino Euhemero replicato, cuius libellos Ennius, clarum ut fieret cunctis, sermonem in  italum transtulit, uel Nicagora Cyprio, uel Pelleo Leonte, uel Cyrenensi Theodoro, uel Hippone, ac Diagora Meliis, uel auctoribus aliis mille, qui scrupulose diligentie cura in lucem res abditas libertate ingenua protulerunt.« Quam autem id uerum sit, satis liquet ex his, que nos de laudatis ab eo scriptoribus in priore apparatus nostri tomo, et superiore de Minucii Octauio dissertatione disputauimus . Nemini porro ullus, uti putamus, dubitandi locus est cum Ciceronem, tum alios, quos Arnobius nominatim uocauit, eos ipsos esse, de quibus ille alibi dixerat: »Audimus quosdam  philosophandi studio deditos partim ullam negare uim esse diuinam, partim an sit, quotidie querere.« 

His porro ita constitutis, ad alia ueniamus argumenta, quibus ille absurdas gentilium de diis suis opiniones, atque adeo omnem illorum falsam religionem inde concutit, unde illis fundata constructaque uidebatur. Rationum siquidem suarum momenta ex iis deducit, que ethnici tamquam certa et minime dubia palam ubique de diis suis predicabant. In illis porro recensendis et examinandis positum ab illo ordinem, quoad fieri poterit, sequemur. At ne eadem aliquando cum eo repetamus, ea omnia que ad unam eamdemque rem faciunt, et si ab illo uariis in locis tractata, simul  semelque retractabimus.



ARTICULUS II. Quomodo Arnobius demonstret falsam illorum diuinitatem, qui dii renuntiati sunt, uel ob data hominibus beneficia, sicut Liber propter uini, Ceres panis, Aesculapius herbarum, Minerua olee, Triptolemus aratri inuentionem; uel ob preclara quedam facta, sicut Hercules et Romulus, qui senatorum manibus dilaceratus est.

uariam idololatrie et impii deorum cultus originem fontesque corruptissimos iam patefecimus et ostendimus  eam inde potissimum manasse, quod prisci cecique homines eos in album deorum retulerunt, a quibus maxima se accepisse beneficia, aut preclara quedam  facinora edita fuisse arbitrabantur. Quamobrem Arnobius insanos illos gentiles his uerbis compellat: »uos Liberum, quod usum reperit uini; quod panis, Cererem; Aesculapium, quod herbarum; Mineruam, quod olee; Triptolemum, quod aratri; denique Herculem, quod feras, quod fures, quod multiplicium capitum superauit compescuitque nutrices, diuorum retulistis in cetum. 

At quid, oro te, inde sequitur, nisi eos homines fuisse, aut saltem deos aliquando esse cepisse, ac proinde falsam omnino illis diuinitatem attribui? uera enim diuinitas eterna esse debet, nec ullum umquam potuit habere initium.

Neque hec ab Arnobio perperam excogitata gratisque  ficta dixeris. Primum enim Diodorus Siculus, testis ea in re sane locupletissimus, disertissime tradidit a Dionysio, seu Libero, aut Baccho repertum fuisse uini usum . Prius uero id uberius narrauerat, ubi commemoratis quibusdam aliis eius in homines beneficiis, hec adiecit : , , . His tam ingentibus beneficiis tantum sibi fauoris conciliauit, ut propensius omnium studiis immortalitati consecratus, tamquam Deus, et cultus eximios et uictimarum solemnitates reciperet. uini porro inuentionem  etiam Euripides, aliique Baccho tribuunt . Sed de hoc, et Cerere, de quibus nos in superiori dissertatione, hec sunt Lucretii carmina:

Namque Ceres fertur fruges, Liberque liquores
uitigeni laticem mortalibus instituisse. 
Ea autem Ceres panis inuentrix, ab eodem Diodoro Siculo dicitur serendarum frugum, et totius messis rationem, unde panis conficitur, ea lege Triptolemum docuisse; ut eam cum uniuersis hominibus communicaret . Quapropter canit uirgilius:

Prima Ceres ferro mortales uertere terram
 Instituit, cum iam glandes atque arbuta sacre
Deficerent sylue, et uictum Dodona negaret. 
uirgilio concinit Ouidius:

      Prima Ceres, homini ad meliora uocato,
   Mutauit glandes utiliore cibo.
Illa iugo tauros collum prebere cegit:
   Tum primum soles eruta uidit humus. 
Porro autem narrat adhuc Diodorus, iam a nobis laudatus, deam Cererem ab Atheniensibus propter hoc beneficium ipsis collatum, oblationibus uictimarum, atque Eleusiniis initiis honoratam .

At ille preterea, et qui uerba eius transcripsere Eusebius et Lactantius, apertissime declarant Aesculapium  non modo herbarum, sed totius etiam medicine creditum fuisse repertorem. At de illo nos in superiore Apparatus nostri tomo diximus .

Testatum nobis adhuc Diodorus facit a Minerua traditam oliuarum plantationem et culturam, atque olei expressionem . Quamuis enim hoc arboris genus, syluestribus permixtum, ante huius Minerue ortum extitisset, nullus tamen illius cultus et usus hactenus inuentus fuerat. Unde uirgilius:

   Oleeque Minerua
Inuentrix, uncique puer monstrator aratri.  
His autem posterioribus berbis quidam Osirim, alii Triptolemum, cuius Arnobius noster meminit, designari opinantur. Sed uidesis in hos et superiores latini pete uersus Seruii commentarium. Plinius uero dixit  illam aratri inuentionem Buzigi Atheniensi, uel Triptolemo adscribi. Sed de illo expresse Ouidius Cererem sic loquentem inducit:

Iste quidem mortalis erit, sed primus arabit,
Et seret, et culta, premia tollet, humo. 
Ibi itaque Triptolemus expressis uerbis dicitur aratri inuentor, sicut a Diodoro Siculo paulo ante citato  totius agriculture doctrina imbutus. De aratri porro aliorumque ab Arnobio memoratorum inuentione, uidesis Polydorum uergilium, aliosque de rerum inuentoribus scriptores .

Ex his autem, que retulimus, illud facile intelligitur, quod Arnobius alibi scribit  primos homines non alium adhibuisse cibum, quam glandes, aut ex ramis agrestibus buculos, nec alias quam ex corticibus et pellibus uestes. Quod adhuc Diodori Siculi, Ouidii, Lucretii, et aliorum testimonio stabilitur ac corroboratur .

Post hec ab auctore nostro appellatur Hercules,  de cuius, ut aiunt, laboribus loquitur. Sed hi labores cui ignoti esse possunt? Si ulli tamen curioso incomperti sint, illos ab eodem Diodoro Siculo et aliis plurimis explicatos inueniet . De illo autem et Libero etiam seu Baccho, et aliis qui ob eximia facta, et beneficia collata hominibus dii renuntiati sunt, preter Lactantium . sic cecinit Horatius:

Romulus et Liber pater, et cum Castore Pollux,
Post ingentia facta deorum in templa recepti,
Dum terras hominumque colunt genus, aspera bella
Componunt, agros assignant, oppida condunt.
. . . . . . . . . . . . . . .
   Diram qui contudit hydram,
Comperit inuidiam supremo fine domari.  

At merito Arnobius Romanis exprobrat quod hunc Romulum, quem Horatius primum nominat, ob egregia facta ac collata beneficia, deorum numero adscripserint. Senatorum siquidem manibus discerptus, interfectusque fuerat: »Nonne ipsum Romulum patrem,« inquit ille , »senatorum manibus dilaceratum centum, et Quirinum esse Martium dicitis, et sacerdotibus et puluinaribus honoratis, et in edibus adoratis amplissimis, et post hec omnia celum ascendisse iuratis.« uitam autem Romulo tam crudeliter a senatoribus fuisse ereptam, tametsi Liuius dissimulare conetur, ualerius tamen Maximus, et Dionysius Halycarnasseus, et alii palam aperteque fatentur  . Quo porro ille modo in deorum numerum, peierante Proculo, relatus sit, in superiori dissertatione ostendimus .

Quis igitur, nisi plane insaniat, hunc, aliosque a nobis memoratos, quecumque aut falsa, aut uera beneficia contulisse, aut facta egregia edidisse ferantur, deos dixerit? Nam hi puri putique homines fuerunt, iique sceleratissimi. Quamuis autem tam sancti, quam scelesti et flagitiosi fuissent, numquam tamen illi etiam omnes simul, tot tamque ac Christus; ut supra uidimus, stupendis factis  admirationem, et beneficiis beneuolentiam gratique animi memoriam sibi conciliauerunt. Si suis ergo rationibus stetissent ethnici, non poterant sane Christi negare diuinitatem, aut reiicere religionem, et in eius sectatores tanto furore debaccari. Quis itaque non uideat quam futile uanumque sit illud argumentum? Iam uero uidimus qua ratione Minucius Felix hunc errorem euerterit, ac infra ostendemus quomodo a Lactantio et Tertulliano refellatur .



ARTICULUS III. Expenditur aliud Arnobii contra ethnicorum religionem argumentum, inde ductum, quod ethnici dixerint deos suos mares et feminas, ac celebratis humano more nuptiis, alioque turpiori modo filios procreasse, ubi de septimanis feturis, chalcidicis, Hellespontiaco Priapo, Cerere mammosa, deorum nuptiis usu, farre, cemptione celebratis, sponsalibus, fescenninis carminibus, regia Opis sobole, infami ueneris Cytherie ortu, et meretricula uenere, a rege Cyprio ditata.


ualidissimum sane contra ethnicos argumentum inde adhuc petit Arnobius, quod illi deos suos mares et feminas predicarent, ac publicis suis precibus profiterentur: »Nam consuetis,« inquit,  »in precibus: siue tu deus es, siue dea, dicere. Que dubitationis exceptio dare uos diis sexum disiunctione ex ipsa declarat.« Apud uarronem uero legimus quomodo preces ille fieri consueuerant: »Lucum« ait , »conculcare romano  more sic oportet. Porco piaculo facito. Sic uerba concipito: Si deus, si dea es, cuius illud sacrum est. Sed hec fusius probat Brissonius , et nos de iis aliquid alibi attigimus .

Neque sinit Arnobius sibi ab inconsiderato aliquo opponi christianos quoque credere marem esse Deum, quandoquidem nomen, Deus, masculini generis est. Eo enimuero nomine non sexus, sed usu sermonis promitur Dei significatio. Non Deus ergo, sed eius nomen genus masculinum significat.

At deos mares et feminas esse non posse sic probat Arnobius. Tales, inquit , esse nequeunt, quin eas partes eaque habeant membra, quibus uterque sexus distinguitur, et que ad propagandam sobolem facta sunt. Atqui  ee partes eaque corporis membra, si in diis sint, inutilia, sicut etiam ait Cicero, non potuerunt . Tanta igitur deorum immortalium, qui numquam senescunt, nec corporis uiribus debilitantur, procreari debuisset multitudo, ut omnia iis iam plena forent, nec celis innumeris possent amplius contineri. Eodem quoque argumento Minucium aliosque usos fuisse iam ostendimus .

Quam multa autem absurda, obscena, et diis indigna ex diuerso ipsorum sexu sequantur, Arnobius breuiter explicat .  Inde enim, inquit, oriri deberent dearum menstrua, grauiditates, abortus, soliti partus dolores, et septimane feture, id est, dee septimo mense parturientes. Inde dii et dee nudo corpore in chalcidicis, hoc est, uti obseruant Turnebus et Scaliger, cenaculis et edificiis magnis, atque infamis Hellespontiaci Priapi, de quo Natalis Comes, uossius, Huetius, horrenda turpitudo , et ab Iacho Ceres mammosa, ait auctor noster, musa ut predicat Lucretii, hoc nimirum uersu:

At gemina et mammosa Ceres est ipsa ab Iacho.  
Sed hec omnia pressius Cicero exagitat: »Quod et mares«. inquit , »deos et feminas esse dicitis, quid sequatur, uidetis. Equidem mirari satis non possum, unde ad istas opiniones uester ille princeps uenerit,« scilicet Epicurus.

At cur Arnobius, inquiet aliquis, et Tullius ridiculam ipsius Epicuri sectatorumque eius non refellunt responsionem, qua garriebant deos non habere quidem corpus et sanguinem, sed quasi corpus et sanguinem? Facilis profecto ratio, et obuia omnibus est. Tullius siquidem plane et perspicue ostendit illud Epicuri figmentum a nemine umquam potuisse intelligi . Deinde uero gentiles reuera iactitabant deos suos uero corpore et sanguine preditos, effrenataque ac perdita uoluptatis libidine percitos, gignendis liberis dedisse operam. Quia uero illud satis notauit Arnobius, hinc non putauit longius in confutando illo insano Epicureorum commento tempus esse consumendum.

Quam certo autem ethnici crederent deos suos uero humanoque maris et femine corpore constitutos, hinc sane liquet, quod ipsimet plura, ut recte arguit Arnobius, de solemnibus eorum coniugiis, ac susceptis inde liberis, posteritati tamquam minime dubia tradiderunt. Suis enim pene omnibus in libris uenditauerant nuptias a diis suis humano ritu  et conditionibus, ut ait Arnobius , quesitis, atque usu, farre, cemptione celebratas. Ea autem omnia, teste Seruio , ad antiquos nuptiarum ritus pertinebant: »Tribus enim modis, inquit, apud ueteres nuptie fiebant; usu, si uerbi gratia, mulier anno cum uiro, licet sine legibus, fuisset: farre; cum per Pontificem maximum, et Dialem Flaminem per fruges et molam salsam coniungebantur, unde confarratio appellabatur, ex quibus nuptiis patrimi et matrimi nascebantur: cemptione uero, atque in manum conuentione, cum illa in filie locum, maritus in patris ueniebat, ut si quis prior fuisset defunctus, locum hereditatis alteri faceret.«  uidesis eumdem Seruium in lib. Iu Aeneid., uers. 103, et Brissonium, lib. de ueteri Ritu nuptiarum, tom. XIII Antiquit rom., pag. 1016 et seqq., atque ibidem, p. 1128 et seqq. Holmanni, librum de ueteri Ritu nuptiarum, cap. 20 et seqq., qui hos ueteres ritus, et quod Arnobius desperatis, pactis, sponsis et fescenninis addidit, suis in tractatibus explicant. Fescennini porro uersus dicti sunt, inquit Festus, uel quia ab urbe Fescennina allati, uel quia fascinum arcere ferebantur  Quapropter festiue Arnobius cum ethnicis iocando, ait deas, quod participes fescenninorum non essent, perturbasse discordiis omnia.«  Deos autem aliorum nuptiis, earumque celebrationi interfuisse uarii scriptores atque in primis  Homerus sepius memorant .

Breui autem enumeratione probat Arnobius deos, fatentibus ethnicis, filios non solemni tantum connubio, sed alio longe turpiori modo procreauisse. Quid ualidius autem ad falsam ac commentitiam illorum diuinitatem, ipso sole clarius patefaciendam, proferri potest? Primum itaque narrat auctor noster  memorie ab ethnicis proditum fuisse Saturnum ab Celo et Hecata, atque ab eodem Saturno et Ope, ut alibi notauimus , Iouem fratresque eius Neptunum, et Plutonem, ac Iunonem sororem aliosque generatos; seruatum uero Iouem a Curetibus, ne a patre suo, quemadmodum adhuc obseruauimus, deuoraretur. Quam proculdubio  ob causam hos Arnobius, Opis soboles regias appellati . Et certe scriptum a Diodoro Siculo legimus . , , . , , . E Saturno et Rhea, que Latinis Ops est, uesta, Ceres, Iuno, Neptunus, et Pluto nati dicuntur. Huic Hesiodus, et auctor libri de Uniuersitate, aliique magno numero et consensu suffragantur 

Quid autem turpius fediusque excogitari potuit infami ueneris Cytherie ortu, quem perpetuo silentio damnandum, et a gentilibus deposita omni uerecundia publicatum Arnobius noster hec in uerba eis exprobrauit: »Numquid a nobis« inquit , »dicitur ex pelagi spuma, et ex Celi,« cuius paulo ante mentionem fecimus, »genitalibus amputatis, Cytherie ueneris concretum coaluisse candorem?« Sed hoc Clemens Alexandrinus paulo fusius et liberius in eosdem ethnicos, ut salubri aliquo, si unquam fieri poterat, pudore suffunderentur, sic urget : , . , , , , , , . . Aperte  autem dico, que sunt occulta, non erubescens dicere ea, que non pudet uos adorare. Que ergo ex spuma, et in Cypro est genita, Cinyre amica, uenerem dico Philomedeam, quia exorta est ex genitalibus, ex salacibus, inquam, genitalibus, que Celo abscissa sunt, que post abscissionem fluctui uim attulerunt: tamquam libidinosis uestris partibus dignus fructus sit uenus in sacris mysteriis. Macrobius uero ubi de Saturno disserit: Hunc aiunt, inquit, abscidisse Celi patris pudenda, quibus in mare deiectis, uenerem procreatam, que a spuma, unde coaluit, nomen accepit. Adi preterea Ciceronem, qui hanc secundam uenerem nuncupat. Consule etiam si uelis, Hesiodum, Seruium, Gregorium Nazianzenum, et alios .

Ex eodem porro Clemente Alexandrino uidetur Arnobius id deliberasse, quod adiecit eamdem meretriculam uenerem a Cynira rege Cyprio ditatam, diuorumque consecratam in numero. Quod quidem et a Iulio Firmico confirmatum inuenies . Nos autem de illa aliquid alibi perstrinximus .



ARTICULUS Iu. Quomodo Arnobius falsam Iouis diuinitatem demonstret ex eius adulteriis cum Hyperione, unde Sol aureus; cum Latona, unde arcitenentes Apollo et Diana in insulis errantibus; cum Leda, unde Castores Tyndaride, seu Dioscuri, ouorum progenies, quorum alter equorum domitor, alter pugillator, et cestu insuperabilis: item aliis Iouis adulteriis, cum Alcmena, unde Hercules; cum Semele, unde Bacchus, seu Bromius, Nisius, et Euius, ex genitalibus matris fulmine ictus, atque ex semine patris iterum natus: item Iouis cum Maia, unde Mercurius; cum Electra, unde Dardanus; cum Laodamia, unde Sarpedon, ubi de Minerua ex Iouis cerebro nata, ac de eiusdem Iouis in uarias animantium formas mutationibus, atque de his uerbis: Tisianes, et Bocores mauri, atque babecali adolescentes.


Iupiter cum Iunone sorore sua incestas, ut ait Arnobius, et antea Tertullianus , aliique notarunt, nuptias celebrauit. Sed magnus ille deus libidinosissimus hac uxore, inquit auctor noster, contentus  non fuit, quamuis oris dignitate, et ulnarum candore, siue ut Homerus, Gregoriusque Nazianzenus albiulna, atque eximia forme pulchritudine ceteris omnibus esset amabilior . Ex uariis enim pellicibus et scortis, atque adeo totidem adulteriis, filios suscepisse perhibetur. Neque id ethnici negare audebant. Quamobrem Arnobius illos his uerbis alloquitur: »Ex Hyperiona,« inquit , matre et ex Ioue iaculatore fulminis Sol aureus flagrantissimus natus est. Alibi uero, ; »Sol secundus eque Iouis filius, et Hyperiona proditus genitrice.« Sed plane discrepat ab  Hesiodo, qui Solem a Theia matre sua, et patre Hyperione natum cecinit. Cicero etiam triplicis Solis patres recenset, quorum alter, inquit, natus Hyperione; sed de hoc Sole ibi ille non plura. Nihil tamen id mirum, quandoquidem de Hyperione alii scriptores uariant . At cum utroque Hesiodo et Cicerone in iis belle consentit Arnobius, qui continenter adiecit: »Ex Latona et eodem Ioue arcitenens Delius et syluarum captatrix Diana.«  Siue ut alio in libro dixerat: »Arcitenentem Diana et Apollo circumlati per fugas matris, atque in insulis errantibus uix tuti.«  De iis enimuero hec sunt Hesiodi carmina:

, ,
,
, .


Latona autem Apollinem et Dianam, sagittis gaudentem,
Amabilem prolem super omnes celites,
Genuit sane, Aegiochi Iouis amore mixta.
Tulius uero »Apollo tertius Ioue tertio natus et Latona, quem ex Hyperboreis Delphos ferunt aduenisse.« His uero, preter Homerum, Strabonem, Catullum, et alios concinit Ouidius, ubi Apollinem dicentem inducit:

    Mihi Delphica tellus
Et Claros, et Tenedos, Patareaque regia seruit,
Iupiter est genitor.
Ex Herodoto porro disces, cur idem Apollo et Diana ab Arnobio dicantur, »circumligati per fugas matris, atque in insulis errantibus uix tuti.« Ibi enim ille narrat Apollinem et Dianam a Latona in Chemmi insula, que postea innatauit, occultatos et seruatos .

Subscribit iterum Ciceroni auctor noster, cum postea tradidit ex ipso adhuc Ioue genitos Castores, »Grece,« inquit  »Dioscuris nomen est.« Scriptis enimuero Cicero antea hec mandauerat: etiam apud Graios multis modis nominantur . . . . . Secundi Ioue tertio nati  ex Leda Castor et Pollux.«  Utrique adstipulator accedit Theocritus peta grecus his carminibus :

.
, ,
.


Hymno celebramus Lede et Iouis Aegiochi filios
Castorem, et terribilem Pollucem,
Cum manu cinxit bubulis loris.
uidesis preterea Homeri hymnum in Iouis pueros, ac Theodoretum .

Arnobius uero ambos fratres uno simplicique nomine Castores appellat; »quia.« inquit Seruius  , »ambo licenter et Polluces et Castores uocantur. Nam et ludi, et templum, et stelle Castorum uocantur.«

Primo autem in libro Arnobius dixerat: »Tyndaride Castores  equos unus domitare solitus, alter pugillator bonus, et crudo inexsuperabilis cestu: Titanes et Bocores,  Mauri, et ouorum progenies Dii Syri.«  uides sane quam fede hic locus imperitia librarii deprauatus sit. Quapropter lucem aliquam illi, quoad fieri poterit, afferre conabimur. Primum ibi, et adhuc alibi Castor et Pollux, Tyndaride Castores, ab Arnobio, et a Cicerone Tyndaride tantummodo, et ab  Ouidio Tyndaride fratres nuncupantur . Nomen autem illud sortiti sunt; quia eos ex Tyndaro rege Oebalie et Leda eius uxore prognatos credebant; quamuis ex furtiuo Iouis, in cygnum conuersi, cum Leda congressu nati fuissent. Ex Ioue enim Leda duo peperit oua, ex quibus non solum Castor et Pollux, sed Helena etiam et Clytemnestra editi ferebantur. Atque hanc sane ob causam Dioscuri , ut diximus, a uoce Iouis, et siue , filii cognominati sunt. Quapropter nonnulli coniiciunt in Arnobii textu pro Dii Syri, legendum Dioscuri. Seldenus uero peculiarem de diis Syriis librum diuulgauit.

 Ex his autem, que paulo ante obseruauimus, facile intelligitur cur Castor et Pollux, ab Arnobio dicantur  ouorum progenies, Iupiter uero: Candidorum procreator ouorum , de quibus preter alios uossius. At istud adhuc, et quod auctor noster ibidem adiecit unum equos domitare solitum, et alterum bonum pugillatorem fuisse, Horatius hoc uersu belle confirmat:

Castor gaudet equis, ouo prognatus eodem
Pugnis. 
Alibi uero illud repetit, eosque Lede filios hisce carminibus appellat:

Dicam et Alcidem, puerosque Lede,
Hunc equis, illum superare pugnis
 Nobilem. 
Horatio pulchre Ouidius Propertiusque concinunt .

Quid sit autem cestus, quo Pollux insuperabilis dicitur, disces ex Seruio in hunc, ad quem forte Auctor noster respexit, uirgilii uersum:

Seu crudo fidit pugnam committere cestu. 
Ibi siquidem ille hec animaduertit: »Crudo cestu: aut crudeli, aut duro, ut sit simpliciter dictum, quod ex corio duro sint cestus: aut per diphthongum pugilum arma significat. Habet pluralem numerum, et est quarte forme. Nam cestus cesti, numeri tantum  singularis, sine diphthongo balteum ueneris, significat.« Quocirca Theocritus, ut paulo ante uidimus, cecinit manus Polluscis cinctas bubulis loris, sicuti reddidit eius interpres, id est, cestibus. Quibus adiungi potest Seneca, qui alicubi dixit:

Cedet Castore cum suo
Pollux, cestibus aptior. 
At de cestu aliquid in priore Apparatus nostri tomo annotauimus .

Maior itaque difffcultas est in penultimis Arnobii uerbis: Titanes et Bocores Mauri, aut ut in ms. codice  regio legitur, Tisianes et bucules mauri , que Heraldus explicari non posse ultro fatetur. Suspicabatur autem Stewechius legendum: Ignes et fulgores marini; quia Castor et Pollux stelle sunt nauigantibus salutares. Senece autem, Plinii, et aliorum testimonio illud firmare poterat . Sed aliis minime placuit hec Stewechii coniectura. Meursio margis arrisit Grotii diuinatio, qua Tisianira et Bucero nati, scribendum augurabatur. Tisianira enim est Nemesis, siue Leda, et Iupiter Bucerus, ut pote, in taurum aliquando mutatus. Bucerum enim pecus, et bucera armenta idem ac boues significant. Sed quamuis Iouis cognomen fuisset Bucero, probari tamen debebat  cur ibi Arnobius mentionem habuerit Iouis potius conuersi in taurum quam in cygnum, sub cuius forma uiolauit Ledam, de qua ibi disputat. Ad ueram igitur Arnobiani textus lectionem restituendam, alius certe incorruptus codex manuscriptus desideratur.

Pergit Arnobius , et alia Iouis adulteria sic contra Ethnicos urget: »Ex Alcmena et eodem Ioue natus est Hercules ille Thebanus, quem claua pellisque tutate sunt: ex Semele atque ipso Liber, qui Bromius dicitur, et ex semine iterum natus patris: ex ipso rursus et Maia, Mercurius ore facundus, et gestator affabilium colubrarum,« siue draconum in caduceo, quo belli finis, et pacis initium indicebatur. Sed hec cui ignota esse  possunt? De triplici autem Iouis adulterio, quo ex tribus feminis totidem filios suscepisse fertur, Hesiodus hec cecinit :

,
, .
,
,
. ,

.


Ioui uero Atlantis filia peperit gloriosum Mercurium,
Preconem deorum, sacrum lectum conscendens.
Cadmi filia uero Semele peperit clarum filium,
Rem cum eo habens, Dionysium hilarem,
Immortalem mortalis: nunc ambo dii sunt.
Alcmene uero peperit uim Herculaneam
Mixta amore Ioui nubicogo.
 De hoc autem Alcmene partu Cicero: Sextus Hercules, inquit, ex Alcmena, quem Iupiter genuit, sed tertius Iupiter. Plura, si lubet, apud Diodorum Siculum, Hesiodum, Plautum, et uossium legere poteris. Addit uero Auctor noster post Clementem Alexandrinum transactas ab eodem Ioue nouem cum Alcmena noctes. De hoc porro aliisque ab Arnobio nostro memoratis Iouis adulteriis uidesis Homerum .

Explicata quoque inuenies, que Arnobius scribit  Liberum, seu Bacchum ex Ioue et Semele, atque ex semine, seu femore patris rursus natum; et ut alibi loquitur, ex genitalibus matris fulmine precipitatum . Narrat enim Diodorus Semelem a Ioue, qui eius amore flagrabat, precibus suis extorsisse, ut ad se ex illo pregnantem, pari atque ad Iunonem honore, id est, tonitru et fulmine armatus accederet . Sed cum illa tantam fulgoris ac fragoris uim ferre nequiuisset, statim exanimata abortum fecit. Tum uero Iupiter infantem suo insuit femori, eumque stato tempore enixus, Nysam Arabie in ciuitatem deportauit. Ibi a Nymphis educatus, a patre, et loco,  ubi natus est, Dionysi accepit nomen. Alios testes, si tibi dari uelis, cito dabimus Homerum, Nonnum, Ouidium, et Ciceronem, quos, cum lubebit, adire facile poteris .

Interim obserua Liberum ab auctore nostro non solum Semeleion, id est, Semeles filium, sed Bromium quoque, Nysium, atque Euium appellati. , inquit citatus a nobis Diodorus Siculus, . Bromius ab excitato circa natiuitatem eius tonitrus fragore nuncupatus est, Nysius uero non a iam prefata, uti uidetur, urbe Arabie Nysa, sed potius Nyso illius patre. Nam Cicero, post quem auctor noster quinque  Dionysos, siue Liberos recenset, diserte asserit, quintum Nyso natum et Thione. Euii denique cognomen Baccho inditum quidam putant; quia postquam in leonem mutatus, unumquemque ex gigantibus occidisset, a Ioue patre suo Euhion, siue bonus filius cognominatus fuit. Alii suspicantur hoc nomen ortum a uerbo Eue, seu , quo Bacchantes in suis mysteriis Baccho, ut alibi annotauimus, palam acclamabant .

Ex citato paulo antea Cicerone illud procul dubio  adhuc excerptum fateberis, quod auctor noster subiunxit, ex eodem Ioue et Maia genitum esse Mercurium . Litteris quippe latinus orator hec consignasse legitur. »Mercurius tertius Ioue tertio natus ex Maia, ex quo et Penelopa Pana natum ferant.« Diodorus autem Siculus: »Fuerunt filie septem Atlanti . . . . Maia natu maxima e Iouis complexu Mercurium multarum artium repertorem« genuit . Utrique autem preter Macrobium  suffragatus est uirgilius his uersibus:

uobis Mercurius pater est, quem candida Maia
Cyllenes gelido conceptum uertice fudit.
 At Maiam  Atlas
Idem Atlas generat, celi qui sydera tollit. 
Quos in uersus uidesis Seruii obseruationes.

Mille porro aliis et uirginibus et mulieribus, sicuti alibi memorat Arnobius , pudicitiam infamis Iupiter eripuit. Ibi autem ille Electram ac Laodamiam nominatim appellat. At Electra nympha fuit Oceani et Thethios filia, que a Ioue constuprata, Dardanum teste Ouidio, siue, ut Dionysius Halicarnasseus opinatur, Dardanum et Iasum peperit . Ouidii autem hec sunt ea de re carmina:

Dardanon Electra nesciret Atlantide cretum,
   Scilicet Electram concubuisse Ioui.  

Ex Laodamia uero Bellerophontis filia idem Iupiter genuit Saperdonem, Lycie regem, quemadmodum canit Homerus :

,
.


Cum Laodamia quidem concubuit Iupiter consiliator Eaque peperit diuinum Sarpedonem eratum bellatorem.

Tantam porro asserit Arnobius tamque flagitiosam, ac perditam, de qua nos alibi , fuisse Iouis libidinem; ut ad eam, si umquam potuisset, explendam in aurum, satyrum, draconem; alitem, taurum, ac formicam sese uertere non erubuerit. Que paulo clarius enucleata Ouidius hunc  retulit in modum:

Meonis elusam designat imaginem tauri
Europem.
. . . . . . . . . . . . . .
Fecit et Astorien aquila luctante teneri,
Fecit olorinis Ledam recubare sub alis:
Addidit, ut satyri celatus imagine pulcram
Iupiter implerit gemino Nicteida  fetu:
Amphytrion fuerit, cum te Tirynthia  cepit.
Aureus ut Danen Asopida  luserit ignis,
Mnemosynem pastor: uarius Deoida serpens.
Postea uero Gregorius Nazianzenus :

 ,
, , , , , ,
, ,
.


Cerne mihi quotnam formas, qui primus eorum est,
Induat, ardentis ueneris dum carpitur igne?
Nunc taurus, nunc albus olor, nunc cerulus anguis,
Nunc aurum, ursusque efficitur, nunc denique quidquid
uult amor, infirmusque puer, sic dicitis ipsi,
Imbecilla iuuat quos fingere numina dextra.
De eiusdem autem Iouis ridicula, ut Eurymeduse stuprum afferret, mutatione alibi aliquid perstrinximus . uidesis adhuc de quibusdam illis nefandis Iouis conuersionibus Iustinum Martyrem, Clementem Alexandrinum, Epiphanium, Iulium Firmicum, uossium,  et alios .

Minus forsitan inuerecundum aliquibus uidebitur, quod post Apollonium Rhodium, Nonnum, Lucianum, Pausaniam, Ouidium, aliosque complures, narrat Arnobius Mineruam ex Iouis cerebro natam . Sed hoc tamen supremo deorum patre penitus indignum fuisse nemo  sane diffitebitur. Nonne enim inde necessario sequitur Iouem fuisse hominem, cerebro aliisque humanis membris compositum; ac Mineruam antea non extitisse, et perperam in dearum numerum aggregari?

Quis ergo non intelligit quam recte Arnobius ex his omnibus, que a nobis hactenus enarrata sunt, concludat Iouem non potuisse maiori umquam contumelia uexari, quam ab iis, qui palam, et ubique impudenter nefanda eius adulteria predicabant. Quid enim diis magis iniuriosum, quam illos reos agere adulterii, quod leges humane, quemadmodum ex Iustinianeo codice ac Theodoreto patet, et alibi annotauimus, capitali pena puniri uoluerunt? 

Denique ibidem addidit Auctor noster eumdem Iouem ea arsisse ceca indomitaque libidine, ut babecali adolescentes solent. Et ita quidem in manuscripto codice regio, qui solita librarii inscitia plane corruptus uidetur. Quamobrem pro babecali, quidam suspicati sunt legendum uagari, alii uero baccari, et id tanto melius, quanto propius ad Arnobii propositum accedit. Iouis enim intemperantiam ibi Arnobius exagitat, eumque tametsi senem et canum non minori, quam adolescentes, ad feminas libidinis ardore exarsisse ostendit .



CAPUT XII. Quomodo Arnobius ethnicorum religionem ex aliorum deorum, atque dearum adulteriis, et flagitiis falsam esse ostendat.



ARTICULUS PRIMUS. Quam inuicte Arnobius probauerit absurdas esse gentilium de diis suis opiniones, ex Saturni cum Philyra adulterio; Martis cum uenere; Herculis cum quinquaginta Thestii filiabus; Neptuni cum Amphitrite, Amymone, Alope; Apollinis cum Arsine, Arethusa, Hypsipyle, Marpissa, Zeuxippe, Prothe, Daphne, Sterope, atque etiam Coronide, unde Aesculapius auaritie causa fulmine percussus.

Non maior fuit aliorum deorum, quam Iouis castitas et pudicitia. Nam Saturnus, uti ait Arnobius , quamuis senectute confectus,  petarum tamen »carminibus indicatur ab uxore in adulterio comprehensus, induisse formam feri, et sub pecoris specie hinnitibus euolasse iactatis.« At his ille uerbis fabulam notat ab Apollonio Rhodio  decantatam, qua Saturnus Philyram Oceani filiam adamasse perhibetur. Cum illa etenim commixtus, ne ab adueniente Ope siue Rhea uxore sua agnosceretur, in equum se conuertit. Ex eo autem concubitu Chiron centaurus natus est, qui parte corporis anteriore hominem, et posteriore equum referebat. Unde illud Ouidii carmen:

Ut Saturnus equo geminum Chirona creauit. 
Plura apud Natalem Comitem uidebis .

Iam uero in superiori nostra dissertatione illud notauimus, quod Arnobius de Marte memorat: Dum genitalibus insultat alienis, hesisse in laqueis inuolutum, id est, deprehensum cum uenere in adulterio, atque a uulcano, uti Gregorius Nazianzenus quoque scribit, et nos alibi notauimus, ac uinculis constrictum .

Quis autem Hercule intemperantior, ac petulantior? »Sanctus Deus,« ut lepide Auctor noster iocatur, »natas quinquaginta de Thestio nocte una perdocuit et nomen uirginitatis exponere, et genitricum  pondera sustinere.«  Tam uero immoderatam, atque hactenus inauditam Herculis petulantiam ethnicis similiter obiectarunt Tatianus, Clemens Alexandrinus, Gregorius Nazianzenus, et Theodoretus . Ex gentilium autem Scriptoribus Pausanias refert, que fuerint maiorum ea de re sententie; atque Ouidius ad eas respicit, ipsumque Herculem sic alloquitur:

Non tibi crimen erunt Teuthrantia turba sorores
   Quarum de populo nulla relicta tibi. 
 Rex uero maris, pergit Arnobius , id est, Neptunus non uno tantum adulterio pollutus, Amphrititas, Hippothoas, Amyonas, Menalippas, Alopas per furiose cupiditatis ardorem castimonie uirginitate priuauit. Hec autem ille mutuatus est ex Clemente Alexandrino, qui tres alias adhuc mulieres his subiunxit : , , , , , , , , , , , . uoca mihi Neptunum, totumque chorum qui fuit ab eo corruptus, Amphitritem, Amymonen, Alopen, Menalippen, Alcionen, Hippothen, Chionem, et alias  innumerabiles, in quibus quidem cum tot essent, uestri Neptuni in arctum perturbationes cogebantur. uerum tres posteriores Arnobius, sicuti et alias innumerabiles Clemens, omisit, quia quas uterque nomine suo appellat, eas ad institutum suum satis esse arbitratus est. Eamdem certe ob rationem Iulius Firmicus, Amyonen, Alopen, Menalippen, Chionem, et Hyppothen tantum nominat. De his porro et aliis a Neptuno uitiatis consule Natalem Comitem, et uossium .

Suam Arnobius prosequitur ironiam, et sic Apollinem festiue irridet: »Apollo Latonius immaculatus ille, castissimus, atque purus, Arsinoas, Aethusas,  Hypsipilas, Marpissas, Zeuxippas, et Prothoas, Daphnas et Steropas inconsulti pectoris appetiuit feruoribus.« Prius uero Clemens Alexandrinus, ex quo Arnobius ea similiter delibauit : , ait, , , , . , , , , , , , . uoca mihi etiam Apollinem. Is est Phebus, et uates castus, et bonus consiliarius. Sed non hoc dicit Sterope, nec Arethusa, nec Arsione, nec Zeuxippe, nec Prothe, nec Marpissa, nec Hypsipile. Effugit enim sola Daphne et uatem et  uitium. Quamuis autem Daphne uitium fugerit, illud non minuit Arnobiani argumenti uim, immo uero euidentissime probat Apollinem ceca effrenataque in eam libidine percitum fuisse, ac turpiter inflammatum. Ouidius uero hanc fabulam cecinit. At insuper legere poteris, Iulium Firmicum de ea, atque aliis, ab Apolline deperdite amatis, ac si adhuc uacat, consule Natalem Comitem .

Apollinis haud dubie filius, et Iouis nepos fuit Aesculapius, qui ab Arnobio nostro haud semel Coronide natus dicitur . Diodorus uero Siculus, cuius uerba Eusebius transcripsit, testatum alicubi facit illum Apollinis et Phoronidis, , melius apud Eusebium , ueluti, Theodoretus ex Apollodoro obseruat, Arsines, fuisse reuera filium, qui quidem cum multos deplorate ualetudinis homines sanaret, a Ioue, id egre ferente, ictu fulminis percussus est. 

Quapropter alibi Arnobius hoc de illo scriptum reliquit: »Numquid cupidinis et auaritie causa, sicut canit Beotius Pindarus, Aesculapium fulminis transfixum esse telo?« Simili quoque modo Tertullianus: »Est et ille,« inquit, »de Lyricis, Pindarum  dico, qui Aesculapium canit auaritie merito, quia medicinam nocenter exercebat, fulmine iudicatum. Malus Iupiter, si fulmen illius est, impius in nepotem, inuidus in artificem.«  Prius uero hoc retulit Clemens Alexandrinus, qui non solum Pindari, sed Euripidis etiam hac de re carmina retulit. uidesis preterea Cyrillum itidem Alexandrinum contra Iulianum Apostatam disputantem, et que a nobis alibi adnotata sunt, ac postea in subsequenti dissertatione dicentur . Citatis porro Scriptoribus unum adhuc nobis adiicere  liceat Gregorium Nazianzenum, qui illa et alia nefanda prorsus, atque execranda deorum crimina his paucis carminibus descripsit :

, , , ,
, , , .


Mendaces, cedis constrictos sanguine, uafros,
Falsum iurantes, raptores, androgynosque,
Iura resoluentes thalami, rabieque nefanda
Miscentes sese pueris, generique uirili.
Sed de hoc plane execrando puerorum amore nostrum, si lubet, Arnobium audiamus.



ARTICULUS II. Quam euidenter adhuc Arnobius falsos esse gentilium deos probauerit ex pueris Catamito, seu Ganymede, Hila, Hyacintho, Pelope et Chrysippo, quos illi turpissime adamauerunt et constuprarunt.


Parum fuit insatiabili prorsus deorum libidini tot tamque detestabilia cum feminis adulteria fecisse, sed turpissimo preterea puerorum amore excecati, eis quod dictu horrendum, illa intulerunt stupra, que suis in historiis publicare ethnicos non puduit. Ab ipso enim Ioue, quem Deum optimum, maximum, uocabant: »Catamitus puer,« ait Arnobius  Atque ut alio in libro dixerat : Catamitus puer rapitur delicium futurus, et poculorum custos.« Si queras quis ille Catamitus fuerit, respondebit Festus : Catamitum pro Ganimede dixerunt, qui fuit Iouis concubinus.« Eam ob causam in celum raptus esse fertur, idque Ouidius his uersibus decantauit:

Rex superum Phrygii quondam Ganymedis amore
Arsit, et inuentum est aliquid, quod Iupiter esse,
Quam quod erat, mallet. Nulla tamen alite uerti
Dignatur, nisi que possit sua fulmina ferre.
Nec mora, percusso mendacibus ere pennis
Abripit Iliaden, qui nunc quoque pocula miscet,
Inuitaque Ioui nectar Iunone ministrat. 
Non mirum itaque si Arnobius immane illud ac prorsus detestabile facinus ethnicis semel et iterum obiecerit . Cicero tamen  illud prepostere ab Homero, humana ad deos transferente, fictum censet. Alicubi enim hoc ab eo scriptis traditum fuit: »Nec Homerum audio, qui Ganymedem a diis raptum ait propter formam, ut Ioui pocula ministraret: non iusta causa cur Laomedonti tanta fieret iniuria. Fingebat hec Homerus, et humana ad deos transferebat, diuina mallem ad nos.«  Sed id non impediuit, quominus tantum scelus ab plerisque omnibus ethnicis creditum ac uenditatum, eis Arnobius, et Iulius Firmicus iure merito exprobrauerint . Adi, si uelis, uossium , qui propterea Ciceronem memoria ibi deceptum fuisse arguit, quod Ganymedem Laomedontis  filium dixerit. De Catamiti porro nomine idem uossius alibi disputat .

Quod autem Auctor noster his adiecit: »Et ut Iouis dicatur pullus, in partibus Fabius aduritur mollibus, obsignaturque posticis,« his Festi uerbis paulo clarius explanatur: »Pullus Iouis dicebatur Fabius, cui Eburno cognomen erat, propter candorem, quod eius natis fulmine icta erat. Antiqui autem puerum, quem quis amabat, pullum eius dicebant.« 

uerum ad alia cum Arnobio nostro pergamus. Sic autem ille ipsosmet ethnicos affatur: »Quid non contenti feminei generis attribuisse diis curas, etiam sexus adiungitis adamatos ab his mares? Hylam  nescio quis diligit, Hyacintho est alius occupatus, ille Pelopis desideriis flagrat, hic Chrysippum suspirat ardentius.«  Ex Clemente autem Alexandrino ea Arnobium desumpsisse ex his facile intelliges illius uerbis: . , . . . Nam nec a pueris quidam dii uestri abstinuere. Unus quidem Hyllam, alius uero Hyacinthum, alius Pelopem, alius Chrysippum amantes .

Hylas autem Theodamantis, Driopum regis, filius fuit, et is sane formosissimus, quem Hercules, occiso patre eius, raptum, Colchos secum duxit,  quando illuc cum Argonautis nauigabat. Postea uero eum ad aquam, ex Ascanio flumine, seu Calciamnis fonte hauriendam misit, quem nymphe, eius pulchritudine capte, rapuerunt. Hercules uero cum illum frustra quesiuisset, in ipsius honorem sacra instituit, in quibus solemniter Hyla clamabatur. Unde uirgilius:

His adiungit Hylam, naute quo fonte relictum
Clamassent; ut littus Hyla! Hyla! omne sonaret. 
Quos in uersus uidesis Seruii obseruationes ac Strabonem, Apollonium, Theocritum, et alios .

 Hyacinthum autem, Amycle regis filium, cuius deinde Arnobius meminit, ab Apolline et Zephyro perdite amatum cecinit Ouidius ; nec ulli id incompertum esse potest. At Iulius Firmicus de illo et Hyla, et aliis duobus Pelope et Chrysippo eadem, atque Arnobius noster, sed paulo clarius retulit, atque inde contra ethnicos sic disputat: »Puerorum aliquis delectatur amplexibus, Ganymedem in sinu Iouis querat, Herculem uideat Hylam impatienti amore querentem, Hyacinthi desiderio captum Apollinem discat. Chrysippum alius, alius Pelopem uideat, ut per deos suos sibi licere dicat, quidquid hodie seuerissime Romanis legibus uindicatur.«

 A quo autem adamatus sit Pelops, de quo alibi idem Iulius, his Tatianus  uerbis indicasse uidetur: , . Apud uos Pelops deorum epulis apponitur, et, seu etsi, amatus a Neptuno puer. Pindarus uero :

. . . . . ,
.


   Quem prepotens,
Amauit terrarum ambiens Neptunus.
Denique Atheneus hec de Chrysippo, et puerorum amore tradidit :  , , , , . . Alii dicunt puerorum amorem ortum fuisse a Laio, ad Pelopen, diuersato, qui ad amatum eius filium Chrysippum, cum raptum imponsuisset currui, Thebas aufugit. Praxilla Sicyonia Chrysippum a Ioue raptum fuisse inquit. uidesis adhuc Aelianum, si animus est, sed ibi ille Iouis non meminit . uerum quis hos tam execrando, nec ullis ignibus satis umquam expiando amore flagrantes deos dici non horreat?



ARTICULUS III. Quomodo Arnobius falsam deorum diuinitatem ostendat ex impudico illarum in homines amore, Aurore in Tithonum, Lune in Endymionem, Nereidis in Aeacum, Thetidis in Achillis genitorem, Proserpine in Adonem, Cereris in rusticanum Iasionem, ueneris in uulcanum, Phetontem, Martem, et Anchisem, et cur hec Dioneia, et Troici uiri mater dicatur.


Quanta etiam fuerit dearum impudicitia, his Arnobius, post Clementem Alexandrinum, exemplis manifeste demonstrat: »Nonne uestris cautum est litteris adamatum esse ab Aurora Tithonum, arsisse in Endymionem Lunam, Nereidem in Aeacum, in Achillis genitorem Thetin, Proserpinam in Adonem, matrem eius Cererem in Iasionem nescio quem rusticanum, et post uulcanum Phetontem, Martem in Anchise nuptias ipsam illam uenerem, Aeneadum  matrem, et Romane dominationis auctorem« . Clemens autem Alexandrinus prius eisdem gentilibus obiecerat : , , , , , , , . Aurora propter Tithonum, Luna propter Endymionem, Nereis propter Aeacum, et propter Peleum Thetis, propter Iasionem autem Ceres, et propter Adonidem Proserpina: uenus uero propter Martem est probro et dedecore affecta, transiit ad Cyniram, et nupsit Anchise, et parauit Phetonti  insidias, et amauit Adonidem.

Tithonus autem Laomedontis, Troianorum regis frater, ut ait Seruius , ab Aurora ob forme prestantiam adamatus et raptus fuit, atque in Aethiopiam eiusdem curru aduectus, ibi ex illa genuit Memnonem. Unde uirgilius cecinit:

   Aut ubi pallida surget
Tithoni croceum linquens Aurora cubile. 
Et rursus alio in libro:

Et iam prima nouo spargebat lumine terras,
Tithoni croceum linquens Aurora cubile. 
De his plura Hesiodus , et Propertius , qui de Endymione hos fecit uersus:

 Nudus et Endymion Phebi cepisse sororem
   Dicitur, et nude concubuisse dee.
Pastor ille fuerat, Athlii filius, cuius amore Luna capta, in Latmi Carie montis occultauit specu, et dormientem, sicut Cicero ait, osculatus est. uisne illius uerba tibi proferri? En ipsa sunt: »Endymion uero, si fabulas audire uolumus, nescio quando in Latmo obdormiuit, qui est mons Carie, nondum opinor experrectus. Num igitur eum curare censes, cum Luna laboret, a qua consopitus putatur; ut eum dormientem oscularetur« ? Plures autem, qui hec ad aniles, nec audiendas umquam fabulas, non reiiciant si audire desideras, adire poteris Theocritum, Ouidium,  Plinium et alios .

Nereidis autem nomine Arnobius noster adhuc post Clementem Alexandrinum, ut iam uidimus, disignat Psamathen Nerei filiam , ex qua Aeacus, ut refert Hesiodus, Phocum suscepit :

,
, .


Et sane quidem Phocum Psamathe peperit prestantissima dearum,
   Aeaci in amore, per auream uenerem.
Multa de Aeaco et Phoco Ouidius, quem cum lubebit, legere poteris . Quem Arnobius dehinc Achillis uocat genitorem, is recte a Clemente Alexandrino appellatur Peleus, qui eumdem Achillem ex Thetide procreauit . Iam enim citatus a nobis Hesiodus cecinit :

,
.


A Peleo autem subacta dea Thetis, candidos pedes habens,
   Genuit Achillem.
Sed hoc ab Ouidio fuse decantatum inuenies .

Ferunt autem Proserpinam ac uenerem, Adonim pariter deperientes, ad Iouis uenisse iudicium, quo ille pronuntiaret cuinam ex duabus concederetur.  Dato uero ab eo fuit litis arbitra et iudex Calliope, que constituit, ut illum unaqueque per dimidiam anni partem possideret. Lege, si uelis, Hyginum, Apollodorum, et Giraldum .

Iasion porro ab auctore nostro rusticanus quidem nescio quis, sed a Nonno uir agricola, et Cereris coniux, ab aliis Iouis et Electre, et ab quibusdam Menois et Phronie filius dicitur . Ab Hesiodo autem  perhibetur ex Cerere Plutum genuisse:

, ,
.


Ceres quidem Plutum genuit, prestantissima dearum,
 Iasio heroi mixta iucundo amore.
Adi adhuc, si uelis, et uacet, Theocritum et Ouidium .

At non Iasionis solius, sed uulcani etiam, Martis, Phetontis et Anchise nequissimo amore impudica uenus flagrauit. De Marte autem paulo ante, ac de Phetonte, seu potius Phaone in superiore Apparatus nostri tomo disseruimus .

Sed obseruare hic iuuat triplicem a Cicerone distingui uenerem, quarum »tertia« inquit , »Ioue nata et Dione, nupsit uulcano« in quam, ut dixit auctor noster, ardebat. Quod quidem confirmatur a Seruio  in suis ad hec uirgilii carmina animaduersionibus:

At uenus haud animo nequidquam exterrita mater,
Laurentumque minis, et duro mota tumultu,
uulcanum alloquitur, thalamoque hec coniugis aureo
Incipit, et dictis diuinum afflauit amorem.
. . . . . . . . . . . . . .
Dixerat, et niueis hinc atque hinc diua lacertis
Cunctantem amplexu molli fouet, etc. 
Denique uenerem Anchise etiam nupsisse, et inde prognatum Aeneam, si quis sibi probari uelit, audiat ex Grecis Hesiodum :

,
.


Aeneam porro peperit pulchre coronata Cytherea,
Anchise heroi mixta iucundo amore.
Audiat etiam, si uelit, ex Latinis uirgilium:

 Tu ne ille Aeneas, quem Dardanio Anchise
Alma uenus Phrygii genuit Simentis ad undas? 
Quos in uersus legat Seruii annotationes. Reuoluat quoque libros Ouidii , qui illud decantauit suis ni Fastis, et alio in libro, ubi alia adhuc memorata non solum ab Arnobio, sed a Lactantio  etiam dearum adulteria duobus hi uersibus memorat:

In uenerem Anchises, in Lunam  Ladmius heros
   In Cererem Iason, qui referatur, habet. 
Nos uero paulo ex Cicerone ante obseruabamus tertiam esse uenerem, que Ioue et Dione nata, uulcano nupsit, et de qua dixerat Arnobius : »Dioneia uenus proles, uiri materfamilias Troici, atque intestini doloris publicatrix,« id est, uenus filia fuit Diones nymphe, de qua uirgilius:

Sacra Dionee matri, diuisque ferebam. 
hoc est, ueneri, ait Seruius, a matre Dione secundum Homerum. Ea autem mater fuit Troici uiri, siue Aenee, quemadmodum supra annotauimus; et intestini, eiusdem Aenee, doloris publicatrix, quia infelices illius casus, intimosque ac domesticos dolores, a uirgilio decantatos  publicauit. Ceterum auctor noster hanc uenerem ab aliis non distinxit, quia siue una, siue plures fuerint, satis ad propositum suum esse putabat  demostrasse nullam ex iis potuisse deam dici, ut pote que omnem humani pudoris sensum exuerat.

Arnobius itaque ex hactenus disputatis recte concludit crhistianos, qui hanc uenerem, aliosque omnes prorsus iilos siue uiros, siue feminas, tantis flagitiis sceleribusque inquinatos, deos esse negabant, immerito prorsus impios ab ethnicis appellari. Contra enimuero constare debet hos ipsos gentiles, qui ea de diis suis predicabant, maxime condemnari impietatis. Ea namque adulterina et crimina si uera sint, qui ea perpetrauere, dii esse nequunt. Si falsa autem esse probentur, certe propter tam impudentes penitusque  intolerandas calumnias, totque ac tam turpia facinora, sibi fallaciter ascripta, omnes ethnicos perdere debuissent.



CAPUT XIII. Quam perspicue Arnobius conuincat falsos nullosque esse gentilium deos, ex eorum patria, forma, figura, disciplinis, et artibus, quibus eos operam impendisse, aut prefuisse ethnici iactitabant.



ARTICULUS PRIMUS. Quam inuicte Arnobius ex assignata ab Ethnicis deorum patria, forma, ac figura, demonstret falsam esse illorum diuinitatem.

Quamuis Arnobius falsos esse gentilium deos ex turpissimo eorum ortu, execrandisque flagitiis satis superque ostenderit; aliis tamen rationum momentis  non minus certis et euidentibus illud rursus demonstrat. Ex iis autem unum erat, quod ille desumit ex designata deorum patria, et loco ubi mortui sunt, que nobis magno sane studio ipsimet ethnici indicare curauerunt. Nam inde certo certius conficitur eosdem deos aliquando non exstitisse, ac proinde nec sempiternos esse posse, nec diuina natura preditos.

At primo quidem Ceres, uti ait Arnobius , ab gentilibus asserebatur: »In Trinacrie finibus nata, atque in floribus legendis occupata,« priusquam Proserpina a Plutone, sicut alibi explicauimus, raperetur. Trinacrie autem nomine Arnobius Siciliam procul dubio intelligit. A Diodoro etenim Siculo, et  Seruio discimus , hanc insulam primum a sua figura Trinacriam, uel Trinacem, postea a Sicanis cultoribus Sicaniam, ac tandem a Siculis Siciliam fuisse nuncupatam. Addit autem Diodorus longa maiorum suorum traditione a Siciliotis accepta didicisse Cereri ac Proserpine dicatam olim fuisse hanc insulam. Plura uero hanc in rem retulit Cicero, quem facile adire poteris .

Que uero a gentilibus de Api, qui in Peloponeso Serapis nuncupabatur, et de Iside in Aegypto prodita sunt, et ab auctore nostro memorantur, iam a nobis satis explicata fuere, nec iis repetendis aliorum otio abutendum .

Palam quoque fecimus Arnobium ex Clemente Alexandrino ea decerpsisse, que de Martis patria et uinculis narrat. Ibi uero expendimus utrum ille erroris ab Herueto iure uel iniuria postuletur. Nullus quoque dubitandi locus uidetur, quin adhuc Arnobius ex eodem Clemente ea deliberauit, que de canibus et asinis eidem Marti immolatis adiecit .

Quam uiles autem et diuina maiestate indignas diis suis formas ethnici attribuerint, his ille, que ad eos ipsos facit, uerbis declarat : »uos deos parum est formarum quod amplectimini mensione, filo et atterminatis humano, et quod indignius multo est, terrenorum corporum circumcesura finitis,« hoc est, deos uestros formarum mensione, seu dimensione uel mensura, et filo, siue textura et lineamentis humanis, ac corporum terrenorum circumcesura, seu extremitate terminatis et circumscribitis. Priori autem uerbo usus est Cicero , et duo posteriora desumpta ex Lucretio uidentur. uariis quippe ea adhibet in locis, unde hec proferemus:

Sunt igitur iam formarum uestigia ceca,
Que uulgo uolitant subtili predita filo. 
Alibi uero:

    Specie confusa uidentur
Quam minimum filum.
. . . . . . . . . . . . . .
Perparuum quoddam interdum mutare uidentur
Alterutram in partem filum. 
Alio autem in libro nomen circumcesura sic adhibet:

Extima membrorum circumcesura tamen se
Incolumem prestat. 
Rursus uero:

Extima membrorum circumcesura cercet. 
Atqui nec tales esse deos, nec corporea forma, aut humana figura et specie constare posse pluribus rationum firmamentis Arnobius demonstrat. Excerpta autem sunt ea fere omnia, que ille suum accommodauit  in modum ex primo Ciceronis de Natura deorum libro, ubi Cotta Academicus uelleium Epicureum refellit . Sed hec ex mox dicendis euidentius cuilibet, uti credimus, patebunt.

Breui itaque corporeorum membrorum enumeratione perspicuum primo Arnobius facit deos neque iis, neque ulla cuiuslibet corporis figura componi. Sed hanc recensionem stylo suo inflato et turgido prosequitur, ac insolitis quibusdam utitur uerbis, que idcirco nec omnibus obuia claraque omnino sunt, nec sine explicatione aliqua debent pretermitti. Docet autem deos preter caput, aures, pedes, aliasque omnibus notissimas corporis partes, habere nequaquam  posse »suspensum imbricem narium, munctionibus mucculentis, et spiritali commeabilem tractui ,« id est, narium canalem, quo mucus humoresque ex capite defluunt, ac spiritus ducitur.

Preterea: »Dentes trini generis, atque in officia trina compositos« , id est, primos acutos, qui cibum secant; maxillares, latos, qui eum molunt, et caninos, quorum media est inter utrosque natura. uidesis Aristotelem, Plinium, et Isidorum. At Cicero duo tantum dentium genera, aduersus nimirum acutos, et intimos, seu genuinos agnoscere uidetur .

Addit Auctor noster: »Omentorum membranulas, et gurguliones.«  Omentum uero Grecis , membrana est tenuis ac pinguis, que intestinorum amfractus inuoluit tegitque inferiores uentris partes. Unde Plinius: »uentriculus,« inquit, »atque intestina pingui ac tenui omento integuntur, preterquam oua gignentibus.« Plinio subscribit Isidorus. Iuuenalis autem alicubi omentorum in sacris usum sic cecinit:

   Albaque porci
Omenta.
Et Persius:

Tot tibi cum in flamma iunicum omenta liquescant.
 Denique dii a gentilibus conficti, habere debebant gurguliones, ait Arnobius. Gurgulio autem ab Isidoro sic describitur: »A gutture nomen trahit, cuius meatus ad os et nares pertendit, habens uiam, qua uox ad linguam transmittitur; ut possit uerba collidere; unde et garrire dicimus.« 

Atqui si dii, ait Arnobius, corpora habeant, debent quoque habere has aliasque fedissimas corporum partes. Sed nichil dictu magis absurdum. Si uero iis membris carent, illorum corpora, tamquam utres inflata erunt, sed inania omnino ac uacua. Breuius ac dilucidius, quamuis paulo aliter Cotta apud Ciceronem  aduersus uilleium Epicureum sic argumentabatur: »Habebit igitur linguam deus et non loquetur; dentes, palatum, fauces ad nullum usum: queque procreationis causa natura corpori affinxit, ea frustra habebit deus: nec externa magis quam interiora, cor, pulmones, iecur, ceteraque detracta utilitate, quid habent uenustatis? quando quidem hec esse in deo propter pulchritudinem uultis.« 

Secundum Arnobii momentum comprehenditur hoc dilemmate: Si sint alique horumce deorum species, forme, ac figure, uel eedem sunt, et sibi inuicem similes, uel plures, ac dissimiles. At si una eademque sit deorum omnium figura et facies, ii certe se ipsos non cognoscunt, nec secernunt. Si plures ac  diuerse: »Ergo,« arguit Arnobius, »dicendum est quosdam capitones, silunculos, frontones, labeones: in his alios mentones, neuios, atque nasicos: hos displosis naribus, illos resimis; nonnullos turgentibus malis, aut buccarum cumulatione saccibucces, nanos, longos, medios, macilentos, pingues, crassos; hos capillorum intorsionibus crispulos, caluitios alios, et glabriatibus rasos.«  Quis autem dubitabit hec decerpta fuisse a Cicerone, si hec Arnobius umquam legerit illius uerba: »Redeo ad deos. Ecquos, si non tam strabones, ac petulos esse arbitramur? Ecquos neuum habere? Ecquos silos, flaccos, frontones, capitones, que sunt in nobis? An omnia emendata in illis? Detur id uobis. Num  etiam est una omnium facies? Nam si plures; aliam esse alia pulcriorem necesse est . . . . Si enim nichil inter deum et deum differt, nulla est apud deos cognitio, nulla perceptio.« 

Labeones autem, de quibus Plinius , et alii, ab immodicis labiis appellati sunt. uide autem utrum silunculi et neuii, ii sint, quos Cicero silos, et neuum habere dixit. ueremur tamen ne corrupta sint in Arnobii textu hec uocabula. Nam in regio codice cilunculos et neuimos legimus. Nec minus deprauata uox saccibucces. In eodem enim codice regio manuscripto scriptum est sacriuoces alii acriuoces, scribendum suspicantur. Sed sine emendatioris alicuius manuscripti  codicis ope que uera sit lectio quis certo definire poterit?

Urget Arnobius negari ab ethnicis non posse quales descripsimus, tales a suis effingi deos. Nam id eorum et »produnt,« uti ille loquitur , »atque indicant officine. Siquidem cum facitis atque informatis deos, hos crinitos effingitis, alios leues, senes, iuuenes, pueros, aquilos, cesios, rauos, seminudos, intectos, aut ne frigus incommodet, fluidarum uestium superiectione perfusos.« Et hec quoque ex eodem Ciceronis libro hausta sunt. Post citata enim a nobis eius uerba, institutum sermonem sic prosequitur: »Nobis fortasse si occurrit, ut dicis, Iouem, Iunonem, Mineruam, Neptunum, uulcanum, Apollinem, reliquos deos ea facie nouimus,  qua pictores fictoresque uoluerunt; neque solum facie, sed etiam ornatu, atque uestitu . . . . Isto enim modo dicere licebit Iouem semper barbatum, Apollinem semper imberbem, cesios oculos Minerue, ceruleos esse Neptuni.«  Nonne autem inde satis aperte conficitur quas gentilium officinas Arnobius uocat, has ipsas esse istorum, ut ait Cicero, pictorum ac fictorum, qui deorum imagines, statuas et simulacra, quomodo uterque descripsit, fingere solebant? Recte ergo inde ambo concludunt nichil Deo magis indignum ac contumeliosum posse umquam excogitari.

Sed pressius adhuc cum ethnicis agit Arnobius , et summe ait esse stultitie  ab ethnicis irrideri enigmata Aegyptiorum, qui animalia uilissima, numero deorum adscripta, solemnibus cerimoniis et ritibus honorabant. Ipsosmet siquidem ethnicos non pudebat hominum, adiectis quibusdam animalium insignibus, tamquam deorum suorum ueras effigies colere ac uenerari. At hec rursus delibata sunt ex eodem Cicerone , qui ea clarius huncque in modum explicat: »Quid igitur censes? Apim illum, sanctum Aegyptiorum bouem, nonne deum uideri Aegyptiis? Tam Hercle! quam tibi illam nostram sospitam, scilicet Iunonem, quam tu numquam ne in sommis quidem uides, nisi cum pelle caprina, cum hasta, cum scutulo, cum calceolis  repandis,« siue sursum recuruis. Quis uero non fatebitur ab utroque euidentissime demonstrari non minorem esse dementiam Romanorum aliorumque gentilium, qui deos humana facie, et cum animalis cuiusdam insignibus representatos colebant, quam Aegyptiorum, qui animalia ipsa, tamquam deos uenerabantur.

uerum Arnobius insaniam illam alio adhuc ariete concutit, et euertit . Si aselluli, inquit, canes et porci aliquid, ad discendas artes, humani ingenii haberent, atque ad nos honorandos, statuas imaginesque sibi similes fabricarent, nonne indigne prorsus nec sine stomacho pateremur bestiarum formâ nos exhiberi? Nonne ipsimet ethnici indignarentur Romulum asinina figura  representari, Numam canina, et porcina Catonem, siue Ciceronem, aut alium quemlibet? Iam autem uidimus Clementem Alexandrinum in Stromatum libris eodem contra gentiles usum esse argumento, atque eamdem in rem ab illo, quemadmodum ab Eusebio, et Theodoreto, citari Xenophanis carmina .

At dii, uti assumit Arnobius, indignius ferre deberent se ab hominibus humana, quam homines se a bestiis belluina facie depingi. Longe maior enim est deorum ab hominibus, quam hominum a belluis discrepantia. Ecquid uero, inquit Arnobius, »in homine pulchrum? quid, queso, admirabile, uel decorum, nisi quod et clurino cum pecore,« ita ms. codex et ultima  editio, »Nescio quis auctor uoluit esse commune.«  Apud Plautum quidem legimus clusirum pecus: sed putat uossius ab illo scriptum fuisse clurinum pecus, eoque nomine simias significari . At certe hoc sensu ab Arnobio nostro accipi uidetur, atque his uerbis: Nescio quis auctor, Eunium laudari. Dum enim hec scribebat, in mente procul dubio habuit hunc Ciceronis locum : »Ipsa uero, quum nichil ad rem pertinet, que uos maxime delectat similitudo? Quid? canis nonne similis lupo?« Atque ut Ennius:

Simia quam similis turpissima bestia nobis.
 Maior ergo diis fit contumelia, cùm similes hominibus effinguntur, quam hominibus, cùm exhiberentur simie, aliisque bestiis similes.

Nec sinit Arnobius sibi ab ethnicis responderi alias quidem esse deorum , quam hominum formas et species, sed has honoris causa illis accommodari. Nam hic error priore longe peior est. Eo siquidem maiore probro gentiles deos suos afficiebant his formamentis diuinis, sicut ille loquitur, quo certius ea falsa, diisque suis magis dissimilia esse nouerant. Minus enim peccat ille, qui diis falsi aliquid, quod tamen uerum esse arbitratur, imprudens tribuit, quam alius, qui sciens uolensque falsa ipsis adscribit. Formamenta autem idem sonant  ac figure et forme, sicuti his liquet Lucretii, quem Scriptor noster sepe sequitur, uersibus:

   Omnia principiorum
Formamenta queunt in quouis esse nitore. 



ARTICULUS II. Quam commentitii sint dii, quos ethnici uariis artibus imbutos aut prefectos predicabant, ubi de Appolline uate, futura prenuntiante, Aesculapio medico, uulcano fabro, Tritonia seu Tritogenia et Arachne textrina, et Atalantea progenie, siue Calypso ceteris eloquentiore, de aliis, qui artibus aut scientiis preesse fingebantur, uti Portunus nauigationi, armentis et gregibus Pales, unde Palilia, Innuus siue Pan animalibus, Pythius ariolantibus, regum gazis locupletatus, et Tutelares tutele hominum prefecti.

Aliud contra falsam illorum, quos gentiles colebant,  diuinitatem argumentum inde petit Arnobius, quod ethnici eos artifices, atque artium et scientiarum presides proclamarent: »Deos« enim »nobis inducitis,« uerba illius sunt ethnicos compellantis, »alios fabros, alios medicos, alios lanarios, nautas, citharistas, auledos, uenatores, pastores, et quod supererat, rusticos.«  Neque hec ethnici, a scriptoribus suis sepe sepius decantata, negare poterant. Nam ut missos quam plures faciamus, hec Hesiodus in Theogonia cecinit. Deos uero rusticos ac pastores agnoscit ipse qui eos inuocat uirgilius .

Quid autem his absurdis opinionum commentis diuine nature magis oppositum? Numquid enim, ait Auctor noster, in celis sunt rura, que a diis colantur;  montes et sylue, ubi illi uenentur; infirmi, qui ab eis curentur; aliaue loca, ubi cetere artes ab ipsis exerceantur? Que maior insulsitas, et insolentia, quam serio dicere hunc deum aliqua imbui arte, quam alius ignorare debeat? Quid putidius, quum asserere uni dee laboranti, uel egrotanti opem, quam illa sibi ferre non poterat, ab alia posse ferri?

Frustra ergo, uti prosequitur Arnobius , ethnici opinabantur Latonium uatem, nimirum Apollinem Ioue, ut diximus, et Latona natum, alio deo, id est, Ioue ipso impletum ea ceteris diis, que nesciebant, prenuntiare. uetus enim peta olim canebat:


.


Citissime huc uenire; namque talia
Apollini pater loquenti suggerit.
uidesis ea de re Natalem Comitem .

Perperam quoque uenditabant Epidaurium, id est, Aesculapium, de quo nos iam haud semel disseruimus, aliorum morbis et uulneribus mederi . Quod uero subiicit Arnobius , uulcanum arma fabricasse, uel ut alibi, apud insulam Lemnum fabrilia opera exercuisse, hoc sumptum procul dubio fuit ex hisce Tullii uerbis: uulcanus tertius ex tertio Ioue et Iunone, qui Lemne fabrice dicitur prefuisse. Ab illo autem fabricata  Aenee arma iam supra uirgilii citatis carminibus ostendimus. Ille uero ipse uulcanus est, cuius in tutela ignem fuisse alibi Auctor noster asseuerat. At de eo nos in superiori Apparatus nostri tomo .

Que autem diis nebat, ac uestes trilices, id est, tribus liciis uersicoloribus confectas iis, sine onere imponebat, hec ab Arnobio nostro Tritonia uocatur . Pallas autem hec est, seu Minerua, que ideo Tritonia, siue Tritonis, uel Tritogenia nuncupata fuit, aut quia ex Iouis cerebro orta, aut, ut ait Lucanus, et post eum Seruius, a Tritone Africe palude,  iuxta quam nata dicitur . Ouidio autem si fidem habeas, telam illa texebat, puellasque eam texendi artem docuit. Audi, queso, illius carmina:

Pallade placata, lanam mollite, puelle:
   Discite iam plenas exonerare colos.
Illa etiam stantes radio percurrere telas
   Erudit, et rarum pectine densat opus.
Hanc cole, qui maculas lesis de uestibus aufers.
   Hanc cole uelleribus quisquis ahena paras. 
Preterea ille cecinit eiusdem Palladis cum Arachne de lanificio telaque texenda certamen, et quid ab utraque factum fuerit . Denique Iulius Firmicus, ubi de uariis  Mineruis: »Fuit alia,« inquit, »in Aegypto, Nili regis filia, textrine artis magistra.« . Sed id gentiles probare numquam potuerunt.

Denique Atlantea  progenies, que, sicuti ait Arnobius , eloquii primas tulisse perhibetur, nonne ipsa est Calypso Atlantis, uti Homero Tibulloque obseruatum , filia, apud quam naufragus Ulysses sex aut septem annis diuersatus, postea Iouis imperio, quemadmodum canit idem Homerus, ab ea discessit. De illa haud semel Ouidius, et alii . Numquid ergo Calypso ceteris  diis aut deabus eloquentior erat?

Quid ad hec ethnici? Deos, inquiebant, non opifices, aut artifices, sed artium scientiarumque magistros dicimus. Sed quam uana futilisque sit hec responsio ex iam dictis patet, quibus ostendimus quam asseueranter ethnici tractatas ab eis artes predicarent. Fac tamen deos ac deas prefuisse tantum artibus. Dic ergo quonam modo illas docere potuerint, nisi iis prius imbuti, ac primi fuerint artifices? Preterea cum nullus sit artibus apud superos locus, cur ethnici frustra deos quosdam hac uel illa tantum arte et scientia excellere garriebant? uerus enim Deus omnia sciat, nichilque penitus ignoret, omnino necesse est.

 Nec hilum uero hi promouebant, qui opinabantur artibus reuera preesse deos; ut eorum cura et administratione omnia nobis feliciter cedant. Arnobius siquidem id falsissimum esse conuincit . Quot etenim quantaque, inquit, homines naufragia faciunt, tametsi Portunus nauigationibus prefectus, teste uirgilio, dicatur? De illo siquidem hec ille canebat:

Et pater ipse manu magna Portunus euntem
Impulit. 
Ouidius uero:

Quem nos Portunum sua lingua Palemona dicet,
   Esto, precor, nostris equus uterque locis. 
Portunus quippe grece Palemon, atque etiam Melicerta  uocabatur, ac quemadmodum Seruius in citatum uirgilii carmen, et alibi animaduertit, Deus marinus, qui portubus preest. De illo autem, eius ede, et feriis, in ipsius honorem institutis, mentionem fecit uarro . Sed de his nos in sequenti de Lactantii libris dissertatione.

Neque etiam pestes et contagiones a pecoribus, ait Arnobius , auertebant Pales, Inuusque, quos Ethnici armentis et gregibus presidere arbitrabantur. Pales autem fingebatur pastorum, siue, ut ait Solinus, Pastoralis dea . Unde Ouidius, ubi de palilibus, seu festo in letam huiusce dee memoriam XI kalendas maias, ut notat Seruius, fieri solito hec decantauit:

    Et nos faciamus ad annum
Pastorum domine grandia liba Pali. 
uirgilius etiam de illa quoque canit:

Ipsa Pales agros, atque ipse reliquit Apollo. 
Rursus autem de animalibus dicturus, sic ab illa orditur:

Te quoque Magna Pales . . . . . . . canemus. 
Quos in uersus, ac precipue in posteriorem Seruius obseruat illam quoque pabulorum esse deam, quam alii uestam, alii Matrem deûm uocabant. uarro autem suum utrique Ouidio et uirgilio suffragium his uerbis alicubi tulisse legitur: »Palilia a Pale, quod  et ferie ei dee fiunt.« Festus uero illis hunc subscripsit in modum: »Pales dicebatur dea pastorum, cuius festa Palilia dicebantur, uel ut alii uolunt, dicta parilia, quoniam pro partu pecoris eidem sacra fiebant« .

Iam uero laudatus a nobis Seruius monitum quemlibet esse uoluit deam feminino genere Palem a uarrone, et ab aliis masculino appellari, ut hic Pales, inquit . Ab hac nichilominus dea Cesius, ab auctore nostro postea citatus, discernit: »Palem, sed non illam,« inquit , »feminam, quam uulgaritas accipit, sed masculini nescio quem generis ministrum Iouis ac uillicum.« uidesis Aulum Gellium,  Lilium Giraldum, Turnebum, et alios . Audisne quam bellus ille sit deus, et quam dignum deo eius officium?

Quid plura? Diuinitatis, inquit Arnobius, »scientiam  largitur ariolantibus Pythius,« nimirum Apollo, »et cur obliqua ac dubia, cur obscuritatis submersa caligine, dat sepius subministratque responsa.« . Et recte quidem, Chrysippus quippe totum, sicuti narrat Cicero , uolumen impleuerat Apollinis oraculis, partim falsis, partim casu ueris, partim flexiloquis et obscuris, interprete indigentibus; partim ambiguis, et que ad dialecticam erant referenda. Ipsa uero latinus Orator hoc quibusdam Cresi et Pyrrhi exemplis manifestissime demonstrat. At hi procul dubio sunt duo reges, de quibus, tacito nomine, hec Auctor noster postea scriptis tradidit: »Apollinem ditem factum, eos ipsos reges, quorum gazis fuerat locupletatus et donis, ambiguitate fefellisse  responsi.«  Similia plane Lucianus his uerbis dixerat : , , , , , , , , , , , . , . Apollo autem simulat quidem omnia scire sese, et iaculari, et cithara canere, et medicum esse, et uaticinari, et erectis uaticinandi tabernis, hic in Delphis, illic in Claro, et Didymis, decipit consulentes se, obliqua et in utramque partem questionis  proposite inclinantia respondendo, ne uidelicet erroris posset damnari: atque ita ex hoc questum facit et ditescit. Multi enim amentes sunt, seque ipsos exhibent prestigiis deludendos. Que quidem ille alibi, aliique confirmant .

uerum hic insurgentes ethnici respondebant. Si dii illi, aliique Tutelares officio munerique suo desint, id non in ipsos, sed in homines, qui illis non supplicabant, refundendum. Tutelarium autem, ut id dicamus, deorum nomine, illos Arnobius designat , quos uarro, teste Augustino , iis omnibus prefectos esse dixit, que ad tuendam uitam hominis ab eius conceptione ad ultimam usque senectutem  ac mortem pertinent. Sed de his paulo post plura . Arnobius uero breuiter ac perspicue ostendit, nichil hoc responso leuius et imbecillius. Quis enim nesciat gratuitam omnino, nec umquam mercenariam esse debere deorum in homines benignitatem ac magnificentiam. Et certe Deus uerus omnibus hominibus tam bonis quam malis tempora, uentos, pluuias, ac fruges equaliter subministrat. Deinde uero ethnici quodlibet sordidum ac uile ministerium, ingenuo homine indignum, ut iam ex dictis patet, atque adhuc fiet ex dicendis liquidius, hisce fictitiis Tutelaribus diis, aliisque singulis priuatim tribuebant. At paulo quidem equius existimare potuerunt Consum deum nostris preesse cogitationibus fidisque consiliis. Sec fictitius ille deus, quem huic  tantum operi intentum somniauerunt; non impedit, uti ait Arnobius, contrarios humanis consiliis exitus, ac repentinam illorum inopinatamque mutationem. De hoc porro deo quandoquidem in superiori egimus dissertatione , ad alios, si lubet, ueniamus.



ARTICULUS III. De aliis diis, singularibus aliis rebus simili modo prepositis, Lucina Iunone partubus, Unxia unctionibus, replicationi cingulorum Cinxia, seu uirginensi dea, ac uictui et potui uictua et Potua.

Alios adhuc deos aliarum priuatim rerum presides ethnici tam falso, quam absurde introduxerant. Quamobrem illos Arnobius iure merito obiurgat , quod Iunonem  Lucinam mulierum partubus prepositam fuisse affirmare non dubitarent. Ipsa enimuero ab parturientibus innumeris mulieribus inuocata, suppetias numquam tulit. Quam autem equa iustaque sit hec obiurgatio, disces ex Tullio, qui superstitiosam illam credulitatem hisce uerbis irridet: »Ut apud Grecos Dianam eamque Luciferam; sic apud nostros Iunonem Lucinam in pariendo inuocant: que eadem Diana omniuaga dicitur . . . . . adhibetur autem ad partus, quod ii maturescant, aut septem nonnumquam, aut plerumque nouem lune cursibus . . . . . Concinneque ut multa Timeus, qui cum in historia dixisset qua nocte natus Alexander esset, eadem Diane Ephesie templum deflagrauisse, adiunxit minime id esse mirandum, quod Diana cum in parti Olympiadis  adesse uoluisset, abfuisset domo.« .

Non immerito igitur Augustinus eodem argumento gentiles sepe insectatur. Alicubi enim sic eos, non sine irrisione, corripit: »Quid opus erat, inquit, parturientibus inuocare Lucinam, cum si adesset felicitas, non solum bene parerent, sed etiam bonos?«  Alibi uero, ne omnia illius dicta recenseamus: »Nec Lucinam,« ait ille , »mulieres Iudee inuocauerunt, quando earum partus, ut miris modis multiplicarentur, et gens illa incredibiliter cresceret, ab Aegyptiorum persequentium, et infantes omnes necare  uolentium, manibus ipse Deus liberauit, ipse seruauit.« Alios adhuc ridicule illius dee testes si quis postulet, adeat Macrobium, Horatium, Terentium, Plautum, qui sepius illius meminit, et alios complures, quos hic appellare superuacuum foret .

Pergit Arnobius, et »Unctionibus,« inquit , »superest Unxia, cingulorum Cinxia replicationi.« Sed ut id intelligatur, obseruandum est uetustum fuisse gentilium morem, quo antequam noua nupta domum mariti adduceretur, postes illius ornabant laneis uittis, uel adipe suillo, ut ait Plinius, uel oleo, aut unguine lupino, ut notat Seruius, ungebant et oblinibant . Quo de more uidesis Donatum, Isidorum, Gyraldum, et plura apud Brissonium, qui Arnobii nostri sententiam confirmat his Martialis Felicis uerbis, quibus Philologiam cum Iunone loquentem sic inducit: »Cum nichil contagionis corporee sexu intemerata pertulerim, Iterducam, Domiducam, Unxiam, Cinxiamque mortales puelle debent in nuptias conuocare; ut earum et itinera protegas, et in optatas domos ducas, et cum postes ungent, faustum omen affigas.« .

Cinxiam autem cingulorum replicationi preesse  arbitrabantur, atque idcirco eam inuocabant, cum sponsus, ut Festus scribit , noue nupte cingulum herculaneo nodo uinctum solueret. Hanc sane ob causam Theocritus cecinit :

.


Ibi enim Lucinam inuocant Lysizonam.
At quamuis Festus, a nobis proxime citatus, asserat Cinxie esse Iunonis nomen; ab Augustino nichilominus uirginensis dea nuncupatur . Ubi quippe de singulorum deorum officiis disserit, hec habet: »Et certe si adest uirginensis dea; ut  uirgini zona soluatur.« Sed quis nescit plura illius aliarumque dearum ac deorum fuisse nomina. Et certe ex Ciceronis uerbis, paulo ante allatis, discimus eam, que apud Latinos Iuno Lucina dicebatur, hanc apud Grecos, Dianam Luciferam appellari. Lege adhuc, si uelis, Giraldum et Brissonium iam laudatos, uossium, atque alios .

Ad hec uero: »uicta et Potua sanctissime,« ait Arnobius, »uictui, potuique procurant.«  Enodatius autem Donatus in suis ad Terentium obseruationibus: »Legitur apud uarronem, initiari pueros Edulie, et Potice, et Cube, diuis edendi, et potandi, et cubandi, ubi primum a  lacte et a cunis transierunt. Quod uirgilius: Nec deus hunc mensa, dea nec dignata cubili est. Hoc adnotauit Probus.«  Augustinus uero eas uocat Potinam, que potionem; et Educam, que escam prebeat . At utramque ridiculam hanc diuinitatem ideo explodit; quia Isrelite in Aegypto, sine Educa, et Potina escam, potumque sumpserunt. Postea uero. »Si duas quisquam nutrices, inquit, adhiberet infanti, quarum una nichil nisi escam, altera nichil nisi potum daret, sicut isti ad hoc duas adhibuerunt deas, Educam et Potinam, nempe desipere, et aliquid mimo simile in sua domo agere uideretur.«  He autem ipse procul dubio sunt, que ab Arnobio nostro, si  tamen nullus in eius textu subsit haud insolitus librarii error, uicta et Potua nuncupantur. At ille non minori, quam Augustinus, despectu et ludibrio eas, et iure quidem merito proscribit ac reiicit.



ARTICULUS Iu. De commentitiis aliis diis, qui non minus absurde aliis rebus preficiebantur, uti Bellona bellis, Discordia et Furie dissidiis, Mars preliis, Mercurius ceromis, pugillatibus, et luctationibus; hostibus pellendis Pellonia, quam Romanis non fauisse probant prelia ad Furculas Caudinas, et ad Lacum Trasymenum, ac Cannenses clades; nec dici posse deos sinistris partibus preesse, et dextris aduersari: item de Pauso bellis opposito, de Prestana et Panda, seu Pantica, et Tito Tatio, in Capitolium introducto.

Gradum ad alia si faciamus, quo certe ulterius progrediemur, eo sane peiora ac longe deteriora deprehendemus.  Gentiles enim non puduit in deorum suorum numerum illos referre, quos, sicuti Arnobius noster perhibet , truci ac crudeli natura malis hominum et gaudere et preponi finxerant. Que quidem tam absurda esse existimauit, ut Bellona, Discordia, Furiis, ac leuis numinibus pretermissis, statim uenerit ad Martem, bellis preliisque prefectum, et in iis, uti stulte arbitrabantur, dominantem. Bellonam autem omittit, quia si Mars bellorum deus esse non possit, ut mox uidebimus, multo minus femina tante crudelitati, tantisque sceleribus, que prelia secum uehunt, preesse poterat . Rome tamen uersus portam Carmentalem templum huic bellice dee, sicuti Augustinus aliique annotarunt, ab Appio  edificatum fuerat, ac pridie nonas Iulii consecratum . Ouidius autem hec stricta oratione ita decantauit:

Hac sacrata die Tusco Bellona duello
   Dicitur, et Latio prospera semper adest.
Appius est auctor, Pyrrho qui pace negata,
   Multum animo uidit; lumine captus erat.
Prospicit a templo summum breuis area Circum
   Est ibi non parue parua columna note.
Hinc solet hasta manu, belli prenuncia mitti,
   In regem et gentes cum placet arma capi. 
Huius autem templi, et senatus in eo habiti frequens apud Liuium aliosque, ac presertim petas Lucanum, Horatium, Tibullumque mentio. Plura uero Giraldus,  quem si uacat, consule .

At uirgilius eiusdem Bellone, Discordie, Furiarum et Martis, de quibus auctor noster loquitur, uno eodemque in loco sic meminit:

   Seuit medio in certamine Mauors,
Celatus ferro, tristesque ex ethere Dire,
Et scissa gaudeus uadit Discordia palla:
Quam cum sanguineo sequitur Bellona flagello. 
De Discordia rursus idem uirgilius, Lucanus, Augustinus, et alii .

 Cicero autem docet ex dearum albo delendas esse Furias, quas Greci Eumenides seu Erynnes uocabant: »Sin Hecate,« inquit, »dea est, cur non Eumenides? Que si dee sunt, quarum et Athenis fanum est, et apud nos, ut ego interpretor, cuius Furine, Furie dee sunt, speculatrices, credo, et uindices facinorum et scelerum.«  Quem in locum Legesis Lescalopierii obseruationes. uide etiam, si uelis, Lilium Giraldum, Natalem Comitem, a quibus plures scriptores citatos uidebis .

Preliis porro Martem ab ethnicis prepositum fuisse, ita notum est, ut probatione non indigeat.  Quapropter hoc tantum ab Ouidio decantatum proferemus:

Mars Latio uenerandus erat, quia presidet armis,
   Arma fere genti remque deusque dabunt.
Recte igitur Augustinus illud iisdem gentilibus sic probro uitioque uertit: »Quia nec Marti aliquod elementum, uel partem mundi inuenire potuerunt, ubi ageret opera qualiacumque nature, deum belli esse dixerunt, quod opus est hominum, et optabile eis non est. Si ergo pacem perpetuam Felicitas daret, Mars quid ageret, non haberet.«  Quis ergo moleste non ferat talem deum tam inhumanum, tam crudelem, ac multo magis Discordiam et Furias ab Ethnicis deas fingi, inuocari,  honorari?

Sed agedum, ac si tibi graue adhuc non sit, animum, queso, nobiscum aduerte, quam dire adhuc crudelisque nature ille fuerit gentilium deus, de quo Arnobius: »Curat,« inquit , »Mercurius ceromas, pugillatibus et luctationibus preest,« quibus athlete sese mutuo conficiebant. Ea tamen erat huius dei imbecillitas; ut impedire nequiuerit, quin altera pugnantium luctantiumque pars uinceretur ab altera, aut aliquid pateretur detrimenti. Siccine ergo huiusmodi deos fingere licuit?

At, inquiet aliquis, quid ea uox, ceromas, significat? Duplex est illius significatio. Ceroma enim est unguentum, oleo, subactaque cera, et luto confectum,  quo athlete et alii ungebantur. Olim autem quam commune uulgatumque fuerit, disces hoc solo Iuuenalis carmine, nisi aliud quoddam simile, pretiosum notare uoluerit:

   Femineum ceroma,
Quis nescit?
Illius adhuc mentionem faciunt Martialis, et sepius Plinius. 

Alio quoque sensu ceroma locum significat, ubi iidem athlete ungebantur. Ab eodem etenim Plinio scriptum inuenies: »Palestras athletarum imaginibus, et ceromata sua exornant.« A Seneca uero:  »In ceromate . . . . . spectator puerorum rixantium sedet.«  Ceroma autem hoc secundo sensu ab Arnobio accipi uidetur. Scribit enim persuasum, sed frustra, ethnicis fuisse ceromas, seu potius ceromata a Mercurio curari. Quod autem adiecit hunc pugillatibus quoque preesse, et luctationibus, id probari potest his Prudentii carminibus:

Tum mastigophoris, oleoque et gymnadis arte
Unctis pugilibus, miles pugnabat Etruscus,
Nec petaso insignis poterat, Lacedemone capta,
Mercurius seruare suas de clade palestras. 
Pellendorum porro hostium dea potens, uti postea narrat Arnobius , Pellonia putabatur. Quamobrem Augustinus: Si dea, inquiebat,  reuera sit Felicitas: »Cur esset inuocanda propter fessos diua Fessonia, propter hostes depellendos diua Pellonia?«  uerum Arnobius alio argumento falsam illius diuinitatem detrudit. Nam utraque, ait ille, hostium inter se pugnantium pars huius dee sue presidio sese inuicem pellere debuisset.

Nec Romani respondere poterant suam esse, et non aliorum, hanc deam . Etenim dici non potest iis deas fuisse, atque hanc nominatim ita peculiares; ut aliarum quarumdam gentium non fuerint. Deinde uero hec bona dea non modo Romanorum hostes sepe sepius non depulit, sed equo etiam passa est animo illos maximis cladibus affligi ac profligari. Ubinam enim Pellonia illa  dea erat, ait Arnobius , »quando ad Furculas Caudinas decus publicum subiugatum est?« Furcule uero seu Furce, aut Fauces Caudine a Caudo, uel Caudio, Samnitum in Italia prope Beneuentum oppido nuncupate, insigni Romanorum clade celebrantur. Ibi quippe illorum copie, T. ueturio Caluino, et Sp. Posthumio consulibus et ducibus, undique ab hostibus obsesse, ad eas angustias redacte sunt, ut positis armis, sub illorum, uti Liuius uberius narrauit , iugum misse sint. Quapropter Augustinus hoc eodem exemplo et argumento ethnicos, quemadmodum Arnobius, refellit: »Ubi erant dii,« inquit, »quando in Caudinas Furculas a Samnitibus obsessi, ambo cum exercitu  consules fedus cum eis facere coacti sunt; ita ut equitibus Romanis sexcentis obsidibus datis, ceteri amissis armis, aliisque spoliati, priuatique tegminibus, sub iugum hostium cum uestimentis singulis mitterentur?« 

Nec ea sola fuit, non impediente Pellonia, Romanorum strages. uerum: Apud Thrasimeni quoque lacum, pergit auctor noster , sanguinei cucurrere torrentes. In agro autem Perusino situs est hic lacus, ubi Flaminio consule et duce, Romanus exercitus ab Annibale fusus deletusque fuit. Historiam narrat Liuius, ac postea, hunc ille loquitur in modum: »Hec est nobilis ad Thrasymenum pugna, atque inter paucas memorata Romanorum clades.  Quindecim millia Romanorum in acie cesa sunt, decem millia sparsa, fuga per omnem Etruriam, diuersis itineribus Romam petiere.« Sed de hac clade legere poteris Polybium, ualerium Maximum, Ouidium, et alios a nobis in dissertatione superiori citatos. 

Addit denique Arnobius Pelloniam non adfuisse: »Cum Diomedis campi romanis cadaueribus aggerati sunt.«  De Cannensi pugna et clade haud dubie loquitur, quam Liuius scribit ab Marcio illustri uate his ferme uerbis predictam: »Amnem Troiugenas Cannam, Romane,  fuge; ne te alienigene cogant in campo Diomedis conserere manus. Sed neque tu credas mihi, donec compleueris sanguine campum, multaque millia occisa tua deferat amnis in Pontum magnum ex terra frugifera, piscibus, atque auibus, ferisque, que incolunt terras, iis fiat esca caro tua. Nam mihi ita Iupiter fatus est.«  Quibus ille adiecit: »Et Diomedis Argiui campos, et Cannam flumen, qui militauerant in iis locis, iuxta atque ipsam cladem agnoscebant.«  Sed hec ille cum ibi, tum alibi fusius prosequitur, quemadmodum Polybius, Florus, Augustinus, et alii. Diomedis porro campi dicti sunt, quia post uulneratam uenerem ille, patria relicta, Apuliam, Seruio aliisque bene multis testibus, incoluisse perhibetur.  

Quid ad hec ethnici? Respondebant deos sinistrarum partium esse presides, et dexterarum inimicos. Neque dixeris hanc ab Auctore nostro, quam facilius refutaret, gratis fictam responsionem. Litteris enim mandatum a uarrone legimus: »Que sinistra sunt, bona auspicia existimantur. A quo dicuntur comitia, aliudue quid sit, dici aue sinistra; que nunc est; id a greco est, quod hi sinistram uocant .« Seruius uero: »Sinistrum,« inquit, »prosperum; quia celeste est. Sinistrum autem a sinendo, quantum ad auguria pertinet; quod nos agere sinat. Unde alibi:  Si quem numina leua sinant. Sinistras autem septemtrionales esse augurum disciplina consentit; et ideo ex ipsa parte significantiora fulmina, quoniam altiora, et uiciniora domicilio Iouis.« 

At quo certius grauiusque gentiles hec asserebant, eo ualidius ab Arnobio nostro refelluntur. Mundus enimuero totus, uti ille arguit, cum teres rotundusque sit, nullam neque dexteram, neque sinistram partem habet. Nostri autem tantum respectu, et positione, ac dumtaxat dum quiescimus, pars leua aut dextera dicitur. Nam utraque pars quolibet mutatur corporis nostri motu. Ad hec uero, quid sinistre et dextere partes meruerunt; ut he sine ullis diis presidibus  essent, qui sinistris fausti ac felices semper adesse ferebantur? Nihil certe absurdius excogitari poterat.

Ceterum memoratis bellorum diis contrarius erat Pausus, quem Arnobius Bellone imprimis opponere uidetur, ubi de ethnicis dixit: »Pausos reuerentur atque Bellonas.«  Pausum enimuero a pausa sic cognominatum uossius existimat , atque adeo pause, quietis et pacis fuisse deum, atque uti Turnebus animaduertit, bellorum et Bellone aduersarium . Utrum autem is fuerit Ianus, cuius templum belli tempore claudebatur, aliorum esto iudicium. Sed cuinam, obsecro, sane mentis homini hec sibi inuicem opposita numina risum, aut stomachum  non mouebunt?

Non magis profecto probari poterat Prestane Pandeque diuinitas, quas Arnobius suo ad ipsosmet ethnicos conuerso sermone sic explodit: »Prestana est, ut perhibetis, dicta, quod Quirinus, siue Romulus, in iaculi emissione cunctorum prestiterit uiribus: et quod Tito Tatio, Capitolinum ut capiat collem, uiam pandere atque aperire permissa est, dea Panda est appellata, uel Pantica.«  Opinati sunt quidam Pande dee mentionem fieri citatis ab A. Gellio duobus uarronis carminibus, que in eius editione fede corrupta, uarii scriptores pro ingenii acumine emendare conati sunt . Turnebus autem et alii suspicantur hanc esse, que in uetere lexico ,  id est, pacis dea, atque ab urbium portis, pacis tempore pandendis et aperiendis ei nomen Pande impositum . At certe Arnobius non loquitur de pacis dea, nec de Cerere, in cuius templo iis, qui in illud, ut ex citato uarrone obseruat Nonius, tamquam azylum confugerant, panis dabatur . De dea siquidem bellica potius disputare uidetur, utpote que quia ad capiendum Capitolinum collem T. Tatio uiam pandisse ferebatur, idcirco Pande nomen sortita est.

At fatetur uossius suam non rediisse in memoriam unde Arnobius hanc etymologiam acceperit. uerum si huius etymologie auctor ei defuit, non  deficit haud plane infirma ratio. Scriptis quippe a Liuio, Dionysio Halicarnasseo, ualerio Maximo, Propertio, Ouidio et aliis traditum est quomodo Tatius, cum Sabinis in Capitolinum, ut ait Arnobius, collem a Tarpeii filia uirgine introductus fuerit . Dionysius uero Halicarnasseus his adiecit uirginem illam ibi sepulcri honore donatam, ubi ceciderat, redditasque illi quotannis a Romanis inferias. Nonne ergo uero satis simile est eam idcirco Pande seu Pantice nomine dearum adscriptam fuisse numero? Nonne etiam eadem ratione Prestana in dearum cetum aggregata est, cuius ope Romulum in iaculi emissione ceteris prestitisse  perperam putabant. Ab Augustino enim, postea citando, discimus illum fuisse gentilium morem, ut deos suos illius, quo fungi aut functos esse opinabantur, officii nomine appellarent.

Quidquid porro sit de Pande uel Pantice et Prestane etymologia, fictitiam utriusque diuinitatem Arnobius inde funditus euertit, quod neutra ante Tarpeium et Romulum dea fuerit. Nam sicuti ille loquitur: »Nisi Romulus tenuisset teli traiectione palatium, nique Tarpeiam rupem rex Sabinus potuisset accipere, nulla esset Pantica, nulla Prestana esset . Quis autem, nisi plane desipiat, ueros deos esse dixerit, qui olim non fuerant dii, nec ab aliis quam hominibus casu aliquo facti sunt? Sed ab his, quos dementes ethnici ob armorum bellorumque  terrorem, uel quietis pacisque bonum, ad alios, quos ob uilissima ministeria, deos finxerunt, cum auctore nostro transeamus.



ARTICULUS u. Quomodo Arnobius argumentum suum prosequatur, et demonstret perperam fingi ab ethnicis deum Lateranum presidere crudis laterculis, Genium foco, aliisque locis, Aium Locutium Romane custodie, Faunos et Fatuas futuris rebus predicendis, Putam arborum putationibus, rebus petendis Petam, Nemestrinum nemoribus, rebus patefactis uel patefaciendis, Patellanam et Patellum, Nodutim fructuum nodis, terendis frugibus Terensem, Saturnum sationi, Floram floribus, montibus Montinum, uibiliam erroribus uiarum, Limentinum liminibus, eorum custodie Limam, obliquitatibus Limos, Lucrios lucrorum consecutionibus, et opulentie deam Pecuniam.

Si commentitie deorum prefecture falsam eorum  diuinitatem euidenter demonstrant, ille procul dubio, quibus ethnici ipsos uilissimis abiectissimisque rebus preesse passim ubique predicabant, adhuc efficacius et manifestius eamdem falsitatem ostendunt. Quid enim insulsius et absurdius, quam Lateranum quemdam uenditare focorum genium et deum? Eo tamen nomine hunc propterea uocari ethnicis placuit; »quod ex laterculis crudis,« ut ait Arnobius, »ab hominibus caminorum istud exedificatur genus« . At Plinius putabat a nemine ignorari illini quidem crates parietum, et lateribus crudis exstrui.

Nulli uero mirum esse debet, si ethnici genium  aliquem focis preesse crederent. Nam genium dicebant antiqui, quemadmodum loquitur Seruius , naturalem deum uniuscuiusque loci, uel rei, aut hominis. Alibi etiam testificatur nullum apud gentiles sine genio fuisse locum. Testes alios si uelis, confestim habebis uirgilium, Dionysium Halicarnasseum, Tertullianum, et Prudentium, qui plura de geniis ubique presidentibus, atque de iis maxime, quos Arnobius alibi ciuitatum genios, et ab iisdem gentilibus adorari solitos memorat . Hec autem sunt Prudentii carmina:

 Quamquam cur genium Rome mihi fingitis unum,
Cum portis, domibus, thermis, stabulis soleatis
Assignare suos genios, perque omnia membra;
Urbis perque locos geniorum millia multa
Fingere, ne propria uacet angulus ullus ab umbra.
Ibi autem ille ea refellit, que Symmachus de diis urbium custodibus garriebat, quemadmodum Cyrillus Alexandrinus alia huiusmodi commenta, que de iisdem Iulianus Apostata dixerat plane confutauit . Palam autem Arnobius facit quam diuino numini contumeliosum sit predicare deum focis et coquinis prepositum, per eas cursitantem, ac curantem ut cibi et pulmenta bene coquantur ac condiantur. Quin etiam fatui procul dubio et plane deliri hominis  est deum comminisci presidem focorum et caminorum, non tamen omnium, sed eorum tantum, qui uno certo modo, lateribus crudis, nec aliter erant fabricati.

In prefatorum fortasse geniorum, aut deorum, pro Romane urbis custodia uigilantium, gregem reiiciendi sunt Aii Locutii, quos adhuc ethnici, uti eis exprobrat Arnobius , adorare consueuerant. Greci siquidem latinique Scriptores Plutarchus, Dionysius Halicarnasseus, Cicero, Liuius, A. Gellius, et alii posteris tradiderunt auditam olim neglectamque uocem monentis, ut prouideretur ne a Gallis Roma caperetur, ac post depulsos uictosque hostes in huius rei memoriam templum aramque in noua uia Aio Locutio exedificata fuisse  . Sed eam superstitionem non minus lepide Cicero, quam Arnobius irridet. Sic autem Orator illam exagitat: »Audita uox est monentis; ut prouideretur, ne a Gallis Roma caperetur. Ex eo Aio Loquenti aram in noua uia consecratam. Quid ergo? Aius iste Loquens, quando eum nemo norat, aiebat, et loquebatur, et ex eo nomen inuenit; postea quam et sedem, et aram, et nomen inuenit, obmutuit« .

 Nec prorsus immerito Arnobius fictitiis diis, qui futura predicere credebantur, coniungit Faunos et Fatuas, quos gentiles similiter tamquam deos uenerabantur. Nam Dionysius Halicarnasseus in dubium uocat, an uox illa, quam diuinitus emissam ferebant, herois cuiusdam an Fauni fuerit. uarro autem, et Seruius Fauno nomen datum putant a fando, uel quia, ut Caius Bassus apud Lactantium, atque alii autumabant, Fatuam nominatam, que mulieribus, sicut Faunus uiris, fata canere perhibebantur. Et uirgilius quidem Fauni responsa laudauit. At Cicero, quamuis dixerit Fauni uoces sepe in preliis et rebus turbidis auditas, ubi tamen Cottam Balbo respondentem introduxit, eam Fauni uocem a se umquam auditam inficiatus est . uidesis Isidorum lib. uIII. Origin. cap. II. Natalem Comitem, lib. u Mytholog. cap. 9; Lilium Giraldum, Histor. deor. Syntag. 15, pag. 427; uossium, lib. I de Origin. et Progr. idolol., cap. 12; Huetium, Demonstr. Euang. propos. 4, cap. 9 § 4, pag. 136, et seqq.; Alexandr. ab Alex. et Tiraquelli notas, lib. uI Genial. dier., cap. 8, pag. 648.

Alius preterea fuit, deorum grex et cetus, quos ethnici aliis rebus prefici falso arbitrabantur. Nec  minimam quidem Arnobius , sed maiorem Augustinus illorum turbam congregarunt, quorum nomina et officia nichil nisi diuina natura plane indignum prodere poterant. Ab Arnobio autem memoratur Puta arborum putationibus , sicuti Peta rebus petendis, Nemestrinus nemoribus, Patellana patefactis frugum haud dubie folliculis, ac patefaciendis Patella; Nodutis nodis fructuum ac ipsismet frugibus terendis Terensis; Saturnus sationi, et montibus Montinus presidentes. Ridebis procul dubio hanc deorum siue dearum cateruam, quam culture agrorum, terre frugibus, et montibus preesse ceci prorsus gentiles existimabant.

uerum Augustinus quosdam ex his aliosque longe  plures, quam Arnobius eisdem officiis prefectos enumerat. Ea autem ipsa sunt illius uerba cum Arnobianis conferenda: »Nec agrorum munus uni alicui deo committendum arbitrati sunt: sed rura dee Rusine, iuga montium deo Iugutino, collibus deam collatinam, uallibus ualloniam prefecerunt. Nec saltem potuerunt unam Segetiam talem inuenire, cui semel segetes commendarent; sed sata frumenta quamdiu sub terra essent, prepositam uoluerunt habere deam Seiam, cum uero iam essent super terram, et segetem facerent, deam Segetiam; frumentis uero collectis deam Tutilinam preposuerunt . . . . . Prefecerunt Proserpinam frumentis germinantibus, geniculis nodisque culmorum deum Nodotum, inuolumentis folliculorum  deam uoluntinam, cum folliculi patescunt, ut spica exeat, deam Patelanam . . . . Nec omnia commemoro, quia me piget, quod illos non pudet« . uides sane ab eo, quemadmodum ab Arnobio, in hunc deorum numerum nominatim referri Patelanam et Nodotum, siue ut auctor noster ait, Nodutim. Nemini itaque uerisimile prorsus non uidebitur alios ab ipso memoratos iis esse annumerandos, quos nominare sicut Augustinum et Arnobium nostrum pigebat, ita et nos etiam pigere debet.

Alibi tamen doctissimus ille uir eamdem, atque auctor noster, Saturni mentionem fecit: »Saturnus,« inquit, »unus de principibus deus, penes quem sationum omnium dominatus est.« Prius uero:  »Saturnum propter ipsum semen.« Et paulo post: »Omnium seminum Saturnum habere potestatem.« Ex uarrone procul dubio hec delibata sunt. Quodam enim illius in libro legimus: »Ab satu dictus est Saturnus.« At non magis penes illum sationum, quam penes Floram, inquit auctor noster, florum erat dominatus. Non enim prohibebant quominus hec frigore uel estu adurerentur. In superiori autem dissertatione de Flora, et memoratis ab Arnobio ludis in eius honorem celebratis disputauimus .

Ceterum quamuis Nemestrinus nemorum, et Montinus montium deus ab Arnobio appelletur; Diana  tamen dicitur ab Horatio:

Montium custos nemorumque uirgo. 
Faunus uero et Picus apud Ouidium hec de se ipsis predicant:

Di sumus agrestes, et qui dominemur in altis
Montibus. 
Sed quid uetat, quominus Diana nemorum custos, et Nemestrinus eorum deus a gentilibus stulte crederetur? Quid etiam prohibet quominus Faunus aut Picus iidem fuerint, ac Montinus, diuersis nominibus appellati? De his porro diis consule, si uelis, Tertullianum, Giraldum, et uossium. 

 Ab ipso adhuc auctore nostro, quemadmodum ab Augustino irridentur ethnici, qui Melloniam deam mellis confectioni prefici somniauerant. Quasi uero sine illa mel confici numquam potuisset? Quocirca de Iudeis recte Augustinus: »Sine Segetia,« inquit, »segetes, sine Bubona boues, mella sine Mellona, poma sine Pomora, et prorsus omnia, pro quibus tante falsorum deorum turbe Romani supplicandum putauerunt, ab uno uero Deo felicius acceperunt« .

Quid uero, quod ethnici alios deos uiarum, liminum, et ostiorum prefectos commenti fuerant? Non enim sine ironia et obiurgatione dixit Arnobius:  »Ab erronibus uiarum dea uibilia liberat?«  Nonne autem ea ipsa est de qua uarro: »uenilia a ueniendo, ac uento illo, quem Plautus dixit: Quod ille dixit, qui secundo uento uectus est tranquillo mari, uentum gaudeo« . Augustinus uero citat eumdem uarronem alibi dicentem: »uenilia unda est, que ad littus uenit.« Nonne tamen ab illo recedit, ubi de infantibus disputat, et ait: De spe, que uenit, uenilia. Seruius ueniliam a nonnullis dictam esse refert, quod ueniam det exigentibus . Sed si citata a nobis uarronis uerba magis ad auctoris nostri propositum faciunt, dubitatis forsitan an in huius textu legendum potius  sit uenilia, quam uibilia, At quid decernere audeas, ubi tanta est fictitiorum deorum multitudo?

Opinabantur preterea gentiles Limentinum esse presidem liminum, et eorum custodiam Lime adtributam: Sed »quis credat,« arguit Arnobius, »Limentinum, quis Limam custodiam liminum gerere, et ianitorum officia sustinere, cum fanorum quotidie uideamus et priuatarum domorum conuelli et subrui, nec sine his esse flagitiosos ad lupanaria commeatus?«  Huius autem Limentini alibi Arnobius , et alicubi Cyprianus meminere . Quodam uero Tertulliani in libro, ubique passim mutilo et lacunis hiante, hec legimus, quibus tamen auctoris nostri dicta satis aperte confirmantur:  »Taceo deos Forculum a foribus, et Cardeam . . . . . . nibus, et liminum Limentinum, siue qui alii inter uicinos ap . . . . num ianitorum adorantur. Quid enim magnum, cum et habeant in lupanaribus, in culinis, et in imo carcere.«  In alio quoque libro perfectiori et integro scripsit: »Certi esse debemus, si quos latet per ignorantiam litterature secularis, etiam ostiorum deos apud Romanos, Cardeam a Cardinibus appellatam, et Forculum a foribus, et Limentinum a limine, et ipsum Ianum a Ianua; et utique scimus licet nomina inania atque conficta sint, cum tamen in superstitionem deducuntur, rapere ad se demonia, et omnem spiritum immundum per consecrationis obligamentum.«   Eorumdem illorum deorum meminit Augustinus, atque ab ethnicis haud illepide rogat cur Forculus et Limentinus dii masculi dicantur, Cardea uero femina cardini presideat . Numquid etiam sancti illi dii lupanarium liminibus et foribus prepositi, eas luxuriosis ac libidinosis aperiebant?

Optime quidem, inquies. Sed nulla illis omnibus in locis Lime, ab Arnobio appellate, mentio. Quamobrem suspicantur corruptum esse hoc nomen, ac pro eo Limentinam, aut Ianum, aut Ianam legendum. Quid si legeretur Cardea, de qua proxime a nobis citati auctores, aut Carna, de qua plura Ouidius cecinit  Sed cum infinitus fuerit, ut dictum est, huiuscemodi deorum numerus, quid in Arnobii textu scriptum fuerit, definire non audemus. Et sane Seruius alicubi obseruat limen ueste fuisse consecratum .

Magis uero corrupta uidentur subsequentia Arnobii uerba: »Quis curatores obliquitatum Limos,« in manuscripto regio, »Lemons« pessime . Quia uero solus hic nobis superest horum librorum manuscriptus codex, ab imperitissimo librario descriptus, que sit uera auctoris nostri lectio, dictu difficillimum. Nobis tamen haud egre probaretur reponendam esse uocem Lemures, de quibus nos alibi, et Ouidius iam a nobis laudatus . uerumtamen  nisi alterius correctioris codicis ope adiuti, nichil adhuc ea de re certi aliquid statui posse arbitramur. Quidquid sit, quis, obsecro, ingenuus, liberalisque homo huiusce dei munus obire umquam uellet?

Neque etiam Arnobio credibilius uidetur, »deos Lucrios lucrorum consecutionibus presidere; cum ex turpibus causis frequentissime ueniant, et aliorum semper dispendiis constent.« Qui autem fuerint illi dii, si scire aueas, ab Suida accipere poteris. Nam , inquit , , , , , , , . Questuosus deus Mercurius, ut lucri siue questus effector. Quin etiam  ipsum faciunt gestare marsupium, et ipsum orationis, furti, et mercature, id est, questus inspectorem. Quapropter Gregorius Nazianzenus in Iulianum Apostatam hec scribit: »Quoties Lucrium tuum, et Logium, et Enegonium intueor, oculos obtego, ac spectaculi pudore deum tuum pretereo.«  Quem in locum Nonius hec obseruauit: »Lucrium deum Mercurium Greci uocant, ut lucri auctorem. Unde etiam comicus Aristophanes in Pluto addubitans, quo nomine Mercurius appellandus sit, Statuamus, inquit, , id est, questus et lucri presidem.«

Non solum autem Mercurium deum Lucrium Gregorius uocare uidetur, sed etiam Apollinem. Superiori etenim in oratione ille dixerat: »Quomodo Lucrius  ipsis constituetur, et sacculus proferetur, et furax dei uis atque facultas honorabitur; illudque etiam. Sine ere Phebum minime uaticinari, nec obolo quidquam esse prestantius? He enim graues eorum ac uenerande sunt sententie.«  Inde etiam tritum illud apud Grecos iambicum carmen:

.
Absque ere Phebi muta sunt oracula.
Porro autem monet nos Giraldus Apollinem non secus ac Mercurium , Lucrium seu Lucrionem ab ethnicis cognominari .

Longe uero difficilius cordato cuilibet homini persuadebitur  deam esse Pecuniam, quam tamen uelut maximum numen, uti loquitur Arnobius, ethnicorum indicant littere . Frequens autem occurrit huius dee apud Augustinum mentio. Certiores uero nos facit eam ab ethnicis inuocatam, ut essent pecuniosi, et illam que ab ipsa dari frustra ominabantur, pecuniam obtinerent .

Scimus quidem a Iuuenale decantari nullum suo tempore constructum Pecunie templum, nullasque nummis aras positas fuisse. uidimus enimuero hec illius carmina:

   Etsi funesta Pecunia templo
Nondum habitas, nullas nummorum exstruximus aras. 
 Sed id non prohibuit, quin ante Arnobii tempus Pecunia ab ethnicis haberetur dea, atque ab lucri auidis, et appetentibus, siue in aliquo eius templo, siue alibi inuocaretur. uide autem utrum in huius sententie confirmationem proferri possint hec Epicharmi citata a Stobeo carmina:

,
, .


Ego autem deos utiles esse arbitror,
Argentum nostrum et aurum. 
Quidquid autem de his uersibus pronunties, quis cum Arnobio nostro non fatebitur memoratos a nobis deos eo ipso refutari, quo uilia, et turpia illorum officia nominantur?



ARTICULUS uI. De aliis diis ac deabus, quos hominum uitiis et aliis rebus preesse ethnici asserebant, ubi de Lauerna furum dea, et segnium Murcida, de uenere Militari turpissimis flagitiis; Perfica, Pertunda, Tutino, siue Mutino obscenis uoluptatibus, Libentina et Liburno libidinum tutelis, Orbona et Nenia extremitati uite, ac funeri ridiculis presidibus, ubi etiam de scortis meritoriis, Acca Laurentia, Flora, et Leena.


Nemini sane quantumuis parum equo rerum estimatori, si que tamen recte rationis scintilla ei supersit, quidquam prorsus uidebitur a diuina natura, iustitia, et sanctitate magis alienum, quam deos fingere hominum uitiis non modo fauentes, sed etiam prefectos. Tales nichilominus deos, nec paucos quidem ethnici mira plane nec satis umquam damnanda  impietate commenti sunt. Quamobrem Gregorius Nazianzenus illos his compellat uersibus :

,
,
, , .


Ipsa quoque infanda sacratis numina noxa,
Atque aliis alium uitiis qui presit, habetis:
Scilicet ut crimen non tantum uindice pena
Sit uacuum, sed et obtineat laudemque decusque,
Et gratum acceptumque Deo, cultumque ab eodem.
Sed audiamus Arnobium nostrum hos infames deos, et turpissimas eorum prefecturas enarrantem. Renuntiarunt, inquit, »Lauernam deam et presidem furum«  ac latronum, atque eorum maxime, quemadmodum ab aliis obseruatum  est, qui clam occulteque furabantur. Testatum siquidem nobis uarro facit Rome extructam fuisse huic Lauerne dee aram, ex qua Lauernalis porta nomen accepit . Quod autem fures illi, tamquam sue presidi supplicarent, probant hec Horatii carmina:

   Pulchra Lauerna,
Da mihi fallere, da iustum sanctumque uideri,
Noctem peccatis, et fraudibus obiice nubem. 
Plura uidere poteris apud Festum, Nonium Marcellum, et Lilium Giraldum .

Nec minori impietate iidem ethnici Murcidam, Lauerne haud dubie oppositam, segnium, sicuti eis  uitio Arnobius uertit, deam uenditabant. Tam insanum uero humane superstitionis commentum ille non excogitauit. Narrat siquidem, et plane miratur Augustinus publica a Romanis, qui singulis pene hominum motibus deos singulos adtribuebant, instituta fuisse sacra dee Marcie, »que preter modum,« uerba eius sunt, »non moueret, aut faceret hominem, ut ait Pomponius, murcidum, id est, nimis desidiosum, et inactuosum.«  Testis uero nobis est Liuius Ancum Martium, superatis Latinis, qui eum desidem Romanorum regem appellauerant, Romam rediisse. Tum deinde addidit: »Multis Latinorum in ciuitatem acceptis, quibus ut iungeretur Palatio Auentinum, ad Murcie date sedes.« 

 Aliumne testem adhuc desideras? En adest Tertullianus, qui eidem dee edem edificatam fuisse memorat: »Consus,« inquit, »apud metas sub terra delitescit Murcias: has quoque idolum fecit. Murciam enim deam marcoris uolunt, cui in illa parte edem uouere.«  Nos quidem non fugit quibusdam uisum ibi pro marcoris, legendum amoris. In animum quippe hi sibi induxerunt Tertullianum de uenere loqui, cui uti scribit Plinius, primum Myrtee, deinde Murcie nomen fuit. Addere poterant huius adhuc a uarrone, Plutarcho, et aliis fieri mentionem . At certe cum in emendatiori Tertulliani  textu scriptum legamus marcoris, eum de eadem, atque citati a nobis Scriptores, Murcida dea intelligendum esse cui uero plane simillimum non uideatur? Si quis porro recte probauerit hanc Murcidam segnium deam non aliam esse quam uenerem Myrteam, seu Murciam, amoris siue marcoris deam, ei manus tanto lubentius dabimus, quanto inde ualidius Arnobii sententia stabilitur.

uisne ad maiorem ethnicorum ignominiam, ac sempiternum dedecus, atque adeo ad certam religionis eorum ruinam et euersionem tibi aliquid proferri? Nihil sane facilius. Presto siquidem sunt ii, qui a cecis illis gentilibus ullo sine rubore colebantur, dii illicitis ac turpissimis rebus, et uitiis prepositi. Necesse  autem non est hic cum Arnobio nostro  appellare uenerem, illam, inquit, cupidinum matrem, prefectam amoribus, et cupiditatis ardori. Quis enim est, qui hec ignorat? Quamobrem cum Lactantio dicere sufficit: »Quid loquar obscenitatem ueneris, omnium libidinibus prostitute, non deorum tantum, sed et hominum . . . . . . Que prima, ut in historia sacra continetur, artem meretriciam instituit, auctorque mulieribus in Cypro fuit, uti uulgo corpore questum facerent. Quod idcirco imperauit; ne sola preter mulieres, impudica, et uirorum appetens uideretur.« 

Sed quia plures ab ethnicis predicabantur impudicitia et libidinibus famosissime ueneres, unam imprimis  Arnobius, ceteris sane peiorem, his uerbis insectatur: »Etiamne Militaris uenus castrensibus plagiis  presidet, et puerorum stupris.«  Quid, queso, ethnicis maiori, si unquam erubescere potuissent, dedecori probroque esse poterat, quam infamis illius dee cultus et ueneratio? Sed rogabis haud dubie que fuerit illa Militaris uenus, cuius rarior, quam aliarum mentio facta est. Non semel tamen Pausanias ueneris Armate, ac proinde Militaris meminit , atque hisce potissimum uerbis: , , , , .  . A Scandea ad ipsa Cytherorum menia adscenditur, stadium decem uia. Est illic Uranie ueneris templum, eorum omnium, que apud Grecos ueneri dicata sunt, maxime priscum. Dee signum cum armis est. Nonnus quoque  ubi uenerem Marte potentiorem canit:

,
.


Ne Spartam ingredere, bellicosi ubi ciues
Aeneam imaginem habent armate ueneris.
Narrat autem Lactantius  ab iisdem Spartanis constructum ueneri Armate fanum, ac simulacrum, in mulierum memoriam, que illis post fugatos Messenios uenerant  obuiam, et cum ipsis concubuerant. Denique ab Hesychio memoratur , . Hastata uenus, Cypriis. Quid uero tam turpe et obscenum, cui hec uenus preesse non crederetur? Iure igitur merito Ethnicos irridet Arnobius; quia uenerem ipsam turpissimis hominum flagitiis preesse opinabantur; quam tamen, militarem armatam, atque hastatam, armis quemadmodum amoribus et flagitiis prefectam predicare ac uenerari non erubescebant.

Pergit Arnobius , et rursus ab ethnicis sciscitatur utrum serio credant Persicam, Pertundam et Tutunum iis, quemadmodum ipsi diuulgabant, et ille recenset, obscenis prefici uoluptatibus. Quem enim, nisi omni pudore deposito, talia numina colere, immo dicere non pudeat? Nos  quidem non fugit Lucretium Persice, nomine tamquam nature epitheto usum esse ubi canebat:

Donicum  ad extremum crescendi Persica finem

Omnia produxit rerum natura creatrix. 
uerum Arnobius eam Persicam esse dixit, que turpissimas uoluptates ducere ad exitum, et perficere ferebatur. Turpiora adhuc erant munia Pertunde et Tutuni, siue Tutiani, Tutini uel Mutini, qui, ut notat Augustinus, a Grecis infamis Priapus uocabatur. Sed de his, quos nisi Ethnici cegissent, nominare pudet, aliquid adhuc Tertullianus et Lactantius dicunt, sicuti in sequentibus dissertationibus nostris dicetur .

Non minori profecto cecitate et amentia credebant gentiles Libentinam et Liburnum, ut adhuc refert Arnobius, »libidinum superesse tutelis.« Alicubi autem a uarrone scriptis traditum legimus: »A libendo libido, libidinosus, sic alia, ut Libentina,« haud dubie dea illa, de qua auctor noster loquitur. Nam postea dixit Augustinus: »Dee Libentine, cui nomen est a libidine.« Expende autem utrum ea sit Libentina uenus, de qua Cicero. »Cupidinis et uoluptatis, et Lubentine ueneris uocabula consecrata sunt, uitiosarum rerum, neque naturalium.« 

Quod ad Liburnum attinet, eius nomen corruptum uidetur. In regio enim manuscripto codice habetur Burnum, quod quidem cum librarii ignorantia deprauatum suspicarentur, inde fecerunt Liburnum. Sed quis sit iste Liburnus, nobis indicare non curauerunt. Quamobrem Meursius legendum putauit Liberum, quem Augustinus ab ethnicis libidini prefectum testificatus est . Et nos quidem huic coniecture libenter subscriberemus, si pro Libentina, legeremus libera, que teste adhuc Augustino libidini quoque preposita censebatur. Quia uero ille ibi adhuc docet eam etiam ab ethnicis uenerem existimari, nonne inde eamdem ac Libentinam fuisse  colligi potest? uerumtamen cum tot tamque multiplices, uti diximus, fuerint apud ethnicos eiuscemodi dii, que uera sit Arnobii lectio, certo affirmare non possumus.

Quid porro ad sempiternum ethnice religionis opprobrium ac dedecus omnibus patefaciendum supererat, nisi ut scortis et meretricibus sacra, quemadmodum aliis diis suis, impudentissimi homines facerent? Atqui »in ciuitatibus maximis,« inquit auctor noster, »atque in potentioribus populis sacra publica fiunt scortis meritoriis quondam, atque in uulgarem libidinem prostitutis . Quibus sane uerbis ab illo haud dubie notatur Acca Laurentia et Flora, de quibus nos in superiori dissertatione egimus  . At Laurentia illa procul dubio est, quam Arnobius alibi Lupercam deam nuncupat: »Quod abiectis,« ait, »infantibus, Romulo scilicet et Remo, pepercit, lupa non mitis, Luperca dea est, auctore appellata uarrone ». Unde etiam Lactantius : »Romuli nutrix lupa est honoribus affecta diuinis.« Sed de illa satis in superiori nostra, ut diximus, dissertatione.

Tertia ex his famosis meretricibus fuit Leena Atheniensis, cuius Clemens Alexandrinus meminit, et alii Scriptores in nostris, in eius opera dissertationibus citati . Apud Atheneum autem Demochares memorie mandasse perhibetur Athenienses  ut Demetrio Poliorcete adularentur, Leene, Lamieque ueneri templa construxisse 

Ceterum tametsi Orbona et Nenia his duabus honestiores et uerecundiores uiderentur, non minus tamen falsa commentitiaque erant numina. Arbitrabantur autem ethnici in prioris tutela esse orbatos, ut inquit Arnobius , liberis parentes, et sub posterioris patrocinio homines constitutos in extremis. In Tertulliani autem libro mutilato, et lacunis passim hiante legimus: »Orbana que in orbitatem seminat extinguat.«  Testem insuper habemus gentilem Plinium ad edem Larium edificatum fuisse Orbane fanum . Nenie quoque dee, extremis uite seu funeribus prefecte, sacellum extra portam uiminalem, sicuti ex Paulo et Festo dicimus, consecratum fuerat.

Que porro de hac dea aliisque diis et deabus, quos hactenus ab Arnobio appellatos uidimus, hec possunt uarronis fulciri testimonio, quod Augustinus sic protulit: »uarro commemorare et enumerare deos cepit a conceptione hominis, eamque seriem produxit usque ad decrepiti hominis mortem, et deos ad ipsum hominem pertinentes clausit ad Neniam deam, que in funeribus senum cantatur. Deinde cepit alios deos ostendere, qui pertinent non ad ipsum hominem, sed ad ea que sunt hominis, sicuti  est uictus, uestitus, et quecumque alia, que huic uite sunt necessaria, ostendens in omnibus quod sit cuiusque munus, et propter quid debeat cuique supplicari.« 

Nemo autem est, qui ex iis omnibus, que hactenus disputauimus, facile non perspiciat quam recte Arnobius concludat falsos omnino nullosque prorsus esse omnes illos deos. Satis enim superque probatum est aut eos numquam exstitisse, aut aliquando suum habuisse ortum et initium, aut ea egisse, uel passos fuisse, que a diuina maiestate et natura penitus abhorrent, ac sepe sepius homine uel minimum uerecundo et pudente prorsus indigna. Denique si quidam alii in medium rursus ab Arnobio nostro uocantur,  de illis infra dicendi locus dabitur .



CAPUT XIu. Excutitur aliud Arnobii contra gentilium deos argumentum, ex eorum seruitute, uinculis, uulneribus, morte ac sepulcris desumptum.



ARTICULUS PRIMUS. Quam ualida sit Arnobii ad destruendam gentilium de diis suis opinionem argumentatio, petita ex seruitute Herculis, Apollinis, et Neptuni, fedo Minerue ministerio, Musarum famulatu, Martis ac Saturni uinculis, atque a regno suo expulsione, ac eiusdem Martis, ueneris, Plutonis, Iunonis, Minerue, et Herculis uulneribus.

Deos suos, quorum maiestate nichil sublimius excellentiusque excogitari debebat, eo usque ethnici deprimebant, ut eorum seruitutem, uincula, uulnera,  ac mortem ubique miraque impudentia predicarent ac uenditarent. Ab iis etenim, ait Arnobius, memorie proditum fuerat: »Mercenariam deos seruitutem seruisse, ut Herculem Sardibus, amoris et petulantie causa; ut Admeto Apollinem Delium; ut Laomedonti Troico Iouis fratrem; ut eidem, sed cum patruo Pythium; ut coniugalia secreta miscentibus Mineruam lucis ministram, et lucernarum moderatricem.«  At hec ille more solito decerpsit ex Clemente Alexandrino , qui eodem argumento contra ethnicos dimicat, eaque omnia non clarius tantummodo et apertius, sed alia etiam plura, que Arnobius consulto pretermisit, hunc urget in modum: ,  , , , , , . , . Sunt ergo iure uestri dii tales, qui serui fuere uitiorum, quin etiam eorum, qui Eilotes uocantur a Lacedemoniis, iugum seruile subiit Apollo Admeto Pheris, Hercules Sardibus Omphale, Laomedonti autem fuit mercenarius Neptunus et Apollo, sicut seruus inutilis, qui nec libertatem consequi potuit a priori domino. Tunc etiam muros Troie Phrygi restaurarunt.  Non pudet autem Homerum dicere Mineruam Ulyssi preluxisse, aureum lychnum tenentem in manibus. Ab Clemente autem, sicut et ab Arnobio hec citantur Homeri carmina :

. . . . .
.


   Ante autem Pallas Minerua
Auream lucernam tenens, lumen perpulchrum faciebat. 

De hac porro absurda et ridicula illorum deorum seruitute, satis a nobis alibi disputatum est .

 Ex eiusdem Clementis Alexandrini fonte id adhuc hausit Arnobius, quod de Musis ibidem adiecit: »Numquid ex nobis Myrtillus est auctor, qui Macari filias, Megaclonis ancillulas profitetur fuisse Musas.«  Ex eodem quippe Myrtillo, seu Myrsillo Lesbio, narrat Clemens Musas cum serue essent, a Megaclone Macaris Lesbiorum regis filia emptas, que illis postea columnas templaque construxit. Sed de iis aliquid in superiore Apparatus nostri tomo perstrinximus .

Seruitute duriora procul dubio sunt uincula, quibus gentiles deos suos indignissime constrictos fuisse opinabantur. Quid enim a diuinitate longius abest, quam quod iactitabant: »Parricidii causa,« Arnobii  uerba sunt , »uinctum esse Saturnum, et ablui diebus statis«  »uinculorum compedibus et leuari,« idem codex regius, eleuari. Alludit profecto Arnobius ad ea, que Macrobius ex Apollodoro clarius exponit. Ex eo siquidem refert »Saturnum alligari per annum lineo uinculo, et solui ad diem sibi festum, id est, mense decembri.«  At inde facile colligitur in Arnobii textu, nisi legendum sit diebus festis tantum, id alio uerbo, idem significante, traditum. Cur autem Lipsius corrigi uoluerit, suis diebus tantum, non satis intelligimus. De memoratis subinde ab auctore nostro Martis uinculis, lege, si lubet, Homerum, et que a nobis in hac dissertatione  et alibi annotata fuerunt .

Si dii in seruitutem redacti sunt, et coniecti in uincula, quid adhuc supererat, nisi ut, acceptis plagis, saucii uulneratique dicerentur? At certe id ethnici repetitis ubique sermonibus diuulgauerunt: »Nonne,« enim, et ita quidem ethnicos affatur Arnobius , »ille uester est uates, qui Martem fecit et uenerem mortalium manibus uulneratos? Non ex uobis Panyassis unus est, qui ab Hercule Ditem patrem et reginam memorat sauciatum esse Iunonen? Non uiraginem ab Ornyto cesam, cruentatam, uexatam, Polemonis uestri indicant scripta? Non ab Hippocoontis liberis ipsum Solibius  Herculem cruciatum retulisse pronuntiat, et illati uulneris et doloris?« Et hec rursus delibata sunt ex his Clementis Alexandrini uerbis : . , , . . . Homerus manifeste  satis indicat uenerem propter uulnus acuta et magna uoce clamantem, narratque bellicosissimum Martem fuisse a Diomede in uentre sauciatum. Polemo autem dicit etiam Mineruam fuisse uulneratam ab Ornyto. Quin etiam Plutonem fuisse uulneratum ab Hercule refert Homerus, sicut de Eleo Augea refert Panyassis; qui Iunonem quoque coniugalem fuisse uulneratam ab eodem Hercule in Pylo arenoso refert. Sozibius autem dicit etiam Herculem fuisse in manu sauciatum ab Hippocoontidis. uides sane quomodo Arnobius Clementis Alexandrini fontibus, ut Ciceronis, de Epicuro et Democrito loquentis, uerbis utamur, hortulos suos irrigauerit . Manifestum tibi quoque esse debet ab utroque hac argumentatione hisque exemplis euidentissime  confici illos nec deos esse, nec immortales, quorum uulnera nec sine sanguine, et quod eo peius est, sanie et corruptione uix umquam esse poterant, nec sine medicamentis sanari. Nos autem de horumce deorum uulneribus alibi disseruimus, de Martis, scilicet et ueneris plagis in superiori dissertatione: de Minerua uero et Hercule sauciatis in primo Apparatus nostri tomo . Citata autem Homeri de Iunone et Plutone carmina in quinta illius Iliade inuenies .

Ex eodem Clemente Alexandrino ea adhuc excerpta sunt que Arnobius de uulcano claudo et Aesculapio fulminis ictu percusso retulit. De utroque autem alibi actum a nobis fuit .



ARTICULUS II. Quomodo idem probetur exemplis Iouis, qui nescius humanas carnes comedit, atque ex illius morte, et sepultura, fratrum Castoris et Pollucis, Saturni, ac Tyrii Herculis sepulcris, atque Thebano Hercule igne consumpto.

Corporeis uulneribus peior proculdubio censenda est mentis imbecillitas, et ignorantia. Atqui in Ioue tanta rerum ignoratio tantaque ad eum circumueniendum fuit facilitas; ut, quemadmodum obseruat Arnobius, »inuitatus ad ius mense, pro suillis uisceribus prolem nescius Lycaonyam pransitauerit .« Sed hec ille more suo ex Clemente  Alexandrino accepta, breuius retulit. In huius, enimuero ad gentes Admonitione isthec litteris consignata legimus : , , , , , , . , , , . Fuit autem humane quoque mense particeps apud Aethiopes, tum inhumane et nefarie, cum conuiuio a Lycaone Arcade exciperetur ipse Iupiter; humanis quippe carnibus satur inuitus. Nesciebat enim deus, quod Lycaon Arcas, qui conuiuio excipiebat eum,  interfectum suum filium epulandum ei apponeret, cui Nyctimo nomen. uidesis Ouidium, Hyginum, et Apollodorum de hoc et aliis exemplis hactenus recensitis .

Quid tandem aliud supererat ad probandam mortalem Iouis aliorumque falsorum deorum naturam, nisi cuilibet patefacere obitam ab eis humano more mortem, ac eorum deinde sepulturam, unde nullus ad uitam reuocatus est? Atqui, »Apud insulam Cretam,« inquit Arnobius, »sepulture esse mandatum Iouem nobis editum traditur .« A quo autem id traditum sit, disces ex Clemente Alexandrino, cuius uestigia ille rursus prosequitur. Nam hec ipsa sunt greca eiusdem Clementis uerba : , , , ,

. . . . , ,
.
Que Latinus interpres sic reddidit: »Quere tuum Iouem, ne scruteris celum, sed terram. Narrabit tibi Cretensis apud quem est sepultus, Callimachus in hymnis:

   »Cretenses namque sepulcrum
Construxere tuum.«

Sed a nobis iam obseruatum est quam merito iure Arnobius noster, ac qua aliorum testium auctoritate  illud ethnicis exprobrauerit .

Fecit adhuc ille uerborum eiusdem Clementis de aliis diis compendium, ubi uel memoria lapsus, aut textus eius deprauatus uidetur. Hec enim ille scribit . »In spartanis et lacedemoniis finibus,« supple numquid, »nos dieimus conditos, in cunis coalitos fratres,« Castorem scilicet ac Pollucem? »Noster ille est auctor, qui Patrocles Thurius scriptorum in titulis indicatur, qui tumulos memorat, reliquiasque Saturnias tellure in Sicula contineri? Cheroneus  Plutarchus nostrarum esse partium comprobatur, qui in Aeteis uerticibus Herculem post morborum comitialium ruinas dissolutum  in cinerem prodidit?« Clemens uero Alexandrinus : . . . . , . ,  ,

. . . . ,
, . 
Philochorus autem dicit . . . . . . Saturnum situm esse in Sicilia, et eum illic fuisse sepultum. Patrocles Thurius, et iunior Sophocles scribunt de Castore et Polluce eos  homines fuisse morti fatisque obnoxios. Quod si cui possit fidem facere Homerus audiatur quod scriptum est:

Hos autem iam tenebat arma tellus
In Lacedemone illic dilecta in patria terra.
Tum deinde narrat quem Hieronymus philosophus et Dicearchus dixerint fuisse corporis orisque Herculis habitum, ac continenter adiicit : , , . Hic ergo Hercules cum duos et quinquaginta annos uixisset, e uita excessit per eam, que fuit in Oeta pyram iustis illi factis exequiis. Sed testes suos ibi citando discrepare ab Arnobio nostro non parum uidetur. Saturnum enim in Sicilia sepulture mandatum  fuisse probat Patroclis Thurii, Clemens uero Philochori testimonio. Arnobius preterea nullius, Clemens autem trium Patroclis Thurii, iunioris Sophoclis, et Homeri auctoritate ostendit Castorem ac Pollucem obnoxios morti fuisse homines, et Lacedemone sepultos. Denique Clemens formam habitumque Herculis, atque uti uidetur, mortis genus, quemadmodum Hieronymus philosophus, et Dicearchus retulere, Arnobius uero, sicut Cheroneus, siue uti in codice regio scriptum diximus, Hieronymus Plutarchus.

uerum non tanta inter duos nostros scriptores est dissensio, si Arnobius nullum sepulture Castoris et Pollucis testem, plures uero Clemens atque in primis Homerum citauerit. Sed mirum fortasse alicui  uidebitur cur nullam mentionem fecerit huius grecorum petarum principis, qui non solum a Clemente, sed etiam a Cicerone laudatur his totidemque uerbis: »Quos,« Castorem et Pollucem, »Homerus, qui recens ab illorum etate fuit, sepultus esse dicit Lacedemone .« Sepius enim Arnobius horum scriptorum uestigia premit.

uerum in hoc magis a Clemente dissentit, quod Saturni sepulturam Patroclis, Clemens Philochori testimonio confirmat. Diuersos enimuero uades si dare noluerunt, uide, queso, utrum Arnobius memoria lapsus sit, aut error in librarii oscitantiam uel inscientiam reiici debeat. At certe hec oscitantia magis patet in descriptis nominibus Cheroneus uel  Hieronymus Plutharcus. Si enim Arnobius ibi, quemadmodum alibi Clementem sequitur, scribendum erat Hieronymus philosophus, qui Herculem in monte Oeta se uiuum combussisse prodidit.

Ceterum de huius et alterius Herculis morte auctor noster primo suo in libro dixerat: »Thebanus aut Tyrius Hercules, hic in finibus sepultus Hispanie, flammis alter concrematus Oeteis« . Prior autem ille Hercules fuit, de quo Pausanias hec litteris consignauit : Et Thasi quidem audiui Tyrium esse Herculem, quem Thasii ab initio essent uenerati: sed enim cum se illi Grecis adiunxissent, ceptos ab iis Amphitryonis etiam filio honores haberi.  , , , . Narrant autem dum Tyriorum secunde prospereque res essent, coloniam cui Herculem Tyrium prefecerant, missam ab illis fuisse in Hispaniam, ubi tandem ipse Hercules mortuus sepultusque fuit. Scribit uero Mela in Gaditana insula: »Templum Aegyptii Herculis, conditoribus, religione, uetustate, opibus illustre, Tyrii condidere. Cur sanctum sit, ossa eius ibi sita, efficiunt .« Sed ibi Mela ab Arriano, et aliis idcirco castigatur, quod Herculem Aegyptium et Tyrium, quos Cicero aliique distinguunt, prepostere confuderit . De Tyrio autem, qui in Hispania colebatur, preter  iam laudatos Pausaniam et Arrianum, poteris Q. Curtium ac uossium consulere .

Thebanus porro Hercules, etsi Iouis et Alcumene, ut a nobis antea obseruatum est , adulterio natus, Amphitryonis tamen, Thebani, et eiusdem Alcumene mariti, filius habebatur, atque idcirco appellatur Thebanus. Cur uero ac quomodo in Oeteo monte uiuus combustus fuerit, alibi etiam explicauimus. At inde explanatum adhuc habebis, quod rursus auctor noster paulo post dixit: »Proles Iouis, Sophoclis in Trachiniis, Hercules pestiferi tegminis circumretitus indagine, miserabiles edere inducitur eiulatus, uiolentia doloris  frangi, atque in ultimam tabem diffluentium uiscerum maceratione consumi« . Prius uero Cicero, et clarius: »uideamus,« inquit, »Herculem ipsum, qui tum dolore frangebatur, cum immortalitatem ipsa morte querebat. Quas hic uoces apud Sophoclem in Trachiniis edit? Cui cum Deianira sanguine Centauri tinctam tunicam induisset, inhesissetque ea uisceribus, ait ille: O multa, etc.« . Transcripti uero Sophoclis uersus in ea, quam ille, citat tragedia re ipsa inueniuntur .

Quam ualidum porro sit istud Arnobii argumentum, uel ex ipso Cicerone colliges, qui cum dixisset ab Euehemero et mortes et sepulturas demonstrari deorum,  hinc concludit ab illo totam penitus tolli religionem, sed non aliam profecto, nisi ethnicorum .



CAPUT Xu. Quomodo Arnobius probauerit omnia que de diis me morata sunt, male in petas ab ethnicis reiici, ac deos ludis, in eorum honorem institutis, infamari, et attributa spoliari diuinitate.



ARTICULUS PRIMUS. Ostenditur ea omnia, que de diis dicta sunt, male refundl in petas, atque ethnicos debuisse in illos, quemadmodum aduersus regnum potentiam murmurantes, et calumniatores, sententiam ferre, ac cum eis proscribere histriones, mimos, ac pantomimos, ubi de quindecim uiris Laureatis.

Tanti ponderis argumenta, a nobis exposita, ut  ethnici infirmare, aut certe eludere quoquo modo possent, respondebant ea omnia deorum turpissima facta, mortes et sepulturas figmenta esse petarum, ab iis non sane mentis hominibus ad libidinem ac uoluptatem composita, quibus imperitum uulgus deceperunt. uerum cui credibile fiet, ait Arnobius, petas uetustatis remotissime eo impudentie deuenisse, ut infames atque obscenissimas de diis fabulas ceco furore disseminauerint, nullamque metuerint aut a diis ipsis, aut hominibus penam .

Deinde uero, esto, contra ius omne et fas, hec commenti sint, cur ergo illi legum seueritate debitas tanto sceleri penas non dederunt? Nonne grauissimum crimen est famam alicuius, multo magis Dei,  ledere? Nonne maius est conuicium, si aliquem falsi criminis arguas, quam si eum ei obiectes? Quid uero, quod Ethnici qui a doctis tam turpia deorum facinora uenditari impune patiebantur, non minoris, quam illi, rei fuerunt sceleris?

Que autem, et quanta deorum flagitia, sacrilegia, uincula, uulnera, et interitus cecinerint ex iam dictis, et deinceps dicendis facile intelligitur. At illud Arnobius in primis hoc in loco urget, quod Ioui adscriptum fuit: »Ipse ille Iupiter, cuius,« inquit, »uos nomen effari non sine metu decuit, et totius corporis concussione, amasio  captus ab uxore, describitur confiteri culpas suas, et uelut demens, ac nescius, quas amiculas coniugi, quas uxori anteposuerit pellices, obduratus inuerecundia  publicare« . At ibi ad hos haud dubie alludit Homeri uersus, quibus Iupiter se Ixionie uxoris, siue Die, et Danes, ac Phenicis filie, Semeles, Alomenes, Cecreris, et Latone amore se captum fuisse Iunoni declarat, et confitetur .

Tam effrenis ergo huius aliorumque petarum licentia, pergit Arnobius , legibus, ac plebiscitis non minori seueritate cerceri ab Ethnicis debuit, quam eorum, qui de regibus murmurauerant, atque idcirco maiestatis rei agebantur. Quibus sane uerbis ille respicit ad legem Iuliam maiestatis, quam Theodosius Magnus postea mitigauit. uidesis in Iustinianeo et Theodosiano codice  leges de maledictis in principem, et que in eas Gothofredus animaduertit . Iis autem illud confirmatur, quod subiungit Arnobius decretas in eum penas, qui in ordinem magistratuum senatorum redigit, aut illum conuicio persequitur. Quanto ergo seuerius in diuine maiestatis reos seuiendum erat? Cur ergo petis ueniam dabant et impunitatem?

Sed pergamus si placet: »Carmen malum« addit auctor noster, »conscribere, quo fama alterius coinquinetur, et uita, decem uiralibus scitis euadere noluistis impune: ac ne uestras aures conuicio aliquis petulantiore pulsaret, de atrocibus formulas constituistis  iniuriis.«  Si quis uelit id sibi alicuius auctoritate probari, is audiat Ciceronem: »Duodecim tabule,« ait orator, »declarant condi iam tum solitum esse carnem: quod ne liceret fieri ad alterius iniuriam, leges sanxerunt.«  Augustinus uero testatur se ex nunc deperdito eiusdem Ciceronis quarto de Republica libro hec de uerbo ad uerbum descripsisse. »Nostre duodecim tabule cum perpaucas res capite sanxissent, in his hanc quoque sanciendam putauerunt; si quis occentauisset, siue carnem condidisset, quod infamiam faceret flagitiumue alteri. Preclare. Iudiciis enim magistratuum, disceptationibus legitimis propositam uitam, non petarum ingeniis habere debemus, nec probrum  audire; nisi ea lege ut respondere liceat, et iudicio defendere« . Quod quidem Augustinus Senece adhuc testimonio firmauit . Denique cecinit Horatius:

   Quin etiam lex
Penaque lata, malo que nollet carmine quemquam
Describi. 
Atque ille paulo ante tabularum, a duodecim uiris sancitarum, mentionem fecerat. Hunc, si lubet, consule, et Gothofredi in titul. de famosis libellis annotationes  Quanta igitur iniquitate et iniustitia ethnici tam seueris legibus hominum iniurias atque calumnias uindicabant, et patienter tolerabant, immo  uero summis laudibus extollebant, petas, a quibus ipsimet dii innumeris conuiciis et contumeliis uexabantur?

Neque tamen solis petis, sed etiam pantomimis, mimis, histrionibus, comedis, ac tragedis eadem licentia data erat . Nam hi omnes in theatris eadem ipsa deorum ueneris, Cybeles, Herculis, et aliorum flagitia, turpiaque et crudelia facinora maiore adhuc impudentia nec minore impunitate representabant. Gentiles uero non molles tantum et effeminati, sed etiam, omnis populus, senatores, sacerdotum et magistratuum collegia, Pontifices maximi, Curiones, Diales, Flamines, Augures, et Quindecim uiri laureati hos magno applausu magnaque uoluptate audiebant.  Quindecim autem illi uiri Sibyllinorum librorum erant custodes, quos Seruius, primum duos, deinde decem, postea quindecim fuisse obseruat. Plura de his si scire auenas, consule Ciceronem, ualerium Maximum, A. Gellium, Plinium, Suetonium, Tiraquellum, et Lactantium a nobis alibi citatum .

Tantum porro abest, ut ethnici mimos, histriones, aliosque eiusdem farine homines, tam infamia  deorum facta representantes, pro merito castigauerint quin potius illis concesserint, ut recte ait auctor noster, »dona et munera, ab officiis otium publicis, immunitatem, uacationem cum coronis« . Nam Theodoretus aperte dixit: , . Tragediarum et comediarum mimi habent id cuius respectu artem exercent, et coronarum spe laborem sustinent . Addit uero tragediarum mimis, quemadmodum exercituum ducibus, athletis, pugilibus, et aurigis statuas, eo quo uicerant, habitu decretas fuisse et collocatas.

Tantam igitur iniquitatem iure merito Arnobius condemnat. Cum Tertulliano siquidem et Augustino  euidentissime ostendit numquam atrocius, quam hisce comediis et tragediis posse diuinam maiestatem offendi, ledi et uiolari . Quamobrem recte omnino et eam in rem apposite scripsit Lactantius: »Num peius, quam iidem ipsi, qui, cum deos colere se dicant, tamen eos publice turpiterque derident, de quibus etiam mimos cum risu et uoluptate patiuntur? Qualis hec religio, aut quanta maiestas putanda est, que adoratur in templis, illuditur in theatris? Et qui hec fecerint non penas uiolati numinis pendunt, sed honorati etiam, laudatique discedunt« . Nec minus acriter iam laudatus Augustinus ethnicorum, qui turpia deorum facta  a petis ficta esse garriebant, insulsitatem castigat et insectatur: »Quid sunt,« inquit, »ad hoc malum Mercurii furta, ueneris lasciuia, stupra ac turpitudines ceterorum, que proferremus de libris, nisi quotidie cantarentur et saltarentur in theatris? Sed hec quid sunt ad tantum malum, cuius magnitudo magne Matri tantummodo competebat; presertim quod illa dicuntur a petis esse conficta, quod sint diis grata et accepta? Ut ergo canerentur, et scriberentur, audacia sit, uel petulantia petarum: ut uero diuinis rebus et honoribus, eisdem imperantibus, et extorquentibus numinibus adderentur, quid est nisi crimen deorum, immo uero confessio demoniorum, et deceptio miserorum?«  Quin etiam hec deorum et crimina essent incredibilia, nisi in theatris, in eorum honorem institutis, libentissime spectarentur.



ARTICULUS II. Quo pacto Arnobius falsos esse gentilium deos demonstret, ex ludis solemnibus in eorum honorem exhibitis, ac presertim Floralibus, ac Megalensibus, et de quorumdam instauratione; de comediis, tragediis, et Atellanis fabulis, que in iisdem ludis agebantur; de stupidorum capitibus rasis, atque salepitarum sonitu, et fascinorum rubore.

Ficta ab ethnicis deorum suorum natura, maiestas mentita, et superstitiosus illorum cultus euidentissime adhuc demonstrabantur publicis iis ludis, quos iidem ethnici, inquit Arnobius , sacros esse, illisque tamquam solemnibus religionum officiis, honorari, placari, ac posita simultate, reconciliari opinabantur. Litteris autem Liuius, ac deinde ualerius Maximus, et Augustinus mandarunt T. Sulpicio Petico, et C. Licinio Stolone Consulibus, cum pestis grauissima lectisternio sedata non fuisset, ad placandam deorum iram institutos fuisse ludos scenicos . Tum dehinc iis insertas turpes fabulas, et impudicos histrionum actus. Audi, queso, Augustini , uerba: »Ludi scenici, spectacula turpitudinum, et licentia uanitatum, non hominum uitiis, sed  deorum uestrorum iussis Rome instituti sunt. Tolerabilius diuinos honores deferretis illi Scipioni, quam deos eiusmodi coleretis.« Quamobrem postea ille haud dubitanter pronuntiat his ludis maiorem inuectum fuisse morum, quam corporum pestem; tametsi huius sanande causa constituti dicerentur.

Prius autem Lactantius: »Ludorum celebrationes,« inquit, »deorum festa sunt; siquidem ob natales eorum, uel templorum nouorum edificationes sunt constituti. Et primitus quidem uenationes, que uocantur munera, Saturno attribute sunt: ludi autem scenici Libero, circenses Neptuno. Paulatim uero et ceteris diis idem honos tribui cepit, singulique ludi numinibus eorum consecrati sunt, sicut Sisinnius Capito in libris Spectaculorum docet. Si quis igitur  spectaculis interest, ad que religionis gratia conuenitur, discessit a Dei cultu, et ad deos se contulit, quorum natales et festa celebrauit« .

Tertullianus uero hec longefusius integro de Spectaculis libro prosequitur . In eo enim planissime demonstrat illos omnes solemnes gentilium ludos origine sua, titulis, et apparatu ita ad idololatriam pertinere, ut nulli christiano iis adesse, illosque spectare umquam licuerit. Quamobrem Arnobius dixit eos ab ethnicis, religionum inter officia deputari, quibus deos suos honorari arbitrabantur . Sed quomodo, oro te, dii ludis honorari poterant, qui turpissima agebantur obscenitate?

 Duos autem tantum auctor noster nominatim appellat, Florales et Megalenses, quia singulos recensere longius fuisset, atque horum exemplo quid de aliis iudicandum, omnes facile intelligebant.

Florales uero, siue Floralia, quemadmodum obseruauit Macrobius, ludi et festa erant, que nomen et originem duxerunt a famosa meretrice, que prius, sicut alibi annotauimus, Chloris nuncupata, hos ludos ex pecunia, turpi corporis questu coacta, institui uoluit . Sed ut infamis adeo originis memoria obliterari facilius posset, eam, mutato nomine, Floram, appellauerunt, finxeruntque eam presidere floribus. uerumtamen missam penitus noluerunt  tam gratam sibi flagitiose auctoris lasciuiam. Nobis si fidem habendam dubites, illam Ouidio haud dubie non denegabis, cuius hec sunt de horum Floralium institutione carmina:

Conuenere Patres, et si bene floreat annus,
   Numinibus nostris annua festa uouent.
Annuimus uotis, consul cum consule ludos
   Posthumio Lenas persoluere mihi.
Querere conabar quare lasciuia maior
   His foret in ludis, liberiorque iocus.
Sed mihi succurrit, nomen non esse seuerum,
   Aptaque deliciis munera ferre deam. 
Ibi uero ille uaria in hisce ludis admissa lasciuie genera describit, que si uacat, legere poteris. Consules porro ab eo notantur Posthumius Albinus, et M. Popilius Lena, a quibus hi ludi primum editi sunt.  Si preterea queras cur, cuius iussu, quo Urbis condite anno instituti, ac quo anni die agerentur, his disces Plinii uerbis: »Floralia quarto kalendas eiusdem,« maii, »instituerunt, Urbis anno DXIu, ex oraculis Sibylle, ut omnia bene deflorescerent. Hunc uarro determinat; sole Tauri partem quartam decimam obtinente. Ergo si in hoc quatriduum inciderit plenilunium, fruges, et omnia, que florebunt, ledi necesse erit« . In fastis autem kalendariis notantur uI, kal. iunii, et in kalendario Rustico sub maii mensis finem. Plura de ludis illis maxima obscenitate et lasciuia celebratis si desideres, adire poteris uarronem, Ciceronem, Suetonium, Martialem, ualerium Maximum, atque in primis Lactantium,  qui erroris tamen cuiusdam a uos io arguitur, sed utrum iure, uel iniuria suo loco expendemus .

Megalenses uero ludi in Matris deum honorem, inspectis libris sibyllinis, decreti fuerant. Eo autem nomine appellatos perhibent, quia Pessinunte, unde dea illa, siue eius effigies Romam asportata est, exstructum fuit celeberrimum illius templum, quod, uarrone attestante, Megalesion nuncupabatur. »Megalesia,« inquit ille, »dicta a Grecis, quod ex libris sibyllinis accersita ab Attalo, rege Pergami,  prope murum Megalesion, ubi templum eius dee, unde aduecta Romam« . At persuasum Scaliger habet corrupta esse ea uerba uarronis, prope murum, et legendum Pessinunte, uel , quamquam in priorem lectionem magis inclinet.

De his porro ludis, quorum Liuius, aliique sepius meminere, sic orauit Cicero: »Quid ego de illis ludis loquar, quos in Palatio nostri maiores ante templum, in ipso Matris magne conspectu, Magalensibus fieri, celebrarique uoluerunt? Qui sunt more institutisque maxime casti, solemnes, religiosi: quibus ludis primum ante populi consessum, senatui locum P. Africanus iterum consul ille maior dedit . . . . . . . Ita  ludos eos quorum religio tanta est, ut ex ultimis terris accersita, in hac urbe consederit; qui uni ludi, ne uerbo quidem appellantur latino, ut uocabulo ipso et appetita religio externa, et Matris magne nomine suscepta declaretur: hos ludos serui fecerunt, serui spectauerunt; tota denique, hoc edile, seruorum Megalesia fuerunt« .

Quanta autem religione, uel potius superstitione, hi aliique solemnes ludi ab ethnicis fierent, non solum ex his liquet Ciceronis uerbis, sed eo potissimum, quod si quo uel minimo delicto polluti crederentur, postea maiori cura et sollicitudine instaurari debebant. Quapropter Arnobius hec ad ipsosmet ethnicos uerba fecit: »In cerimoniis uestris, rebusque diuinis,  postulionibus uestris locus est, et piaculis dicitur contracta esse commissio, si per imprudentie lapsum, aut in uerbo quispiam, aut sympuuio deerrarit, si cursu in solemnibus ludis, curriculisque diuinis commissum, omnes statim in religiones clamatis sacras, si Ludius  constitit, aut tibicem repente conticuit; aut si patrimus ille, qui uocitatur puer, omisit per ignorantiam lorum, aut terram tenere non potuit« . Unde uero hec ille acceperit, si quis ex nobis sciscitetur, in promptu responsio est, illud delibatum ex iam citata Ciceronis oratione. Ibi etenim - »Si Ludius,« inquit, »constitit, aut tibicem repente conticuit, aut puer ille patrimus et matrimus, si terram non tenuit, aut tensam, aut lorum amisit, aut si edilis uerbo, aut si  nutu aberrauit, ludi sunt non rite facti, eaque errata expiantur, et mentes deorum immortalium, ludorum instauratione placantur« . Nos autem quidam monuerunt in hoc Ciceronis textu pro his uerbis, aut si nutu aberrauit, in quibusdam codicibus scriptum, aut sympulo aberrauit. Arnobius tamen legisse uidetur, aut sympuuio deerrauit: sed eodem significatu. Sympulum siquidem et sympuuium significant fictilem calicem, quo uinum in sacrificiis libari solebat. Quibusdam uero dubium forsitan uidetur utrum in ipso Arnobii textu nomen postulionibus adulteratum non sit, ac legi debeat postulationibus. Nam Cicero paulo ante citata a nobis eius uerba dixerat: »Postulationes decretas esse Ioui, Saturno, Neptuno, Telluri, diis celestibus,«  atque etiam postea: »Telluri postulatio debetur.«  Gutherio tamen probatur illa Arnobii lectio postulionibus, atque ut omnem tollere scrupulum queat, contendit postulationes, diis superis factas, et inferis postuliones, quibus petebant hominem his deuoueri. uerum etsi res ita esset, quo argumento conficietur Arnobium, ibi de diis inferis potius, quam superis fecisse sermonem. Si quid enimuero ex Cicerone, sicuti diximus, delibauit, de iisdem proculdubio, atque ille, diis superis loquitur. Addamus, si uelis, nichil imperito, aut festinanti librario facilius, quam scribendo nomen postulionibus, has duas litteras, at, omittere. Nobis quidem non latet  uarronem nomine postulionis, sic alicubi usum esse, ubi scripsit: »Deum Manium postulionem postulare, id est, ciuem fortissimum eodem mitti« . Sed Scaliger ibi delenda censet hec uerba, id est, et postulionis nomine idem ac postulationis significari.

Quidquid porro pronuntiaueris, Arnobius ex eiusdem Ciceronis uerbis ea adhuc sumpsisse uidetur, que de aliorum ludorum, propter seruum, uirgis in circo cesum et necatum, instauratione postea retulit . Sed hec infra a nobis aptiori loco enucleanda sunt.

Ceterum quo maiori cultu et religione hi, aliique prefati solemnes ludi, ab ethnicis celebrabantur, eo euidentius inde ostenditur deos, qui in illis colebantur,  falsos esse et commentitios, ac deprauatam prorsus et corruptam fuisse eorumdem gentilium religionem. Nam in hisce ludis preter alia plurima, diis plane indigna, agebantur tragedie crudeles, et turpes comedie, de quibus paulo ante disseruimus. Ab Arnobio autem nostro nominatim indicantur Sophoclis Trachinie, Hercules Euripidis, et Plauti Amphitryo ; que quidem comedie, haud semel typis edite, in omnium manibus uersantur. Huc accedit, quod quatuor comedie Terentii notentur acte his ipsis, quos explicuimus, Megalensibus ludis. Quis autem nescit quantum in eis lesa irrisaque fuerit, si qui esse potuissent, deorum maiestas?

Addit preterea auctor noster actas adhuc fuisse  publicis in ludis Atellanas, comedias seu fabulas . Scire autem si uelis, que, et cur sic cognominate sint, facile intelliges ex hisce Liuii uerbis: »Quod genus ludorum ab Oscis acceptum, tenuit iuuentus, nec ab histrionibus pollui passa est. Eo institutum manet, ut actores Atellanarum, nec tribu moueantur, et stipendia tamquam expertes ludicre artis faciant« . Atella uero Campanie oppidum nunc Auersa; Osci uero erant Campanie populi, qui turpibus, quandoquidem uerbis sepe sepius abutebantur, inde, nomen obscenum, ad rem aliquam turpem significandam, deriuatum est. Eorum itaque comedie Romam adducte, quoniam turpiores erant, Romana, uel, ut ait ualerius Maximus, italica seueritate temperate sunt  . Donatus uero illarum obscenitates, his uerbis excusare frustra nititur: »Atellane salibus et iocis composite, que in se non habent, nisi uenustam elegantiam.« Nam Arnobius merito contendit has fabulas et comedias aliis nec castiores esse, nec honestiores, neque deos minus indigne in illis, quam aliis tractari.

Quapropter ethnicos acriter corripit, qui perperam existimabant his solemnibus ludis, ac comediis deos letari, honorari, placari, iram et simultatem deponere, et hominibus, a quibus offensi erant, reconciliari. Qua enim dii letitia perfundi, aliisque iucundis motibus affici possunt, uisis tot tantisque comediarum, uti iam dictum, et adhuc infra dicetur,  obscenitatibus, ludicra et infami personarum suarum representatione, atque insuper, quemadmodum loquitur Arnobius, »stupidorum capitibus rasis, salapitarum sonitu, et fascinorum ingentium rubore« ? In hisce scilicet scenicis ludis quidam mimi et histriones, ridiculas stupidorum hominum, rasis capitibus, personas agebant, ac salapitarum sonitu, id est, alaparum ictibus, sonum edentibus, officii sui admonebantur. Quamobrem Tertullianus hanc insanam impudentissimorum hominum temeritatem sic irridet, et exagitat: »Placebit qui uultus suos nouacula mutat? Infidelis erga faciem suam, quam non contentus Saturno, et Isidi, et Libero proximam facere, insuper contumeliis alaparum sic obiicit, quasi de precepto Domini ludat.  Docet scilicet et diabolus uerberandam maxillam patienter offerre?«  Iulius uero Capitolinus narrat quomodo stupidus quidam in scena adulterum uxoris Antonini Philosophi, eo presente, nomine suo appellauerit . At nichil impudentius fascino, cuius nulla umquam, nisi ab aliquibus, quemadmodum Augustino, et auctore nostro, christianorum causam contra ethnicos, de infami deorum suorum impudicitia gloriantes, agentibus mentio fieri debuit .

Quis autem non fateatur hinc ab Arnobio recte concludi stupenda prorsus cecitate captos fuisse gentiles , qui credebant deos tam infamibus ludis et comediis gaudere,  coli atque placari? Non aliunde demum ortas esse censet adeo absurdas illorum opiniones, quam quod plane nescierint quid sit Deus, aut que sint eius natura, attributa et qualitates. De his porro ludis comediis et tragediis, de quibus iam disputauimus , qui plura scire cupit, is legat Lilii Giraldi, Scaligeri, Camerarii, Casalis, Alberici gentilis, Fabricii, et aliorum de illis commentationes. Satis autem aperte ex his, que dicta sunt, ab omnibus intelligitur uel illis solis gentilium deos, totamque eorum religionem funditus euerti.



CAPUT XuI. Quam uarie fuerint ethnicorum de singulis diis suis opiniones, et quam recte Arnobius inde demonstret falsam esse unicuiusque diuinitatem.



ARTICULUS PRIMUS. Examinatur Arnobii contra ethnicorum deos argumentum, inde ductum, quod quem deum nonnulli ex parentibus procreatum dicebant, alii rem aliquam naturalem esse affirmauerint, atque in primis Ianum, Saturnum, Iouem, Iunonem, Fluuionam, Pomonam, Ossipaginam, Februtim, Populoniam, Cinxiam, Caprotinam.

Aliud Arnobius, nec ceteris minus efficax ac ualidum, aduersus absurdos gentilium de diis suis errores argumentum duxit ex||uariis||et||inter se pugnantibus illorum de uno eodemque deo sententiis. Quo enim, inquit, modo fieri potest ut ad deum aliquem cognoscendum ac colendum homines inducas, tu  qui qualis ille sit, quem colis, nec ipse scis, nec ab aliis scire umquam tibi datum est? Nonne de uno eodemque gentilium deo tot fere erant opiniones, quot capita?

At certe id auctor noster more adhuc suo hac inductione euidentissime demonstrat: »Incipiamus, inquit, solemniter ab Iano, et nos patre, quem quidam ex uobis mundum, annum alii, solem esse prodidere nonnulli« . Neque hoc temere ab illo dictum putes. A Seruio quippe hec scriptis prodita legimus: »Alii Ianum diei dominum uolunt, in quo ortus est et occasus . . . . . . . Alii anni totius, quem in quatuor tempora constat esse diuisum. Anni autem esse deum illa res probat, quod ab eo prima pars anni nominatur. Nam a Iano Ianuarius  dicitur . . . . . . Alii Ianum mundum accipiunt, cuius caule ideo in pace clause sunt, quod mundus undique clausus est; belli tempore aperiuntur ad auxilium petendum, ut pateant.« . Addit illum ab aliis, quemadmodum a Cicerone , Ianum seu Eanum ab eundo uocitari, ipsumque esse Martem; ab aliis erem credi, ab aliis uero Clusiuium, aut Patuleum, aut Iazonium, atque etiam Quirinum appellari.

Macrobius uero ostendit hunc ipsum a quibusdam, uti ab Nigidio, eumdem dici atque solem, et Apollinem, a nonnullis uero mundum et celum, atque iisdem, que Seruius recenset, nominibus, ab aliis uocatum, in primisque Ianonium, »quasi,« inquit,  »non solum mensis Ianuarii, sed mensium omnium ingressus tenentem.« .

Atqui si res ita sit, arguit Arnobius , certe nullus erit Ianus, quem ethnici uenditabant Celo et Hecata procreatum, Iuturne maritum, generum uulturni, patrem Fonti, Ianiculi conditorem, Italie regem, cunctisque precibus, ut ex Ouidio liquet, atque etiam, ut monet Cicero, sacrificiis semper preponendum . Nec absimili prorsus modo Augustinus: Si Ianus, inquit, sit mundus, cur gentiles falso asserebant ad eum rerum initia, fines, et terminum referri? Cur bifrontem illum, quasi due tantum sint mundi partes, aut quadrifrontem,  quasi ipse et mundus geminus sit, fingebant? Cur uenditabant penes eum esse prima, siue initia factorum, et summa penes Iouem, quasi omnium regem? Quid ergo factum est de hoc Ioue hominum deorumque rege, si Ianus mundus esse dicatur? 

Alia insuper ratione Arnobius ostendit nullam eidem Iano, si annus sit, tribui posse diuinitatem. Quid enim est annus, nisi aliquod spatium temporis, certo dierum mensiumque numero circumscriptum? Quis uero illud, quod transit ac labitur, uim diuinam habere sibi persuadebit .

 Eodem plane rationis momento ille conficit nullum esse numen Saturni; quippe qui tempus latine et grece , siue, ut ait Augustinus, temporis longitudo, fuisse perhibeatur. Non solum autem Macrobius, et Plutarchus, hec expresse tradiderunt, sed Cicero etiam hisce totidemque uerbis: »Saturnum autem eum esse uoluerunt, qui cursum et conuersionem spatiorum ac temporum contineret. Qui Deus grece idipsum nomen habet. enim dicitur, qui est idem temporis spatium.« Rursus autem inde infert Arnobius tollendum de medio Saturnum, Celo editum patre .

 Quid preterea, quod nullus quoque umquam fuisse dicendus est eiusdem Saturni et Opis filius Iupiter, in finibus Cretensium sepultus? Nam hunc alii solem, alii etherem esse contendebant. Macrobius enim uariis ueterum auctorum testimoniis probat eum reuera esse solem . Cicero autem aperte nobis declarat illum a Chrysippo ethera censeri, atque Ennium, qui a uarrone etiam eamdem ob causam citatur , omnium assensu dixisse:

   Adspice hoc
Sublime candens, quem inuocant omnes Iouem.
Alium adhuc testem profert Euripidem, qui, ut multa  preclare, addit ille , sic hoc breuiter:

uides sublime fusum, immoderatum ethera,
Qui tenero terram circumuectu amplectitur
Hunc summum habeto diuum, hunc perhibeto Iouem.
Nos uero Eusebius monitos esse uoluit Iouem ab Orpheo, si Porphyrio fides, et mundum uniuersum dici, et animam eius ethera .

Falsa ergo est etiam Iunonis diuinitas, quam sicut arguit Arnobius , erem plerique dicebant, ac potissimum Stoici, quorum opinionem Cicero his explicat uerbis: »Aer autem, ut Stoici disputant, interiectus inter mare et celum, Iunonis nomine consecratur, que est soror et coniux Iouis; quod et similitudo est etheris, et cum eo  summa coniunctio. Effeminarunt autem eum, Iunonique tribuerunt; quod nichil est eo mollius .«

Oratori autem, ante Augustinum, Macrobius sic subscripsit: »Iuno soror eius, Iouis, et coniux uocatur. Est autem Iuno er; et dicitur soror, quia iisdem seminibus, quibus celum, etiam er est procreatus; coniux, quia subiecta est celo .« Porphyrius uero hec litteris mandauerat, que ab Eusebio sic transcripta sunt : ,  . , . Iunonem autem Iouis uxorem esse finxerunt, quod etheriam scilicet eriamque uim Iunonem appellarent. Aether enim subtilissimus ac tenuissimus er est. Addit ille eam , ab ere Iunonem fuisse appellatam. Macrobius tandem, quem paulo ante citauimus, alibi narrat Iunonem esse infimum erem, uti paulo post obseruabimus .

At inde Arnobius sic argumentatur: »Si er illa est quemadmodum uos ludere ac dictitare consuestis, greci nominis austeritate repetita, nulla soror et coniux omnipotentis reperietur Iouis, nulla Fluuiona, nulla Pomona, nulla Ossipagina, nulla Februtis, Populonia, Cinxia, et Caprotina .« Ethnici siquidem tot aliasque plures Iunones, eiusque nomina et numina finxerant. At de Cinxia iam a nobis paulo antea actum est. Que autem Fluuiona sit, docet Festus: »Fluuionam Iunonem,« inquit, »mulieres colebant, quod eam sanguinis fluorem in conceptu retinere putabant .« Quam quidem nomenclationem Augustinus uarronis auctoritate sic confirmat: »Dea Mena menstruis fluoribus preest, quamuis Iouis filia, tamen ignobilis. Et hanc prouinciam fluorum menstruorum in libro selectorum deorum ipsi Iunoni idem auctor, uarro, assignat, que in diis selectis etiam regina est, et hic tamquam Iuno Lucina cum eadem Mena, priuigna sua, eidem cruori presidet .« Sed id ab illo paulo  post, sed breuius repetitum, et a uossio tractatum reperies .

Quamuis autem uarro nominis Pomone originem latere fateatur, eam tamen ille, et Ouidius, Seruius, Augustinus, aliique plurimi pomorum et hortorum deam ab ethnicis predicari testificantur . At quomodo ea Iuno dici potuerit, haud facile perspicitur. Quapropter suspicantur nonnulli hoc nomen librarii incuria esse corruptum, et ei subrogandum Sororie; quandoquidem Iuno ferebatur esse Iouis soror et  coniux. In huius autem opinionis confirmationem adiungi potest Rome a Sororio Tigillo constructum Iunoni templum, quod idcirco Iunonis Sororie nuncupatum fuit. Sed huic coniecture nullius codicis testimonio firmate, si aliam adiicere liceat, dicemus et poma et fructus ad terram, siue tellurem quandoquidem pertinent, fieri potuisse ut Iuno, que tellus esse, et terrestria regere credebatur, Pomone, quemadmodum et tot aliis nominibus appellata fuerit. Quod autem Iuno terra censeretur, his uarro, cui Augustinus astipulatur, uerbis nos admonuit: »Iouis Iuno coniux, et is celum, hec terra, que eadem tellus; et ea dicta quod una cum Ioue iuuat Iuno; et regina, quod hec omnia terrestria regit« . Sed de hac coniectura nostra aliorum esto iudicium.

Deprauatum quoque nonnulli opinantur subsequens eiusdem Iunonis nomen, quo ab Arnobio Ossipagina uocatur, emendandumque uellent Opigena, de qua hunc Festus loquitur in modum: »Opigenam Iunonem matrone colebant, quod ferre eam opem in partu laborantibus credebant« . Sed inde non satis dilucide conficitur utrum hec eadem sit, atque Ossipagina, que, ut postea Arnobius scripsit, solidatrix ossium, atque infantium ossa durare et solidare putabatur . uossius uero lubenter assensus est Stewechio, qui Ossipaga uel Ossipanga restituendum autumabat  . Eam etenim sic nuncupatam censet, quod pangat, siue, ut antiqui loquebantur, paget puerorum ossa.

Februtis autem, siue Febralis Iuno a Romanis, uti adhuc obseruat Festus, ab aliis Februta, uel Februalis cognominabatur . Nomen porro illud sortita est a mense februario, quo sacra eius fieri solebant, atque ut idem Festus ait: Ferie erant Lupercalia, quo die mulieres februabantur, id est, lustrabantur et purgabantur, a Lupercis, amiculo Iunonis, id est, pelle caprina. Legesis uarronem, Augustinum, et Lilium Giraldum .

Populonie uero Iunonis, et templi in illius honorem  dicati, meminit apud Macrobium P. Tertius: »In Papyriano enim iure,« aiebat, »euidenter relatum est are uicem prestare posse mensam dicatam; ut in templo, inquit, Iunonis Populonie mensa dicata est« . At hoc nomen illi inditum perhibent, quia maris et femine coniunctioni, ex qua noui populi creantur, Iunonem prefici existimabant. Seneca uero apud Augustinum mentionem cuiusdam Populonie uidue fecit, cui petitorem defuisse non miratur . Sed hec proculdubio Iuno Populonia non erat. De hac autem, et Februti, itidem Iunonia legendus Martianus Capella lib. II de Nupt. Philolog.

Caprotine, uel, ut aliis placet, Capratine Iunoni  mulieres olim sacrificabant ob seruatam puellarum et matronarum pudicitiam, ac Fidenates, qui eam eripere uolebant, superatos. uarro autem de hoc sacrificio sic loquitur: »None Caprotine, quod eo die in Latio Iunoni Caprotine mulieres sacrificant, et sub caprifico faciunt, et e caprifico adhibent uirgam« . Huius porro sacrificii, atque festi, quod Ancillarum uocabatur, causam et institutionem Macrobius retulit. Illius etiam meminit Plutarchus, et alii. Ceterum plura adhuc, ut Seruius ait, erant Iunonis numina, ut Curis et Lucina, que Arnobius, quandoquidem satis multa memorauerat, silentio preterire maluit .

Cum tot ergo ethnici habuerint Iunones, uel ut Seruius ait, Iunonum numina, inde profecto auctor noster conficit illas omnes, atque ipsam quoque, que Iouis soror et coniux ubique predicabatur, deas dici non posse, si Iuno iuxta greci nominis etymologiam, et plurium opinionem, er fuerit, nam er non potest esse deus; ergo nulla Iuno dea est.



ARTICULUS II. Quomodo Arnobius ostendat deam reuera non esse Mineruam ex uariis gentilium opinionibus de illa e Iouis cerebro orta, Mentis et uictorie filia, ubi de nominis Minerue etymologia.

uenit Arnobius ad Mineruam, ac Granii testimonio  probat Aristotelem docuisse eam esse Lunam. Alii tamen ab huius opinione recesserunt, palamque asseruerunt illam esse etherium uerticem, et summitatis, ut ait Arnobius, illius summam. Alii memoriam esse uoluerunt: »Unde,« inquit, »nomen Minerua, quasi quedam Meminerua formatum est« . Ad Aristotelis uero sententiam propius accessit Porphyrius, ut liquet ex uerbis eius ab Eusebio sic transcriptis : , , , . Quod autem in sole Apollo, hoc ipsum Minerua in luna est, quod illa prudentie symbolum instar cuiusdam Minerue sit. Augustinus uero utramque opinionem, ab aliis defensam, et assertam hunc explicat  in modum: »Mineruam, quia eam humanis artibus preposuerunt, nec inuenerunt stellam, ubi eam ponerent, eamdem uel summum ethera, uel etiam lunam dixerunt.« Et paulo post: »Minerua summus ether, et Minerua itidem luna, quam esse in etheris infimo limite existimant« . Diodorus autem Siculus, ubi de Aegyptiorum theologia, memorie tradidit eri nomen Minerue datum, et inde factum, ut uirgo, ex Iouis uertice orta, ac Tritogenia, et Glaucopis dicta sit. Diodori porro uerba si legere uelis, ab Eusebio sic descripta inuenies : , ,  , . . , , , , , , . Aeri autem, Minerue nomen quadam uocis interpretatione attribuisse, Iouisque filiam hanc et uirginem putari, eo quod er natura corruptioni non obnoxius sit, et summum uniuersi locum occupet. Unde etiam fabula e Iouis uertice illam enatam. uocari autem  Tritogeniam, quod ter in anno naturam mutet, uere, estate, hyeme; et Glaucopin dici, non quod glaucos oculos habeat , sed quia er glauco sit aspectu.

Seruium huic adiungamus, qui in suis ad uirgilii Aeneiden commentariis scripsit: »Potestates aut terrene sunt, aut erie: sed quia ether ignis est, ideo in etheriarum potestatum templis ignis est; ut reddatur eis imago sui elementi. Est autem in templo Iouis, quia ether est Minerue, que supra etherem est. Unde patris de capite procreata esse dicitur« . Denique Macrobius narrat ab iis, qui diligentius, uti putabat, ueritatem querebant, hanc datam fuisse rationem cur Minerua dicta fuerit summum etheris cacumen:  »Esse,« inquit, »medium ethera Iouem, Iunonem uero medium ethera cum terra, et Mineruam summum etheris cacumen, eo argumento utuntur, quod Tarquinius, Demarati Corinthii filius, Samothraciis religionibus mystice imbutus, uno templo, ac sub eodem tecto numina memorata coniungit« . Sed uide, queso, quanti roboris sit hoc argumentum.

Porro autem uossius putat ethnicos Minerue nomine intellexisse etheris Deique uim in homine, ac potissimum memoriam eiusque fetum, prudentiam . At id, ac eamdem quoque Mineruam Mentis, sicuti ait Arnobius, filiam nuncupatam fuisse, confirmari posse arbitratur his apud A. Gellium Afranii uersibus,  quibus Sapientiam usus et memorie filiam cecinit:

Usus me genuit, mater peperit memoria,
Sophiam uocant me Greci, uos sapientiam. 
Ceterum tametsi Porphyrius, uti paulo ante uidimus, dixerit, quemadmodum Apollo in sole est, sic in luna, prudentie symbolo, esse Mineruam, Macrobius tamen aliud profert illius testimonium, quo significauit hanc ipsam Mineruam esse solis uirtutem, que prudentiam hominibus impertit. Hec enim sunt Macrobii uerba: »Porphyrius testatur Mineruam esse uirtutem solis, que humanis mentibus prudentiam subministrat. Nam ideo hec dea, Iouis capite prognata memoratur, id est, de summa etheris parte  edita; unde origo solis est« .

Tantumdem ergo ethnici de huius nominis etymologia, quantum de ipsa uariabant. Quidam enim, ut ait Arnobius, nomen a memoria, ortum uoluerunt, quasi quedam Meminerua. Ciceroni autem sic dicta uidetur, quod uel minueret, uel minaretur; Isidoro, quasi dea et munus artium uariarum, que ab illa inuente uenditabantur : Festo denique, quod bene moneat. »Hanc enim.« inquit, »pagani pro sapientia ponebant. Cornificius uero, quod fingatur, pingaturque minitans armis, eamdem dictam putat« . Que quidem  Cornificii eadem ac Ciceronis est, etymologia, que ab illo explicatur.

At uossius in Festi sententiam magis inclinat, censetque uerbum moneo, ab antiquiori meneo deriuatum; et a meneo, mentio, memini, memor, reminiscor, atque ita factum nomen Menerua, ac deinde Minerua . Ibi porro ille plura congessit, quibus ea que ab Arnobio dicta uidimus, diserte enucleantur et stabiliuntur.

Iam uero etsi penitus taceremus, quis est, queso, qui non uidet quo iure idem Arnobius noster hinc conficiat nullam prorsus fuisse Mineruam, Mentis aut uictorie filiam, nullam ex Iouis natam cerebro, inuentricem olee, uariisque artibus et disciplinis  prefectam et eruditam, sed rem naturalem, que dea utique esse nequit? 

At quo clarius, ex hactenus dictis constat ethnicos credidisse illam Mentis filiam, atque ex Iouis cerebro natam, eo difficilius probatu, qua ratione filia uictorie ab Arnobio dicatur. Dionysius siquidem Halicarnasseus narrat : . , , , , , , . uictoriam autem Arcades fabulantur filiam Palantis, prognati Lycaone: et honores quos nunc apud homines habet, consecutam, Minerua iubente,  quod cum hac dea simul educata sit. A Ioue enim recens natam commendatam esse Palanti, et apud illum educatam, dum adoleuerit. Quibus certe uerbis planum ille facit Mineruam non esse filiam uictorie, sed tantummodo cum illa educatam. Preuium nichilominus opinionis sue assertorem Arnobius habuit Pausaniam, qui dixerat : , . Alterum ibidem est delubrum Minerue, cui, uictorie cognomentum. In quodam autem Orphei, uti inscribitur, hymno illa uocatur , uictoriam ferens demon . At hinc Arnobii narratio plane firmatur, si eius in textu legeretur: »Nulla est ergo Mentis filia, nulla uictoria.« Si uero legendum  sit, Nulla uictorie, uidelicet filia, expende, queso, utrum hec opinio inde inualuit, quod a templo ipsius, que uictoria nuncupabatur, cognominata est, aut quia pugnantes eius auxilio uictoriam reportare ferebantur.

Longe porro uulgatius et notius est illam, quemadmodum alibi ostendimus , olee et aliarum, sicut Diodorus Siculus testatur, plurimarum artium dictam fuisse inuentricem. Nam inde ille concludit: , unde ergana, seu opifex uocitatur.

Ceterum quantum in hoc Arnobii argumentatione,  qua hanc aliosque fictos a gentilibus deos explodit, ponderis sit ac uirium, quis est, qui confestim non animaduertat? At illud preterea perspicue probatur ab Eusebio et Augustino, qui ex iisdem uariis ethnicorum de Saturno, Ioue, Iunone, et Minerua opinionibus, eos nunquam deos fuisse demonstrant .



ARTICULUS III. Quomodo Arnobius illud adhuc ostendat ex Neptuno Stygii fratre, pistricum domino, menarum et gurgitum motatore: item ex Mercurio Caduceatore, Cyllenio, uerborum et nominum inuentore, ac mutatore nundinarum, mercium, et commerciorum; atque etiam Cerere, que Terra, Magna Mater, uesta, Ops, et Saturni uxor uocabatur: ubi de etymologia nominum Neptuni, Mercurii, Cereris, et ueste.

 Nobis Arnobium alios gentilium deos recensentem sequentibus occurrit Neptunus, quem ethnici, inquit ille, quod aqua nubat terram, eo nomine appellauerunt . Neque certe hec etymologia patrono defensoreque caruit. Quamuis enim Cicero Neptuni nomen a nando, quibusdam litteris paululum immutatis, Isidorus a nube quasi tonante, alii a uerbo etiam greco lauare, abluere, deductum uelint; uarro tamen diserte dixit: »Neptunus quod mare terras obnubit, ut nubes celum, a nuptu, id est, opertione, ut antiqui, a quo nuptie, nuptusque dictus« .

 Atqui si id uerum sit, ait Arnobius, concidit profecto deus Neptunus, ab ethnicis dictus frater Stygii, id est, Plutonis, et Iouis germanus, de quibus iam disseruimus. Addit ironice auctor noster: »Tridenti armatus, pistricum dominus, atque, menarum, rex salsorum gurgitum« , id est, maris et pelagi, uti liquet his carminibus, quibus uirgilius illum sic loquentem induxit:

Non illi imperium pelagi seuumque tridentem,
Sed mihi sorte datum. 
Pistrix autem, piscis est magnus seu bellua marina, quam nonnulli balenam esse arbitrantur. De pistrice plura in Arati phenomenis, ex quibus hec  selegimus:

Andromedam tamen explorans fera querere pistrix
Pergit, et usque sitam ualidas aquilonis ad auras
Cerula uestigat finita in partibus austri. 
Mena quoque marinus piscis est, qui grece , a Romanis hodie menola uocatur. Cicero autem his uerbis illius meminit: »Qui uoluptatem ipsam contemnunt, iis licet dicere se ancipenserem mene non anteponere« . Mentionem etiam eius facit Atheneus, et sepius Plinius, qui nos docet quibus morbis, et quomodo remedia ex hoc pisce conficiantur . uidesis Rondeletum lib. u, cap. 13. Aldrouandum, et alios de duobus illis piscibus, pistrice et mena.

Ethnicos igitur, haud illepide ridet Arnobius, dum Neptunum pistricum et menarum dominum, ac salsorum gurgitum, tremebundique sali motatorem uocat, quia illum insani illi homines pelagi et maris regem serio appellabant. Nam preter citatos uirgilii uersus, scriptum a Cicerone legimus: »Datum est Neptuno alterum, Iouis, ut uolunt, fratri, maritimum omne regnum, nomenque productum, ut Portunus a portu, sic Neptunus a nando, paululum primis litteris immutatis« . Quam bellus ergo  ille deus, qui natat per fluctus maris, solumque regit illius imperium?

Tum deinde Arnobius sic prosequitur: »Mercurius etiam quasi quidam medicurrius dictus est, et quod inter loquentes duos media currat, et reciprocetur oratio, nominis huius concinnata est qualitas« . Fauet Arnobio Augustinus, qui id paulo explicatius edisserit: »Mercurius,« inquit, »quasi medius currens dicitur appellatus, quod sermo currat inter homines medius; ideo grece, quod sermo, uel interpretatio, que utique ad sermonem pertitinet, dicitur, ideo et mercibus presse, quia inter uendentes et ementes sermo fit medius« . Que  quidem Augustini uerba, ad explicandam huiusce nominis etymologiam Isidorus postea transcripsit. Festus uero a mercibus hoc nomen illi impositum opinatur. Aliter tamen Seruius: »Alii,« ait, »Mercurium quasi medicurrium, a Latinis dictum uolunt, quod inter celum et inferos semper incurrat« . Ab illo autem ista obseruata sunt, in hos uirgilii uersus, quibus ea, que auctor noster subiungit, explicantur. Canit quippe peta:

uobis Mercurius pater est, quem candida Maia
Cyllene, gelido conceptum uertice fudit. 

Quid autem, uti loco citato subdit Arnobius, ex hac  opinionum uarietate, et dissentione aliud sequitur, nisi quod aboletur et extinguitur caducitor ille Cyllenius in algido fusus monte, quemadmodum patet ex mox citatis uirgilii carminibus, ad quos illum collineasse haud immerito dici potest? Caducitor uero, uel potius caduceator dicebatur, quia, ut animaduertit Seruius, aliique bene multi: »Caduceum illi a deo assignatur, quod fide media, hostes in amicitiam conducat, que uirga ideo serpentibus illigata est, ut sicut illi obliti ueneni sui in se ceunt, ita hostes, contemptis et depositis inimicitiis, ad amicitiam reuertantur« .

Addit auctor noster: »uerborum excogitator et nominum« idem Mercurius. Nam sicut obseruat  Cicero , leges et litteras tradidisse ferebatur, de quo nos ailibi. Denique, »nundinarum, mercium, commerciorumque mutator;« quia ethnici, sicuti ex Augustino et Isidoro paulo ante annotauimus, existimabant eum mercibus preesse. Unde Seruius: »Hic etiam, inquit, mercimonii deus est« . Quin immo Festus a nobis paulo ante citatus, arbitratur inde formatum illius nomen, cuius hanc reddit rationem: »Hunc etenim negotiorum omnium existimabant esse deum.«  Porro autem Augustinus ex illa priori etymologia, et ethnicorum opinione eamdem, atque Arnobius, conclusionem elicit:« Si ergo Mercurius ipse,« inquit, »sermo est etiam  ipsis confitentibus, deus non est« .

Simili plane argumento auctor noster Cereris diuinitatem sic euertit: »Terram quidam e uobis,« ita ille loquitur, »quod cunctis sufficiat animantibus uictum, Matrem esse dixerunt magnam; eamdem hanc aliquot, quod salutarium seminum frugem gerat, Cererem esse pronuntiant; nonnulli autem uestam, quod in mundo stet sola, ceteris eius partibus mobilitate in perpetua constitutis.«  Terram uero esse Cererem, et paulo infra obseruandum, et his nunc probari potest Ciceronis uerbis, quibus allata ab Arnobio Cereris etymologia confirmatur: »Mater autem est,« inquit ille, »a gerendis frugibus Ceres, tamquam geres,  casuque prima littera itidem immutata, ut a Grecis. Nam ab illi quoque , quasi nominata est« . At de ueste nomine ibidem paulo post hec habet: »ueste nomen a Grecis; ea est enim, que ab illis dicitur« . Sic autem grece a ueteribus uocata est, ait Pharnutus , , quod est stare ac sistere; quia stat per res uniuersas. Et id quidem Ouidius his uersibus significauit:

Stat ui terra sua, ui stando uesta uocatur,
   Causaque per Graii nominis esse potest. 
Ibi autem ille non solum ueste etymologiam confirmat, sed eam quoque eamdem esse ac terram seu  tellurem. Quod quidem prius his carminibus dixerat:

uesta eadem est, que terra, subest uigil ignis utrique,
   Significant sedem terra focusque suam.
Et infra:

Et tellus uestaque numen idem est. 
Ouidio autem adstipulatores accedunt Seruius et Augustinus, quos adire facile poteris, atque etiam Giraldum, Lipsium, ac uossium , qui, preter alia plura, hos citant Euripidis uersus:

,
.


 Et terra mater, uestaque sapientibus,
uocaris, ipso considens in ethere.
Atqui horum scriptorum atque etiam Lucretii, quem adire poteris , autoritate et testimonio liquet utique illud uerissimum esse, quod ab Arnobio assumitur, trina hec numina nulla esse, quandoquidem iis terra, que diuine proculdubio, nature non est, sola significatur.

Quamobrem Arnobius noster iure merito hec continenter adiecit: »Non ipsa Mater deum, quam Nigidius autumat matrimonium tenuisse Saturni, dea recte poterit nuncupari; siquidem unius terre hec sunt omnia nomina« . Nonne autem idem etiam a uarrone hisce uerbis asseritur:  »Terra Ops, quod hic omne opus, et hac opus ad uiuendum; et ideo dicitur Ops mater, quod terra nutriat. Hec enim terris gentes omnes peperit, et resumit denuo, que dat cibaria, ut ait Ennius, que quod gerit fruges, Ceres« . Quis autem nescit, quod etiam a nobis supra notatum est , Opem ab ethnicis dictam Saturni uxorem?

At quoquo nomine uocetur, si terra est, nec dea est, ne esse potest. Recte ergo Augustinus postquam aliis eiusdem uarronis uerbis comprobauit eamdem esse tellurem, Matrem magnam, et Opem, cum Arnobio nostro concludit: »Si ergo una dea est, que quidem consulta ueritate, nec ipsa est, interim quid itur in multas« ? Neque sibi sinit responderi ethnicos non absurde censuisse eas plures esse deas, quoniam in una eademque dea res plures esse possunt. Nam his illico occurrit: »Et concedo,« inquit, »in uno homine esse res plures, numquid ideo et homines plures? Sic in una dea esse res plures, numquid ideo et deas plures? uerum sicut uolunt, diuidant, conflent, multiplicent, replicent, implicent« . Tanto enim certius euertent alicuius diuinitatem, quanto magis eam multiplicatam uoluerint.



ARTICULUS Iu. Qua ratione Arnobius ostendat falsam esse diuinitatem uulcani, qui ignis; ueneris, que Proserpina; Solis, qui Liber et Apollo; Diane, que Ceres et Luna dicebantur; atque aliorum omnium numinum, quia plures ethnici mundum esse animal quoddam, ac deum esse existimabant: ubi de etymologia nominum uulcani et ueneris, ac de Apolline murium pernicie.


Tria alia ethnicorum numina, uulcanum, uenerem et Proserpinam eodem argumentandi genere Arnobius ex deorum albo eradendos esse liquido conuincit . uulcanum enimuero ignem esse adserebant. uisne id tibi testibus saltem quibusdam probari? En adest uarro, cuius hec ipsa sunt uerba: »Ab ignis iam maiore ui ac uiolentia uulcanus dictus« . Accedit Seruius, qui adhuc expressius id tradidit: »uulcanus ignis est, et dictus uulcanus, quasi uolcianus, quod per erem uolet. Ignis enim  e nubibus nascitur. Unde etiam Homerus dicit eum de ere precipitatum in terras, quod omne fulmen de ere cadit« . Hunc pone sequitur Isidorus, qui eadem priora pene omnia illius uerba repetit. Quid uero, quod idem Seruius antea dixerat: »Plerumque uulcanum ponimus pro igne?« Augustinus uero: »uulcanum uolunt ignem mundi« .

Neque id probatu difficilius, quod subiungit auctor noster, uenerem, »quod ad cunctos ueniat,« nuncupatam . Ex Cicerone siquidem illud desumptum uidetur, qui diserte pronuntiat: »Que autem ad res omnes ueniret, uenerem  nostri nominauerunt, atque ex ea potius uenustas, quam uenus ex uenustate« . Aliis tamen de huius uocis etymo aliter uisum. Nam uarro a uerbo antiquo uiere, seu uincire, illud deducit, quod uenus non quidem uincere, sed uincire et uinciri pudendis scilicet uinculis ipsa uelit . Isidorus uero: »uenus,« inquit, »inde dicta, quod sine ui  femina esse uirgo non desinat« . Sed Arnobio haud forsitan immerito probabilior uisa est Ciceronis opinio.

uerum quo propius ibi ad eum accedit, eo longius in hoc recedere uidetur, quod subnectit inde cognominatam Proserpinam, quia sata in lucem proserpunt  . uult quippe latinus orator Proserpinam grecorum esse nomen; »Ea est enim,« ait, »que grece nominatur, quam frugum semen esse uolunt, absconditamque queri a matre« . Attamen alios Arnobius habuit sententie sue asseclas, et fautores. Nam a uarrone hoc litteris consignatum legimus. »Proserpina dicta, quod ut serpens, modo in dextram, modo in sinistram partem late mouetur. Serpere et proserpere idem dicebant, ut Plautus, qui scribit: quasi proserpens bestia« . Breuius quidem, sed clarius, ad auctorisque nostri mentem accommodatius Isidorus dixit: »Proserpina, quod ex ea proserpant fruges.« Antea uero Augustinus: »A proserpendo Proserpina  dicta« . Atque horum sententia quibusdam, etiam Ciceronem numquam non admirantibus, magis quam ipsamet Ciceroniana placuit.

Cum eodem porro Augustino hinc scite Arnobius infert ab ethnicis tolli de medio tria ipsorum numina« . uulcanum, quem omnes ignis elementum; uenerem, quam libidinem per cuncta animantia diffusam; et Proserpinam, qua fruges ac germina subcrescentia moueri uenditabant. Quidquid enimuero de illis alii aliter sentirent, falso falsius erat illos, quos res creatas esse dicebant, suprema aliqua diuinitate donari.

 Prosequitur Arnobius , et instat ab ethnicis passim iactitari eumdem esse Solem, atque Liberum, et Apollinem. Macrobius quippe id non solum Euripidis et Aeschyli testimonio, sed uariis quoque rationibus probare conatus est . Memorie autem Seruius prodidit illud fuisse ab Stoicis et Porphyrio adsertum: »Stoici,« inquit, »eumdem Solem, eumdem Liberum, eumdem Apollinem uocant.« Prius uero: »Constat secundum Porphyrii librum, quem Solem appellauit, triplicem esse Apollinis potestatem, et eumdem esse Solem apud superos, Liberum patrem in terris, Apollinem apud inferos« .

Arnobius itaque ex hac uulgari gentilium persuasione  plane conficit ab illis imminui deorum numerum, ac nullum umquam in rerum natura exstitisse, neque Liberum, ex Semele, uti supra diximus, oriundum; neque Apollinem Pythium, et murium, ut idem auctor noster loquitur, perniciem, de quo nos alibi egimus . Augustinus uero ex iisdem gentilium opinionibus colligit ex una eademque re naturali plures quidem ab illis factos esse deos, sed falsos plane et commentitios.

Quid plura? Non indocti, uti ait Arnobius , apud gentiles uiri docebant Dianam, Cererem, et Lunam tres non esse personas, a se inuicem distinctas, sed triplici hoc nomine Lunam appellari. At docti illi homines erant haud dubio  Stoici de quibus hec Seruius narrat: »Stoici eumdem Solem . . . . . Item Lunam eamdem Dianam, eamdem Cererem, eamdem Iunonem, eamdem Proserpinam dicunt; secundum quos uirgilius pro sole et luna, Liberum et Cererem inuocauit« ; at hoc quoque ultimum Macrobius obseruauit. Augustinus uero: »Apollinem..,.. Solem esse dixerunt, Dianamque germanam eius similiter Lunam, et uiarum presidem« .

Atqui si Diana et Ceres illud reuera sint astrum, quod luna uocatur, inde Arnobius optime arguit extinguendam omnino, et penitus delendam esse non solum Cererem, frugum, uti opinabantur, et alibi  obseruauimus , inuentricem; sed Dianam quoque, Apollinis germanam, uti citatus paulo ante Augustinus, animaduertit. Solum enimuero superest astrum, quod luna quidem appellatur, sed non potest esse deus. Tollenda etiam e medio Diana illa, »quam,« sicut ait Arnobius, »quondam puris in fontibus abluentem membrorum sordes corniger ille uenator inspexit et penam curiositatis inuenit« . Quibus sane uerbis fabulam adtigit Acteonis, qui propterea quod Dianam lauantem uidisset, in ceruum conuersus esse fertur. uidesis Ouidium, Diodorum Siculum, Pausaniam, Natalem Comitem et alios .

Postremo Arnobius alia generali ratione cunctos, iam a nobis memoratos, gentilium de diis suis errores concutit ac destruit . Philosophorum enim, inquit, doctissimi et crediderunt, et definiuerunt mundum esse animal rationale et sapiens. Sed itane arguet aliquis, res se habet, ac quinam illi sint, nobis indica? Nihil dictu promptius. Nam hec non solum Platonis, uti ex Ciceronis libris liquet, uerum etiam Zenonis, Stoicorumque illius sectatorum, sicuti ex Cicerone, Lactantio, Lertio, Lipsio, aliisque discimus, genuina constansque sententia fuit . Atqui si mundus rationale sit animal, inde necessario sequitur solem, lunam, tellurem, aliasque mundi partes, siue suo, siue alio ut uidimur, nomine nuncupentur, falso et frustra ab illis in deorum numerum adgregari. Qui fieri enim potest, ut si mundus unum sit animal, sicut singularis quilibet homo, in uarias scindatur partes, diuersaque membra, que singula sint aliquod ab aliis distinctum animal, atque, ut uolunt, unus et singularis Deus. Simili quoque modo argumentatur Lactantius: »Si deus mundus est; ergo omnia illa, que sunt in eo, dii non sunt, sed dei membra; que utique solius  Dei nomen accipere non possunt. Nec enim recte quis dixerit membra hominis unius multos homines esse.« Quin etiam Cicero hunc errorem funditus euertit. Lege si uelis, que ab eo, et si animus est, que ab Eusebio disputata sunt .



CAPUT XuII. Quomodo Arnobius uana de gentilium diis opinionum commenta ex aliis illorum de iisdem diis suis dissensionibus adhuc euertat.



ARTICULUS PRIMUS. Excutitur argumentum Arnobii, petitum ex diuersis, et contrariis ethnicorum opinionibus de Musarum parentibus, conditione et numero, ac de diis Nouensilibus et Indigetibus, ubi de Aenee morte.


Magne ethnicorum de uno eodemque numine dissensiones aliud euidentissimum Arnobio nostro suppeditant argumentum, quo falsa illorum omnium diuinitas rursus inuictissime demonstratur. Quid enim, queso, tanta illa dissidia aliud probant, nisi eosdem ethnicos nichil de quoquumque deo suo habuisse certi et explorati? Quo ergo iure eos tamquam ueros deos colere, precari, et adorare poterant, de quibus nichil manifestum et indubitatum umquam se accepisse palam profitebantur? Quis autem non mirabitur quanta fuerint illorum de Musarum uerbi gratia parentibus  conditione, et numero diuortia pugne, et contentiones? Mnaseas quippe, uti ait Arnobius , illas ex Celo et Tellure, alii ex Ioue et Memoria uel Mente ortas fuisse tradiderunt. Aliqui eas uirgines dixere, alii matres; has Ephorus numero tres, Mnaseas quatuor, Myrtillus septem, Crates octo, et Hesiodus nouem, quarum nomina singulatim recenset. Seruius tamen has omnes diuersas opiniones ad tres potissimum redigit: »Musas,« inquit, »multi nouem, multi octo, multi septem dixerunt.« At Cicero expressius docet primas quatuor Ioue altero, secundas Ioue tertio, siue Cretensi et Mnemosyne, tertias Ioue tertio, et Antiopa ortas, quas Pieridas, inquit, et Pierias solent pete appellare . Sed hec questio longe  fusius ab Lilio Giraldo peculiari de Musis syntagmate tractatur . Nos uero de iis iam aliquid alibi adtigimus. At certe uides quantum de harum Musarum numero, parentibus, et conditione non infimi, sed maioris utique nominis scriptores ethnici inter se digladiarentur . Quoniam igitur modo hi aliique eas, sibi non satis cognitas, et deas dicere, et illas inuocare poterant?

Neque minor profecto erat illorum de Nouensilibus diis, eorumque nomenclatione et numero, ac proinde de illorum diuinitate controuersia. Quidam enim a nouenario numero, qui ut citatus ab Arnobio uarro tradidit , in mouendis rebus potentissimus habetur, sic cognominatos censebant,  alii a nouitate rerum, quibus eos preesse opinabantur; alii ab alio nouitatis genere, quo uidelicet a uictoribus, puta Romanis, uti alibi uidimus , in urbes suas ac templa adsportari, noua dedicabantur consecratione. Sed plura de huius nominis etymologia uossius et alii disputant .

Tam diuersarum autem opinionum uarios Arnobius protulit fautores, ac primum quidem Pisonem, qui hos »esse credit nouem,« ita ille loquitur, »in Sabinis apud Trebiam constitutos« . Trebia autem fluuius est non procul a Placentia, qui ex Apennino, ut scripsit Strabo, in Padum incidit. Ad hunc porro fluuium Annibal Scipionem consulem, ut narrat Polybius, clade maxima profligauit . Unde hic Lucani cantus :

O misere sortis, quod non in Punica nati
Tempora Cannarum fuimus, Trebieque, iuuentus.

De Nouensilibus uero diis citatus ab auctore nostro uarro hec breuissime scripsit: »Ferronia, Minerua, Nouensiles a Sabinis« . At Aelius post Granium hos Musas esse opinatus est; Cornificius uero nouitatum presides, Cincius eos omnes, qui a uictoribus, uti paulo ante monuimus, in urbes suas transuectos solebant compendii causa, ac ne quis illorum omitteretur, hoc Nouensilium nomine inuocari.  Quando autem Decius seipsum pro Romanis legionibus deuouit, illos cum pluribus aliis, teste Liuio, sic implorauit, et obtestatus est: »Diui Nouensiles, dii Indigetes, diui quorum potestas nostrorum, hostiumque« .

Manilium uero citat adhuc Arnobius , qui quidem hosce deos, sicut Piso, nouem esse existimabat, sed quibus solis Iupiter fulminis sui iactandi detulerit potestatem. Denique nonnulli arbitrabantur illos ex hominibus factos esse deos, quales, inquit Arnobius, erant Hercules, Romulus, Aesculapius, Liber et Aeneas. Et illud quidem his confirmatur Seruii uerbis: »Sane quidem ueteres illos deos Nouensiles dicunt, quibus merita uirtutis dederint numinis dignitatem« .

Quod uero ad memoratos ibi ab auctore nostro Romulum, Aesculapium et Liberum spectat, de iis supra disseruimus. De deo autem sane preclaro Hercule hec Cicero tradidit: »Quos ab hominibus peruenisse dicis ad deos, tu reddes rationem quemadmodum idem fieri potuerit, aut cur fieri desierit, et ego discam libenter. Quomodo nunc quidem est, non uideo quo pacto ille, scilicet Hercules, in domum eternam patris sui peruenerit« . Sed de illo hacque funesta, deoque indignissima eius morte supra disseruimus .

Superest quintus ad Arnobio appellatus Aeneas, quem Augustinus tribus annis in Latio regnasse testificatur:  sed cum postea in prelio, sicut Dionysius Halicarnasseus, Liuius, auctor anonymus, Seruius narrant, cecidisset, nec inuentum fuisset eius corpus, iactitarunt illum ad deos abiisse, ac ipsi tanquam deo ad Numici fluminis ripas, ubi in pugna occisus fuerat, templum edificauerunt cum hac inscriptione: »Patri deo Indigeti, qui Numici amnis undas temperat« . Ea propter Tibullus cecinit:

Impiger Aenea, uolitantis frater amoris,
   Troica qui profugis sacra uehis ratibus.
 Iam tibi Laurentes assignat Iupiter agros,
   Iam uocat errantes hospita terra Lares.
Illic sanctus eris, cum te ueneranda Numici
   Unda deum celo miserit Indigetem. 
Tibullo concinit Ouidius, qui de eodem Aenea hec metrice etiam decantauit:

Lustratum genitrix diuino corpus odore
Unxit, et ambrosia, cum dulci nectare mixta,
Contigit os, fecitque deum: quem turba Quirini
Nuncupat Indigetem, temploque arisque recepit. 

uerum ibi Aeneas a Tibullo et Ouidio, quemadmodum a uirgilio , aliisque, iam a nobis citatis scriptoribus, non in Nouensilium, sed Indigetum deorum numero ponitur.  At certe Arnobius his alibi subscripsit, ubi eumdem Aeneam, suppresso tamen eius nomine, et alios deos sic irridet: »Indigetes illi, qui flumen repunt, et in alueis Numici cum ramis et pisciculis degunt« .

Neque alii proculdubio illi Indigetes, quam Nouensiles dii esse uidentur. Nam sicuti ait Seruius, »Indigetes proprie sunt dii ex hominibus facti, quasi in diis agentes« . Tales autem erant Nouensiles, de quibus egimus. Addit Seruius, »Abusiue omnes dii generaliter possunt dici Indigetes, tanquam nullius rei egentes« . Sed hec quidem ille uberius alibi edisserit. Macrobius etiam priorem illius explicationem Hesiodi auctoritate confirmat:  »Hesiodus diuine,« inquit , sobolis assertor, priscos reges cum diis annumerat; hisque exemplo ueteris potestatis etiam in celo regendi res humanas assignat officium. Et ne cui fastidiosum sit, si uersus ipsos, ut peta Grecus protulit, inseramus. Referemus eos, ut ex uerbis eius in latina uerba conuersa sunt:

Indigetes diui fato summi Iouis hi sunt,
Quondam homines, modo cum superis humana tuentes
Largi ac munifici, ius regum nunc quoque nacti.«
Arnobius uero noster hos fuisse asseuerat crudelitate, stupris, adulteriis, sacrilegiis, et cedibus infames . uidesis Giraldum, uossium, Lescalopierium et alios . Quis ergo ferat huiusmodi factos ab hominibus deos, quorum nec parentes, nec originem, nec numerum compererant? Numquid in potestate hominum est aliis tribuere diuinitatem?



ARTICULUS II. Quam uarie fuerint gentilium de diis Penatibus, Penetralibus, Consentibus, et Complicibus opiniones, ac quomodo inde eorum diuinitas euertatur.

Ad deos penates si gradum cum auctore nostro faciamus , non minores de illis occurrent ethnicorum rixe, ac contentiones. Nobis siquidem ostendit leuem prorsus esse, et inconstantem Nigidii de illis sententiam. Et certe primum ille censuit Penates deos fuisse Neptunum et Apollinem, qui pacta conditione, ut alibi uidimus , Troie muros fecerunt. At Macrobius asserit hanc non modo Nigidii, sed Cornelii quoque, Labeonis, ac uirgilii fuisse opinionem. Ubi enimuero de diis Penatibus, seu, ut ille ait, Romanorum propriis, disputat, hec scribit: »Nigidius de diis libro decimo nono requirit, num dii Penates, sint Troianorum Apollo et Neptunus, qui muros eis fecisse dicuntur; et num eos in Italiam Aeneas aduexerit. Cornelius quoque Labeo libro de iis Penatibus eadem existimat. Hanc opinionem sequitur Maro cum dicit:

»Sic fatus, meritos aris mactabat honores,
Taurum Neptuno, taurum tibi pulcher Apollo.« 
At ista quoque est Seruii in hos uersus animaduersio:  »Sane hoc loco uirgilius, secutus ueterum opinionem, Neptunum tantum, et Apollinem nominauit. Dicuntur enim hi dii Penates fuisse, quos secum aduexit Aeneas, quamuis diuersis locis alias opiniones aliorum secutus peta, de diis Penatibus diuersa dixerit« . uidesis eumdem Seruium alia plura alibi de iisdem Penatibus disputantem .

Altera Nigidii de his diis opinatio, quam auctor noster inexplicabilem dixit, ea fuit, qua quatuor esse deorum Penatium genera, atque alios Iouis, alios Neptuni, alios inferorum, et mortalium hominum ultimos esse garribat. Quantumuis autem Arnobio obscura uideatur hec Nigidii sententia; uideamus tamen  utrum lux aliqua ei nequeat afferri. De Penatibus uero hec sunt uirgilii paulo ante citati carmina:

   Feror exsul in altum
Cum sociis, natoque, Penatibus, et magnis diis. 
At quid in hos uersus animaduertit Seruius, animum, si placet, paulisper aduertamus: »Alii,« inquit, »magnos deos Celum, ac Terram putant, ac per hoc Iouem et Iunonem. Dei Penates a Samothracia sublati ab Aenea, in Italiam aduecti sunt: unde Samothraces cognati Romanorum esse dicuntur; quos inter cetera ideo magnos appellant, quod de Lauinio translati Romam, bis in locum suum redierint; quod imperatores in prouincias ituri, apud eos primum immolabant, quod eorum nomina nemo nesciat, quod  presentes sentiantur . . . quos immani penitus in cultu habent, quos nisi sacerdoti uidere fas nulli fuit, qui ideo Penates appellantur, quod in penetralibus edium celi sedeant. Nam et ipsum penetral penus dicitur . . . uarro eorum dicit Penates et magnos deos. Nam et in basi scribebatur: MAGNIS DIIS. Potest tamen hoc et pro honore dici. Nam et dii magni sunt, Iupiter, Iuno, Minerua, Mercurius, qui Rome colebantur; Penates uero apud Laurum Lauinium, unde apparet non esse unum.«

Totum hunc locum etsi paulo longiorem ideo transcripsimus, quia inde patet quantum inter ethnicos scriptores de diis Penatibus uarietur. Deinde uero quedam ab Arnobio tradita diserte hic asseruntur. Communior autem sententia, cui non tantum uarro,  sed etiam Dionysius Halicarnasseus, Augustinus et alii subscribunt, fuit deos Penates eos esse, quos Aeneas secum in Italiam adsportauit . Addit insuper Dionysius a grecis, qui latinam uocem grece reddiderunt hos deos a nonnullis , ab aliis , à quibusdam , ab aliis , aut appellatos. Preterea uero Cassius Hemina, a Macrobio laudatus, perhibet eosdem Romanorum Penates proprie dici , , .

Quis autem ex dictis facile non intelligat cur Nigidius,  ab Arnobio citatus , putauerit Iouem aut Neptunum deos esse Penates? Quis enim non uidet hos a Seruio deos magnos uocari? Nulli autem mirum uideri debet, quod subnectit idem Nigidius, alios esse Penates inferorum et mortalium hominum, tametsi id adeo luculenter probari nequeat. Nam Seruius aperte declarat Penatum nomina nemini fuisse plane cognita. Et uero quis deorum, quos secum Aeneas detulit, scire potuit nomen et numerum? Huc accedit, quod ipso adhuc Seruio attestante, nemini nisi sacerdoti eos uidere fas fuit. Paucis ergo comperti esse poterant.

Postea uero Seruius non admonet eos Penetrales uocari, quod in penetralibus celi sedeant. Qua quidem de etymologia sic sentit Cicero: »Nec longe,  inquit, absunt ab hac ui dii Penates, siue a penu ducto nomine, est enim omne, quo usecuntur homines, penus: siue ab eo quod penitus insident, ex quo etiam Penetrales a petis uocantur« . Quid autem his dictis aptius et conuenientius ad ea explicanda atque stabilienda, que postmodum tradidit Auctor noster: »uarro, qui sunt introrsus, atque in intimis penetralibus celi deos esse censet, quos loquimur; nec eorum numerum, nec nomina sciri.« 

Ad hec uero ille scribit non defuisse, qui existimauerint Iouem, Iunonem, Mineruam, deos esse Penates, sine quibus nec uiuere possumus, nec spirare; ut pote qui ratione, calore, ac spiritu nos regant  . At in huiusce opinionis defensionem illa recte proferri possunt, que a Macrobio memorie sic prodita legimus: »Qui diligentius querunt ueritatem, Penates esse dixerunt, per quos penitus spiramus, per quos habemus corpus, per quos rationem habemus.« 

Ab iis tamen scriptoribus plane prorsusque dissidere uidetur citatus posthec ab auctore nostro Cesius . Penates enim esse uoluit Fortunam, Cererem, Genium Iouialem, et Palem quemdam, Iouis ministrum, ac uillicum. De Pale autem superius egimus. Quid autem mirum, si Penates eorumque nomina nemini, ut diximus , cognita, quidam aliorum testimonio  fuiti, quoquo modo indicare tentauerint, aut finxerint ad libitum?

Docet denique Arnobius Penates deos ab Etruscis Consentes et Complices nominari , sexque esse mares totidemque feminas, sed ignotis nominibus; qui tamen Iouis sunt consiliarii, ac simul et oriuntur et concidunt. Postea uero Augustinus: »Deos Consentes,« inquit, »dicunt in consilium Iouis adhiberi« . uarro autem initio sui de Re rustica operis hos, aliosque deos sic inuocat: »Et quoniam, ut aiunt, dii facientes adiuuant, prius inuocabo eos; nec ut Homerus et Ennius Musas, sed duodecim deos Consentes, neque temen eos urbanos  quorum imagines ad forum aurate stant sex mares, et sex femine; sed illos duodecim deos, qui maxime agricolarum duces sunt« . Hos uero singulatim suo quemque nomine appellat; Iouem, Tellurem, Solem, Lunam, Cererem, Liberum, Robigum, Floram, Mineruam, uenerem, Lympham et Bonum Euentum. At ex hac sola nominum recitatione facile colligitur Arnobium de prioribus potius, quam de posterioribus fecisse sermonem. Illi uero primi dii Consentes, a quibusdam dii etiam dicuntur maiorum gentium, quorum nomina duobus his Ennii uersibus exprimuntur:

Iuno, uesta, Minerua, Ceres, Diana, uenus, Mars,
Mercurius, Ioue, Neptunus, uulcanus, Apollo.
Legesis Giraldum et uossium, qui plura de diis Consentibus  adnotauerunt .

At, inquies, cur Arnobius dixit hos non solum Consentes, sed etiam Complices nominari, Nonne recte Heraldus suspicatur hoc ultimum nomen esse glossema superfluum, quo imperitus aliquis priorem uocem Consentes explicare uoluit? Sed ille tamen addidit nomen Complices potuisse ab Arnobio adhiberi, ut significaret hosce deos, qui simul oriuntur et occidunt, coniunctos esse, et arctissimis nodis colligatos. Bene quidem. Non obscure enim Arnobius innuit hanc ipsam esse rationem, propter quam hi dii ab Etruscis Complices cognominati sunt. Eo porro sensu nomen illud ab Ambrosio accipitur, ubi scripsit: »Complex honestatis est semper utilitas,  et utilitatis honestas.«  Nonne ergo hec Heraldo, ad deponendam de corrupto auctoris nostri textu suspicionem sufficere debebant?

Ceterum ingenii adeo tardi putamus esse neminem, qui iam haud difficiliter perspiciat, quid ex tam uariis ac contrariis ethnicorum hisce de diis opinionibus concludendum sit. Quis enim non uidet unam ab altera funditus euerti? Deinde uero, tametsi in una aliquid esset ueri, id a nemine deprehendi umquam poterit. Nullus ergo deos illos Consentes et Penates diuinis honoribus dignos censebit; quandoquidem omnes ingenue fateri cogebantur sibi plane exploratum non esse quales illi sint, quam mortalibus opem ferre ualeant, et quid in eis uere,  que unica esse potest, sit diuinitatis.



ARTICULUS III. Quanta fuerit gentilium de diis Laribus dissensio, cur Grundules uocarentur, et Summanus eis prefectus, ac quam euidenter demonstretur nullam esse horum aliorumque antea memoratorum diuinitatem.

Non maior fuit ethnicorum de Laribus, quam aliis diis suis consensus. uulgaris quidem, ut ait Arnobius , opinio erat illos uicorum et itinerum esse deos; quia uicus grece appellatur. Et hanc quidem grece uocis significationem Casaubonus aliique complures satis probauere . uossius tamen nomen Lares ab Etrusca uoce, Lar, ductum fuisse suspicatur.  Utut sit, constat sane illos communi ethnicorum opinione uicorum deos censeri. De Lara siquidem, Larium matre, ab Ouidio decantatum legimus illam, cum Iouis iussu ad manes duceretur, ab ipso duce suo, postquam muta et elinguis facta fuisset, compressam, et inde inquit:

Fitque grauis, geminosque parit, qui compita seruant,
   Et uigilant nostra semper in ede Lares. 
Tibullus quoque eos agrorum custodes esse asseuerat:

uos quoque felicis quondam, nunc pauperis agri
   Custodes, fertis munera uestra, Lares. 

Magna tamen in Nigidio, ait auctor noster fuit de illis  diis uarietas et inconstantia. Primum enim asseruit hos esse tectorum domorumque custodes. At hoc quidem ab Ouidio expressum uidimus; cui rursus concinit his uerbis Tibullus:

Sed patrii seruate Lares, aluistis et iidem,
   Cursarem uestros cum tener ante pedes.
Neu pudeat prisco uos esse a stipite factos:
   Sic ueteris sedes incoluistis aui. 

Deinde uero idem Nigidius, narrante Arnobio , dixit illos esse Curetas, qui puerum Iouem occultarunt. Denique aliquando tradidit hos ipsos Lares esse eosdem, atque Ideos Samothracios, siue Ideos Dactylos, de quibus alibi disputauimus . At si uera est ista Arnobii narratio,  hinc colligitur Nigidium ex his fuisse unum, qui Curetas ab Ideis Dactylis distinguebant, nec compertum habuit qui Lares fuerint.

Similis fuit uarronis hesitatio. Nobis enim auctor noster declarat eum alicubi scripsisse illos esse Manes, et ideo matrem eorum Maniam. Et re quidem uera in quodam eius libro hec legimus totidem eius uerba: »uidemus Maniam matrem Larum, et Luciam uolumniam Saliorum carminibus appellari« . Nec illius tantum fuit hec opinio, uerum etiam Cecinne, ex quo hec refert Macrobius: »Aliquamdiu obseruatum, ut pro familiarium, seu familiarum, sospitate pueri mactarentur Manie dee, matri Larium« ; sed hoc sacrificium postea in aliud  commutatum esse significat.

uerum hec sententia cum eidem uarroni omnino non arrisisset, alibi definiuit Lares erios esse deos, et heroas: alibi uero antiquorum opinionem sequitur, et eos Laruas, quasi quosdam genios, et defunctorum animas fuisse pronuntiat. Ab Augustino autem discimus Plotinum, qui Platonem ceteris excellentius intellexisse fertur, docuisse demones esse hominum animas, atque ex iisdem hominibus, si bene meruerint, fieri Lares; si male, Lemures; si incertum quid mererentur, Manes euadere .

Apuleius quoque, ubi de Socratis deo et uario demonum genere disputat , ibi nobis luculenter exponit quosdam existimauisse animum hominis post mortem uetere latina lingua Lemurem dictitatum: ex Lemuribus autem eum, qui pacato et quieto numine, haud dubie propter transacte uite merita, domum possidet, familiarem Larem; male uero si uixerit, Laruam; si autem dubia sint eius merita, Manium deum nuncupari.

De illo porro errore, quo demones hominum mortuorum animas esse uenditabant, non semel a nobis disputatum. De Laribus uero Lilium Giraldum Salmasium, Natalem Comitem, uossium, et de Manibus Seruium legere poteris .

Quid uero, inquiet aliquis, sibi uult Arnobius, cum ethnicis uitio uertit, quod Grundules  Lares adorarent? Sed is meminisse debet a pluribus iam obseruatum fuisse Lares cognominari Grundules, ab antiquo uerbo grundio, ac postea grunnio, fanumque illis in scrophe, que 30 porcos pepererat, memoriam constructum. Quod quidem auctoritate probant Diomedis, qui in opinionis sue confirmationem Cassium Heminam citauit . uidesis uossii etymologicon ad uerba grunnio et suggrunda.

 Quorsum uero, rogabit alius, inter hosce deos interiecta a nostro auctore Summani dei commemoratio? Facilis obuiaque est responsio. Summanus enim rex Manium summus habebatur. Quocirca ipsemet Arnobius, ubi postea de Proserpina a Plutone rapta disserit: Rex prosiliens Manium, inquit, raptam uirginem secum uehit. Alibi huius ille templi, ac Cicero fictilis eius simulacri, fecerunt mentionem. Plinius uero docet attributa illi fuisse nocturna fulmina: Tuscorum, inquit, littere nouem deos emittere fulmina existimant . . . . . Romani duos tantum ex eis seruauere, diurna attribuentes Ioui, nocturna Summano. Eam sepe ob causam maiores huic honores, quam Ioui, teste Augustino, ethnici quondam detulerunt. Postea tamen sic imminutos fuisse perhibet, ut qui Summani  nomen se legisse meminerit, uix ullus amplius inueniretur homo. At hunc nichilominus ethnici deum, uti uarro testatur, esse autumabant. At quis inde, atque ex iis omnibus, que toto hoc in capite disputata sunt, facillime non intelligat ethnicos nichil de Laribus, Penatibus, Nouensilibus, aliisque diis habuisse certum et exploratum? Quis ergo eos plane falsos commentitiosque esse diffitebitur? 

Sed urget Arnobius, huncque argumentatur in  modum?  Quisquis alicui supplicat deo, uel eius implorat auxilium, uel morbo aliquo se ab illo leuari plane postulat, is scire prius debet, quis ille deus sit, et utrum ab illo, aut ab alio possit ea, que rogat, impetrare. Nec minus ipsi perspicuum esse debet quibus uerbis ei supplicandum, quoue sacrificandum ritu. Atqui cum tanta sit de uno deo opinionum uarietas et repugnantia, nullus profecto id scire umquam potest. Qui ergo in hac ignoratione uersatur, ille temere deum aliquem, atque unum sepe sepius pro alio, Summanum pro Iano, Neptunum pro Apolline, pro Laribus Curetes, aut Penates inuocabit. Tantum igitur abest, ut sacrificiis, et precibus ea, que ab illo petit, exoret et consequatur; ut obstructas obturatasque aures eius  inueniat, aut in illius incurrat offensionem atque odium.



ARTICULUS Iu. Perpenditur aliud Arnobii contra gentium deos argumentum, ductum ex multiplicato eorumdem deorum numero, tribus uidelicet Iouibus, quinque Solibus, totidem Mercuriis ac Mineruis, quatuor uulcanis, tribus Dianis et Aesculapiis, sex Herculibus, tribusque Castorum et Musarum generibus.

Quam falsi sint gentilium dii euidentissime adhuc probat facta non solum ab imperitis quibusdam, sed ab antiquis etiam ac peritioribus illorum theologis unius eiusdemque dei multiplicatio. Sed audias uelim quomodo Arnobius hoc demonstret non minorum quidem, sed maiorum quoque, uti iactitabant, deorum exemplis. Sic autem ille: »Aiunt theologi  uestri, et uetustatis abscondite conditores, tres in rerum natura Ioues esse, ex quibus unus Aethere sit patre progenitus, alter celo, tertius uero Saturno, apud insulam Cretam, et sepulture traditus et procreatus« . Ex Cicerone autem isthec decerpta fuisse satis probant hec ipsa latini Oratoris uerba: »Principio Ioues tres numerant ii, qui theologi nominantur; ex quibus primum et secundum natos in Arcadia, alterum patre Aethere . . . . . alterum patre Celo . . . . . tertium Cretensem Saturni filium, cuius in insula illa sepulcrum ostenditur« . At grecorum ueterum ea fuisse commenta ex superioribus Ciceronis uerbis facile colligi potest: »Nam Ioues quoque plures, ait ille, in priscis grecorum  litteris inuenimus« . Nos uero de hisce atque aliis adhuc Iouibus alibi egimus .

Tum deinde Arnobius obiicit quinque ab iisdem ethnicis Soles produci, quorum »primus, Iouis, inquit, filius dicitur, et Aetheris habetur nepos; secundus eque Iouis filius, et Hiperiona proditus genitrice: tertius uulcano, non Lemnio, sed Nili qui fuerit filius; quartus Ialysi pater, quem Rhodi peperit heroicis temporibus Achanto: quintus Scythici regis, et uersipellis habetur Circe« . At hec etiam hausta sunt ex Cicerone, qui prius dixerat: »Soles ipsi quam multi a theologis proferuntur. Unus eorum Ioue natus, nepos Aetheris:  alter Hiperione: tertius uulcano Nili filio . . . . . quartus is, quem heroicis temporibus Achanto Rhodi peperisse dicitur, auum Ialysi, Camiri et Lindi: quintus, qui Colchis fertur Aeetam et Circen procreauisse« . Neque obiicias Arnobium ibi paululum a Cicerone uariasse; quippe qui secundum Solem ex Ioue et Hiperione, Cicero uero ex Hiperione dumtaxat natum dixerit. Nam tametsi responderi possit lectum fortasse ab Arnobio in Ciceronis textu nomen Iouis, ea leuissima discrepantia, qua Cicero Apollinis tantum matrem, et Arnobius patrem et matrem nominat, nulli persuadebit hunc Ciceronis locum ab Arnobio non fuisse compilatum.

Urgebis quartum Solem ab Arnobio Ialysi patrem,  et a Cicerone auum uocari. At numquid patris nomine, auus numquam significari potest? Quod tandem quintus Sol a Cicerone Aeete et Circes, et ab Arnobio Scythici regis et Circe filius dicatur, ambo uerbis tantum dissentiunt. Quid enim uetat quominus Scythici regis nomine Aeetas Colchorum, qui Scythis olim accensebantur, rex intelligatur?

In dubium autem nullus umquam uocabit, que de quinque Mercuriis subiungit Arnobius, ea ex eodem Cicerone fuisse delibata. Sola siquidem uerborum descriptio manifestissimum illud omnibus facit. Arnobii autem hec sunt: »Mercurius primus, qui in Proserpinam dicitur genitalibus adhinniuisse subrectis, supremi progenies Celi est. Sub terra est alter, Trophonius qui esse iactatur. Maia tertius matre, et  Ioue procreatus tertio. Quartus soboles Nili est, cuius nomen Aegyptia gens horret et reueretur expromere. Quintus Argi est interemptor, fugitiuus atque exsul, et proditor apud Aegyptum litterarum« . Cicero uero hunc loquitur in modum: Mercurius unus Celo patre, Die matre natus, cuius obscenius excitata natura traditur; quod aspectu Proserpine commotus sit. Alter ualentis et Phronoridis filius, is qui sub terris habetur, idem Trophonius. Tertius Ioue tertio natus et Maia . . . . . Quartus Nilo patre, quem Aegyptii nefas habent nominare. Quintus, quem colunt Pheneate, qui Argum dicitur interemisse, ob eamque causam Aegypto prefuisse, atque Aegyptiis leges et litteras tradidisse« . uides  sane hec proculdubio ab auctore nostro desumpta fuisse, que suis uerbis, et breuius quidem, sed minus eleganter reddidit.

Prosequitur ille, ac quinque etiam Mineruas ab gentilibus uenditatas ita recensuit: »Prima non uirgo, sed ex uulcano Apollinis procreatrix. Nili altera proles, et que esse perhibetur Aegyptia. Stirps Saturni est tertia, et que usum excogitauit armorum. Iouis quarta progenies, quam Messenii Coryphasiam nuncupant. Et que Pallantem occidit patrem, incestorum appetitorem, est quinta« . Tullius uero: »Minerua prima, quam Apollinis matrem supra diximus. Secunda orta Nilo, quam Aegyptii Saite colunt. Tertia, illa quam Ioue generatam  supra diximus. Quarta Ioue nata et Coryphe Oceani filia, quam Aracades Coriam  nominant, et quadrigarum inuentricem ferunt. Quinta Pallantis, que patrem dicitur interemisse, uirginitatem suam uiolare conantem, cui pinnarum talaria affigunt« .

Clemens etiam Alexandrinus totidem Mineruas dinumerat , ita ut non minus auctor noster ad illum, quam ad Ciceronem accedere uideatur: , , . , . , . , , . , , ,  , : »Sunt et qui fingunt quinque Mineruas, unam quidem uulcani filiam, Atheniensem: alteram uero Nili« [de qua Plato ab ipsomet Arnobio  postea citatus] »Aegyptiam: tertiam Saturni, belli inuentricem: quartam Iouis, quam Messenii Coryphasiam a matre cognominarunt: postremam, filiam Pallantis et Titanidis, filie Oceani, que patre impie ab ipsa sacrificato, ornata fuit pelle patris tamquam uellere. Utrumque Ciceronis et Clementis Alexandrini locum integrum retulimus, quia mutuam sibi et Arnobio lucem afferunt, ac facilius quiuis iudicabit utrum ipse Arnobius ad unum potius respexerit, quam ad alterum, aut ad utrumque, aut aliquid ab uno, et aliud ab alio mutuatus  sit.

Porro autem etiamsi ille cum utroque, Cicerone et Clemente Alexandrino, asserat Minerue Coryphasie, nomen a matre eius Coryphe formatum ; postea tamen ipse nos admonet inde etiam illud potuisse deriuari, quia ex Iouis uertice armata prodiisse ferebatur. Nec forsitan prorsus immerito. A nonnullis enimuero obseruatum est greco nomine, , significari uerticem, et partem capitis inter sinciput et occiput mediam et summam. Non desunt tamen, qui ex Coryphasio monte sic appellatam uelint.

At ex Cicerone ea similiter Arnobius decerpsit, que de aliis diis, sed uerbis retulit paucioribus. Tot namque insulsas de illis ethnicorum fabulas fusius  enarrare pertesus, cetera sic scrictim perstringit: »Aiunt iidem theologi quatuor esse uulcanos, et tres Dianas, Aesculapios totidem, et Dionysios quinque, ter binos Hercules, et quatuor ueneres, tria genera Castorum, totidemque Musarum, pinnatorum Cupidinum trigas, et quadrigas Apollinarium nominum« . At Cicero eos omnes, sicut et alios priores singillatim recenset. Apud eum itaque reperies horum omnium et expositionem et probationem. Nos uero alibi de quibusdam aliquid attigimus .

Cotta autem, cuius nomine Cicero ea omnia explicat, inde haud dubitanter concludit iis, que ex Grecia  uetere sunt collecta, plane resistendum, ne perturbentur religiones. At certe Arnobius noster perspicue ostendit quonam religiones modo his plane perturbentur. Nam si plures sint, inquit, eiusdem nominis dii, a se inuicem distincti, conturbata hesitabit religio hominum, qui sane ad quem uota precesque dirigant, scire non poterunt. Quid uero, si sacrificium aliquod Minerue, aut Ioui, aut alteri fiat, nonne unusquisque ex iis sibi soli factum existimabit? Nonne cum alio, si sibi fieri contendat, illico rixabitur, atque ambo inter se digladiabuntur?

Non patitur autem Arnobius sibi ab aliquo responderi incompertum esse, an theologi gentiles certa et explorata, aut ficta et falsa pro libidine scripserint. Satis enimuero nobis est, inquit, ostendisse illos de  rebus publicis et uulgaribus loqui, quarum unaqueque se ipsam prodit, et omnibus manifesta est. Si uero hi theologi mentiti sunt, ab ethnicis demonstrandum est, unde certi de diis suis aliquid didicerint. At quomodo hoc demonstrabunt, nisi ex eorumdem theologorum suorum scriptis, ex quibus acceperunt quid de diis diuinisque rebus statutum factumue olim fuerit? Denique si libri theologorum, pontificum, uel philosophorum mendaciis fabulisque scateant, reiiciendi prorsus sunt, ac penitus abolendi, omnesque eorum religiones exterminande.



CAPUT XuIII. Quam perspicue Arnobius ex seriis grauibusque ethnicorum historiis, quarum memoria annuis diebus festis celebrabatur, absurdos illorum de diis errores destruat.



ARTICULUS PRIMUS. Examinatur prima historia, qua Numa Pompilius a Ioue, Fauni et Pici artibus euocato, fulminis procurationem didicisse iactitabatur; et alia Cybeles, Agdestis, et Attidis historia, annuis celebrata festis diebus, ubi de Abderitanorum stupore et insania.

Quam falsa sit superstitiosa gentilium religio, alio Arnobius argumento manifestissime conuincit . Illud autem petit ex grauibus seriisque illorum historiis, quas ueras esse ita persuasum habuere; ut eas quotidiano usu probatas, annuis celebrarent festis, uariisque simulacris representarent.

Primam itaque Arnobius ex secundo Antiatis, hoc  est, illius Annalium libro excerpsit. Ibi uero ille narrabat Numam, ut procurandi fulminis scientia informaretur, Egerie monitu Faunum et Picum deos agrestes, cum extinguende sitis causa ad fontem quemdam uenissent, dolo et arte inebriatos, ac postea sopitos, a duodecim, quos Numa ipse in insidiis posuerat, iuuenibus constrictos fuisse uinculis. Non prius autem illos solui uoluit, quam a Ioue, in terras euocato, et uariis uerborum ambagibus deluso extorsissent, quam rex Numa scire uolebat, fulguris procurationem, seu expiationem. Procurare enim fulmen idem est, ac solemni expiare illo ritu et sacrificio, quo illud credebatur arceri et remoueri. Unde Seneca: »Procuranda,« inquit, »existimant fulmina,  et expiationes non dubitant prodesse aliquando, ad submouenda pericula, aliquando ad leuanda, aliquando ad differenda.« 

Hanc porro historiam non solum Antiates, sed Ouidius quoque et Plutarchus, atque hic quidem breuius, ille uero fusius descripserunt. Liuius autem hec de Numa scriptis tradidit: »Queque prodigia fulminibus, alioue quo uiso missa susciperentur atque curarentur: ad ea elicienda ex mentibus diuinis, Ioui Elicio aram in Auentino dicauit.« 

uerum Arnobius hanc historiam nulli, sicut etiam fatetur Plutarchus , esse credibilem  uariis probat rationum momentis. Cui enim, inquit, umquam persuaderi poterit Faunum et Picum, ad fontem, ut sitim sedarent, uenisse, ibique illis uino, pro aqua potato inebriatis, et somno oppressis iniecta uincula, nec ab alio, quam a Ioue disci potuisse fulminis procurationem? Neque facilius ulli probabitur eumdem Iouem, ut remedia contra fulmen suum suppeditaret, incantamentis euocatum, et in uerricula, uti loquitur Arnobius, seu parua uerruca, id est, loco edito et aspero, sicut ex Catone docet Gellius, cum homunculis conuersatum, atque ambiguis illorum uerbis deceptum fuisse . Omnem denique fidem superat Iouem, sicuti aiebant, crudeli humani capitis sacrificio, de quo nos supra disseruimus , tum uoluisse fulmen expiari.

Porro autem notat Arnobius factam incantationem illam mola falsa, thure, sanguine, uerbenarum suffitione, et terribilium, id est, magicorum, fremore uerborum. At quedam ex his expressa uidebis istis uirgilii uersibus:

Effer aquam, et molli cinge hec altaria uitta,
uerbenasque adole pingues, et mascula thura:
Coniugis ut magicis sanos auertere sacris
Experiar sensus; nichil hic, nisi carmina desunt. 
Sed de prestigiis et magicis artibus iam aliquid alibi annotauimus . Narrat tamen Augustinus Numam hydromantia usum, testemque citat uarronem, a quo ille dicitur nympham Aegeriam duxisse uxorem; quia aquam, unde hydromantiam  faceret, egesserat, seu exportauerat . ualerius autem Maximus, Florus, Aurelius uictor, Dionysius Halicarnasseus, aliique tradunt eum simulasse se omnia sacra facere uxoris sue Egerie nymphe monitis et consiliis . Sed de his in sequenti dissertatione .

Ceterum uides quam ualidis rationum momentis Arnobius ostendat qua insulsitate gentiles annuis festis ea celebrarent; que nullam prorsus habebant ueri speciem. Si autem uera esse putarent, Iouem  suum maximum et omnipotentem penitus infamabant. Palam enim fatebantur illum magicis euocatum esse carminibus, iisque coactum cedere, ac docere fulminis procurationem.

Secunda Magne deorum matris, siue Cybeles et Attidis historia ab Arnobio, ad sempiternum ethnicorum decus deinde retractatur . Eam autem a prima sua origine ex Timotheo non ignobili theologo, et aliis etiam, ac reconditis antiquitatum libris, et intimis mysteriis erutam, sic ille descripsit: In Phrygie finibus petra erat inaudite uastitatis, cui ab regionis illius incolis nomen Agdus impositum. Sumpti inde lapides, ex quibus a Deucalione et Pyrrha Themidis iussu iactatis, magna Mater cum ceteris hominibus procreata  fuit. Iupiter uero illius postea amore captus, cum sibi promissa impetrare nequiuisset, uoluptatem fudit in petram, ex qua decimo post mense ortus est puer, Agdestis cognominatus. Inuicti autem hic fuit roboris animique adeo ferocis, ut nec homines curaret, nec deos, atque omnia pro libidine et innata ferocitate ageret. Quapropter postquam de frangenda ipsius audacia dii deliberassent, tandem artibus Liberi, qui ei uinum pro aqua propinauerat, uirilitate priuatus fuit. Tum ex profluente eius sanguine nascitur malum punicum; cuius pulchritudinem Nana, filia Sangarii regis, admirata, ex eoque in sinum admisso, pregnans, tanquam uitiata in carcerem fame enecanda coniicitur. A deum autem Matre pomis sustentata, paruulum enixa est, quem Sangarius iubet  exponi: sed a Phorba lacte nutritus hircino, idcirco Attis appellatus est. Ubi autem adoleuit, illum Mater deum et Agdestis nefarie ac deperdite amauerunt. Midas uero, rex Pessinuntius, ut puerum tam infami amore liberaret, filiam suam in matrimonium ei collocandam destinauit. Ne quid porro indicta nuptiarum die illis accideret funesti, iussit urbis portas occludi. Sed Deum Mater, muris ciuitatis capite subleuatis, urbem ingressa est. Tum omnibus ab Agdesti, ira percito, in furorem et insaniam actis: Mammas, ait Arnobius, sibi demetit Galli filia pellicis, et Attis sub pinu sibi amputat uirilia, et moritur. Ex cruore autem uirilium, que Mater deum ueste defuncti tecta in terram iniecerat, uiola nascitur. Sponsa uero Attidis,  quam ualerius pontifex Iam uocat, fusis cum Agdesti lacrymis, se ipsam interficit, et sanguis eius uertitur in uiolas. Has cum Mater deum suffudisset, inde oritur amygdalus. Dehinc pinum, paulo ante a nobis memoratam, in antrum defert, atque ibi illa et Agdestis lacrymantur, tunsumque pectus sauciant. Postea Agdestis Iouem rogat, ut Attim ad uitam reuocet. Sed nichil aliud ab eo impetrauit; nisi ut corpus illius non putresceret, come crescerent semper, ac minimus digitus uiueret, perpetuoque motu agitaretur.

Ad eum sane modum hec Cybeles et Attidis historia ab Arnobio describitur. At certe quamuis eam ex reconditis atque intimis antiquitatis monumentis, a se decerptam esse significet, certum nichilominus  est ab aliis scriptoribus a nobis alibi citatis , longe aliter narrari. Ne quis tamen illum secretis ueterum commentariis, et Timotheo fidem facilius prebuisse arguat, alius testis antiquissimus proferendus est Pausanias, qui ad eius narrationem ceteris omnibus propius accessit. Quia uero longius foret huius uerba et grece et latine transcribere, hec que ab omnibus intelligantur proferemus: »Alius,« inquit, »sermo de Atte est apud ipsos,« Gallo grecos Pessinuntis incolas, »memorie consecratus. Iouem fabulantur per somnium in terram semen profudisse. Ex eo terre conceptu genium humana quidem figura, sed ambiguo sexu in lucem prodiisse, Agdestim appellatum; deos monstro exterritos uirilem ei partem exsecuisse; ex ea amygdalam  enatam, cuius cum maturos fructus appetisset Sangarii amnis filia, eosque in sinum abdidisset, euanuisse illos quidem, uerum puellam grauidam factam, puerum enixam: hunc in sylua expositum, a capella educatum, cum adoleuisset, eximia fuisse, et multo quam humana excellentiore pulchritudine. Quocirca eius amore captum Adgestim, cum ad uirilem etatem peruenisset, Pessinuntem eum propinqui sui miserunt. Ibi cum regis filiam uxorem esset ducturus, et iam nuptiale carmen cantaretur, Agdestis interueniens, tantum Atti immisit furorem; ut sibi pudenda precideret. Hoc item socer eius fecit. Agdestim facti penituit. Quare a Ioue impetrauit, ne qua corporis Atte pars putresceret, aut tabesceret.« Intelligis sane plura ibi Arnobii narrationi de Attide  et Agdesti similia, quedam uero diuersa, ac presertim altum de deorum Matre silentium. Sed que sibi inuicem conueniunt, ea certe probant Arnobium nec temere, nec immerito ethnicis Timothei, et aliorum, quos secutus est, obiecisse auctoritatem.

Ex omnibus autem huius historie circumstantiis, quas ille singillatim resumit, nec a nobis repeti necesse est, euidentissime demonstrat nichil plane fingi posse non solum cuilibet deo, sed cuicumque honesto moderatoque homini magis contumeliosum, nec quo proinde tota ethnicorum religio magis proteratur, et radicitus conuellatur. Quin immo uel id solum, quod de Matris deorum ortu et amore, et obscenis aliorum factis dicitur, inuicte probat eam, ceterosque deos, ortum aliquando habuisse, et infames fuisse homines,  qui idcirco nec eterne nec diuine nature compotes umquam esse potuerunt.

Iure igitur merito exclamauit auctor noster: »O Abdera, Abdera, dares quantas uias mortalibus irridendi, talis si apud te esset fabula ita conflata?«  Abdera autem urbs erat Thracie, Democriti philosophi, et aliorum insignium uirorum patria. Sed alii eius ciues erant stupori atque insanie obnoxii. Unde illud, de quo Erasmus disserit adagium: Abderitica mens ; et hoc Martialis carmen:

Abderitane pectora plebis habes. 
Sensus itaque Arnobii est Abderitanos, quantumuis  stupidos et insanos, numquam sine irrisione passuros aniles huiusmodi fabulas, diis indignissimas, et ineorum ludibrium confictas, apud se uenditari ac predicari. Et uero Tullius haud prorsus absimili modo post explicatam Democriti illius Abderitani in sulsam de deorum natura et imaginibus opinionem, adiecit: »Que quidem omnia sunt patria Democriti, quam Democrito digniora« .

Nec erat sane ullus ethnicis respondendi locus, in tota illa historia nichil prorsus subesse ueri. Christianorum enimuero nichil interest utrum hec falsa aut uera dicatur. Nam si uera sint, que in ea narrantur, dii certe irasci non debent christianis, qui tantas illorum turpitudines nec ullis umquam scriptis prodidere,  nec ullibi aliquando diuulgarunt. Si uero falsa sint, iustam sane deorum iram ethnici concitarunt, qui hec in eorum opprobrium litteris et sempiterne memorie mandare ausi sunt. At dic tandem, obsecro, qua isti ratione asserere poterant hec aliaque plurima eis similia esse falsa, que, sicuti Arnobius ait, et nos alibi annotauimus, annuis festis, et sacris, ac solemni, uti Apuleius, Tertullianus et Hieronymus testificantur, ciborum abstinentia celebrabant? Sed hec Augustinus fusius insectatur, cuius uerba, que quidem longe plura sunt, quam hic referri debeant, in eius libris te legisse non penitebit. 



ARTICULUS II. Expenduntur uulgate alie historie de Fauna Fatua, seu Bona dea, myrteis uirgis cesa, et de turpissimo Tullii regis ortu.

Fatetur Arnobius et materie, a se de uera ac falsa religione tractande, rationem, et susceptum christiane religionis uindicande munus postulare; ut alias similes historias sacris ethnicorum mysteriis, ac festis diebus representatas, prosequeretur . uerum ne turpissima earum expositione ipse aliique contaminarentur, plures iudicauit prudenti silentio esse pretereundas. Rhetorica igitur  figura se premittere simulat, quod breuiter, satis tamen ad propositum suum enarrat, Faunam Fatuam, seu Bonam deam myrteis uirgis, teste Sexto Clodio, propterea cesam fuisse, quia marito suo nesciente, plenam uini seriam bibisset. Cuius quidem in facti memoriam amphora uini in illius mysteriis obtecta constituitur, nec ulli fas est iis inferre uerbenas.

Macrobius autem hec paulo enodatius, non aliquo tamen sine discrimine, huncque in modum retulit . Fauna, inquit, et Fatua a quibusdam, ac potissimum Cornelio Labeone, et in Pontificum libris eadem dicitur atque Maia, Bona dea, Ops, Terra, et Magna mater, cui  mense Maio, ipsis huiusce mensis Calendis, res diuina agitur. Ab aliis tamen eadem ac Fauni filia censetur, que cum patris sui, a quo perdite amabatur, uoluntati obstitisset, uirga myrtea ab illo uerberata est. Tum ille addit: »Horum omnium hoc proferunt indicii, quod uirgam myrteam in templo haberi nefas sit; quod super caput eius extendatur uitis, qua maxime eam pater eius decipere tentauit; quod uinum in templum eius non suo nomine soleat inferri, sed uas in quo uinum inditum sit, mellarium nominetur, et uinum lac nuncupetur, serpentesque in templo eius nec terrentes, nec timentes indifferenter appareant.«

Plutarchus autem querenti cur matrone domesticum muliebris dee, quam Bonam appellauere, sacellum  ornantes, myrtum non inserant, respondet apertam non esse illius ritus rationem; fabule nichilominus si qua fides habenda sit, eum morem inde ortum, quod Faulii  cuiusdam aruspicis uxorem, clam poto uino, uirgis myrteis a marito cesam fuisse existiment .

Clodius uero apud Lactantium refert Faunam Fatuam, Fauni uxorem, propterea quod ollam uini contra morem decusque regium clam ebibisset, fuissetque inebriata, uirgis myrteis usque ad mortem a uiro uerberatam: sed cum illum postea facti penituisset, nec posset uxoris ferre desiderium, diuinos honores illi detulisse, et idcirco in eius sacris obuolutam offerri uini amphoram. Plura de illa L. Giraldus  et uossius, quos adire poteris, sicuti alios a nobis paulo ante citatos .

Porro autem ex hac uariorum Scriptorum narratione quiuis illud intelligere poterit, quod Arnobius ethnicos irridendo prius dixerat: »Fauna Fatua, Fauni uxor, Bona dea que dicitur, sed in uini melior et laudabilior potu.«  Quis ergo, his auditis, cum ipso non rideat, aut potius non deploret insanam ethnicorum temeritatem, qui tali femine, aliisque similibus diuinitatem tribuere non dubitauerunt? Sed id alio adhuc exemplo perspicue demonstrat.

 Ad turpissimum siquidem Seruii Tullii Romanorum regis ortum delabitur ; et quamuis illum se omittere uelle significet, paucis tamen uerbis ea describit, que ad demonstrandam huius historie infamiam abunde sufficiunt. At Dionysius Halicarnasseus rem totam retulit, prout apud multos romane historie scriptores memorie tradita fuerat . Ouidius porro illud his, quibus utraque Arnobii, et Dionysii narratio confirmatur, uersibus cecinit:

Namque pater Tulli uulcanus, Ocresia mater,
   Presignis facie Corniculana fuit.
Hanc secum Tanaquil, sacris de more paratis,
   Iussit in ornatum fundere uina focum.
Hic inter cineres obsceni forma uirilis
    Aut fuit, aut uisa est, sed fuit illa magis.
Iussa foco captiua fouet, conceptus ab illa
   Seruius, a celo semina gentis habet.
Signa dedit genitor tum, cum caput igne corusco
   Contigit, inque coma flammeus arsit apex. 
Quinam autem, nisi impii prorsus ac scelerati homines, hosce deos, uel potius deorum monstra, colere potuerunt? Sed hec eorum impietas non minus manifeste patebat ex solemnibus festis et mysteriis, que in illorum honorem, et factorum memoriam quotannis agere consueuerant, que iam excutienda sunt.



CAPUT XIX. Quomodo ethnicorum mysteria et festa in deorum honorem, et rerum ab iis gestarum memoriam instituta ac celebrata falsam demonstrarent illorum diuinitatem.



ARTICULUS PRIMUS. Quam euidenter Bacchanalia, seu Omophagia. ueneris Cyprie initia, Sabazia, Thesmophoria, Eleusinia, et Alimontia demonstrent falsos esse gentilium deos.

Non infimum inter turpissima gentilium mysteria et festa locum obtinebant immania, ut ait Arnobius, Bacchanalia, que greco nomine Omophagia nuncupabantur. Quanta autem, ac quam execranda turpitudine agerentur, ex his quilibet agnoscere poterit, que de illis in priore Apparatus nostri tomo disputauimus. Inde etiam facile intelliget hec, que Auctor noster enarrat, ex Clementis Alexandrini decerpta  esse libris .

Ex eodem proculdubio fonte illa quoque hausit, que de aliis Bacchanalibus, ubi Liber, seu Bacchus, a Titanibus, uti ipse alibi dixerat, ac Diodorus Siculus et Macrobius memorant, membratim sectus celebrabatur . De his autem Bacchanalibus et Omophagiis si plura, quam a nobis dicta sunt , legere aliquis desiderabit, is adeat Titum Liuium, Augustinum, Castellanum, ac Iohannem Nicolai, et Meursium, qui de illis libros ediderunt .

Que dehinc Auctor noster retulit de abstrusis Cyprie ueneris initiis et sacris, eorumque conditore Cinyra, hec quoque ex eodem Clementis Alexandrini libro desumpta sunt. Iulius autem Firmicus de his sic loquitur: »Audio Cyniram Cyprium templum amice meretrici donasse, ei erat uenus nomen. Initiasse etiam Cyprie ueneri plurimos, et uariis consecrationibus deputasse. Statuisse etiam, ut quicumque initiari uellet, secreto sibi ueneris tradito, assem in manu mercedis nomine dee daret, quod secretum quale sit, omnes intelligere debemus; quia hoc ipsum propter turpitudinem explicare non possumus. Bene  amator Cyniras meretriciis legibus seruit, consecrate ueneri a sacerdotibus suis stipem dari iussit, ut scorto.«  Theodoretus uero de Cynira hec litteris consignauit: , . , .  »At uenerem nullius beneficii auctorem, sed intemperantie magistram  deam tamen appellantes. De Cynira porro, ac uenere uossium consule, si uelis.  Nos uero de illis alibi disseruimus . At quis non uideat his turpissimis crudelissimisque mysteriis, et festis radicitus euelli eorum diuinitatem, quorum in honorem, immo ignominiam sempiternam, agebantur.

Breuiter deinde auctor noster attigit sacra Corybantia, quibus fratris a fratre trucidati mors representari solebat. Sed de his in primo Apparatus nostri tomo disputauimus, ac si quis ea legere uelit, confestim comperiet Arnobium hic rursus in Clementis Alexandrini insistere uestigiis .

Tum deinde fedissima illa, quibus Phryges initiabantur, mysteria fusius quidem, sed propter interpositum  Iouis nomen, inuitus explicat . Ethnicos igitur ut Iouem aliosque deos suos obscenissimorum scelerum ignominia infamare puderet, breuiter exponit quomodo in hisce mysteriis representabant effrenatam eiusdem Iouis libidinem, qui uariis artibus primum Cererem, ac deinde Proserpinam, ex ipsius cum illa adulterio progenitam constuprauit. Que autem ibi narrat, hec si cum iam citato Clementis Alexandrini libro conferre uolueris, inde delibata esse facile perspicies . De his porro mysteriis in superiori Apparatus nostri tomo disseruimus , pluresque ibi citauimus scriptores, qui ea enucleare conati sunt.

 Non sine aliqua tamen obseruatione pretermittendum est his mysteriis datum a Clemente Alexandrino nomen, et ab auctore nostro dici: »Quibus Sabadiis nomen est« . A pluribus autem annotatum fuit Bacchum uocari Sabasium, ac mysteria eius Sabasia. Apud Ciceronem quippe scriptum legimus: »Tertium Dionysium, seu Bacchum, Caprio patre natum, eumque regem Asie prefuisse dicunt, cuius Sabasia sunt instituta.«  Scribit etiam Diodorus Siculus  alterum proferri Dionysium, siue Bacchum, Ioue et Proserpina ortum, , quem nonnulli Sabasium appellant, ac cuius ortum,  sacrificia, et cultum nocturno tantum tempore ac secreto, propter eorum turpitudinem introducebant. Unde rursus Cicero: »Nouos deos,« inquit, »et in his colendis nocturnas peruigilationes sic Aristophanes, facetissimus peta ueteris comedie, uexat, ut apud eum Sabasius, et quidam alii dii peregrini iudicati, e ciuitate eiiciantur.«  Denique ut Strabonem aliosque missos faciamus, Suidas aperte declarat Sebasium, , eumdem esse ac Dionysium, seu Bacchum .

Neque dixeris in Arnobii nostri textu haberi Sabadiis, aut, ut quidam putant, Sebadiis. Nam apud Apuleium legimus: Sanctus Sabadius, haud dubie  Bacchus. Apud Macrobium uero: »In Thracia eumdem haberi Solem atque Liberum accipimus; quem Sebadium nuncupantes magnifica religione celebrant« . uides itaque Bacchum ab iis et Sebadium, et Sabadium, mysteriaque eius Sabadia cognominari. Cur ergo, inquies, ipsa quoque mysteria, quibus Iupiter imprimis colebatur Sabasia appellantur? Numquid idcirco quia Ioui etiam Sabasio cognomen fuit. Nam Grutherus uarias exhibet inscriptiones, IOuI SABASIO. At nonnulli, quemadmodum uossius, existimant Iouem eumdem esse ac Bacchum seu Liberum . Quid ergo mirum si turpissima illa mysteria, quibus duplex Iouis adulterium  celebrabatur, Sabasia uocarentur? Huc illud accedit, quod in his mysteriis, uti Clemens Alexandrinus annotauit, Corybantum et Bacchi mentio fiebat .

Que uero de aliis mysteriis, que Greci Thesmophoria nuncupabant, Arnobius postea narrat, hec ille rursus ex Clemente Alexandrino deprompta, suis uerbis reddidit . Pauca tamen illis adiecit, quibus exagitandam esse putauit horumce mysteriorum turpitudinem, et ethnicorum ea celebrantium cecitatem atque impudentiam. Nos uero in primo Apparatus nostri tomo de illis disputauimus . Sufficiat itaque animaduertisse ibi citari quedam carmina  greci pete, quem Clemens Alexandrinus Orpheum, et Auctor noster Calliopes filium appellat, haud dubie quia Orpheus, ut canit uirgilius, Calliope musa natus ferebatur . Ea autem ab illo grece exhibentur, et ab Arnobio latine tantum: utrum autem eo ipso interprete, quis definire audebit? At certum est in regio codice manuscripto mendose scriptum sanguinibus, melius uero in editis inguinibus, sed minus honeste, quam in grecis carminibus: .

Rursus uero Arnobius ex eodem Clemente ea mutuatus est que de Eleusiniis mysteriis subiunxit . At si quis a nobis inquirat cur  ibi uterque Erechthidarum fecerit mentionem; huic post Diodorum Siculum respondebimus aduectam Atheniensibus sterilitatis tempore ingentem frumenti copiam ab Erechtheo Aegyptio, quem tantum propter beneficium regem creauerunt . Summa autem rerum potitus, Eleusinia, siue Cereris mysteria, ritibus ex Aegypto traductis, instituit. Quapropter Athenienses Erechthide, seu Erechthidarum populi, ab Clemente Alexandrino, Arnobio et aliis uocantur. De illis autem Eleusiniis mysteriis a nobis in superiore Apparatus nostri tomo actum est .

Execranda tandem, nec satis unquam detestanda Alimontia mysteria Arnobius, Clementis Alexandrini  sequester adhuc et interpres, pro merito insectatur . Nos uero de hisce sacris fedissimis et eterna obliuione, nisi ad confutandos gentiles, eosque a superstitioso deorum cultu ad ueram religionem adducendos, damnandis, nos alibi disputauimus .

Porro autem quis sane mentis homo illam tot tamque horrendorum mysteriorum enarrationem audire potest, quin statim cum Auctore nostro concludat summam esse ethnicorum iniquitatem ac dementiam, qui ad deos tantis adeoque nefandis sceleribus infames colendos, atque ad tam obscena ac detestabilia mysteria peragenda omni suppliciorum genere christianos  compellere conabantur? Quid enim magis iniquum, quam eos idcirco condemnare, tamquam atheismi conuictos? Nonne ipsi gentiles potiori iure athei dicendi erant, qui, reiecto ueri Dei cultu, publicis in festis et mysteriis fictitios colebant deos, qui execranda sua ob flagitia nec hominum digni erant nomine?



ARTICULUS II. Quomodo ethnicorum responsio, qua mysteria illa ac turpissimas deorum suorum historias allegorice explicandas esse contendebant, ab Arnobio funditus euertatur.

Non magna sine animi commotione persentiebant ethnici, quam euidenter deorum suorum festa, mysteria, atque etiam historie, quas in superiori capite  recensuimus, falsam eorum diuinitatem demonstrarent . Quamobrem argumenta ex iis ducta, quoquo tandem modo infirmare connitebantur. Itaque respondebant ea que sibi obiiciebantur, nec negare aut dissimulare poterant, turpia deorum suorum scelera in mysteriis representata, neutiquam debuisse ad litteram, sed allegorico altiorique sensu intelligi. Peritiores etenim docebant in iis omnibus, quantumlibet turpia obscenaque uiderentur, contiueri physicas, mysticas, mirabiles ac paucis cognitas rationes. Nam Iouis, inquiebant, cum Cerere, aut filia sua concubitus, raptus Proserpine, et alia quelibet his similia nichil significabant aliud, nisi pluuiam, tellurem, imbrem, semina, aliasque res  naturales, quas illorum auctores, atque ex iis postmodum Natalis Comes et uossius enucleare conati sunt. Et certe ex Cicerone discimus hanc ipsam fuisse Chrysippi aliorumque philosophorum, qui physici uocabantur, opinionem ac responsum. In secundo etenim illius de Natura deorum libro Balbus, Stoicorum nomine, latentem in historiis illis, et mysteriis physicum allegoricumque sensum eruere et explanare nititur. Postquam uero planum ibi fecit, quid Saturni a Ioue uincti, et aliorum eiusdem generis factorum nominibus physice et allegorice significetur, hunc in modum concludit: »uidetisne igitur ut a physicis rebus, bene atque utiliter inuentis, tracta ratio sit ad commentitios et fictos deos? Que res genuit falsas opiniones, erroresque turbulentos, et superstitiones  pene aniles.«  Contendit itaque res physicas et naturales, summa petarum aliorumque licentia, ad deos falsos et commentitios translatas fuisse, atque in eos prepostere transformatas. Contra tamen Eusebius , Diodori Siculi et Clementis Alexandrini auctoritate fretus, contendit prius ab antiquissimis gentilibus disseminatas fuisse turpissimas illas de diis suis opiniones, uel potius opinionum monstra ac portenta. Posthec uero cum recentiores tantarum, inquit, obscenitatum, in his tam turpiter expressarum puderet, nec ea tamen possent omnino aut reiicere, aut inficiari, ad physicum allegoricumque sensum confugere coacti sunt.

 uerum, utcumque res se habuerit, constat sane hec ethnicorum responsa, uanasque explicationes ab Arnobio nostro aliisque Ecclesie Patribus stirpitus extrahi. Quo enim pacto, ait auctor noster, he interpretationes prohibere possunt  quin ea, que de diis scripta legimus, prout uerba sonant, sint flagitiosa ac omnino impia? Quis uero ea allegorico tantum sensu explicanda esse probare poterit? Si hic enimuero sensus, sicuti aiebant, occultus est, quis illum gentilibus patefecit? Nonne etiam plures afferri possunt unius et eiusdem historie, uerbi gratia, de Ioue et Cerere explicationes? Quis ergo unam potius, quam aliam, ueram genuinamque esse certo nobis probabit?

Age uero; numquid omnes eiusdem historie partes  sensu allegorico intelligende sunt?  Sed quis nobis umquam edisseruit aut edisserere potuit quid Brimo, quid Baubo, quid Henne nemus et flores, quid Aetne ignis et faces, quid Attica regio, quid pagus Eleusinius, et alia eiuscemodi propemodum infinita allegorice significent?

At illud inprimis attentione dignum, quod in illorum memoriam festa et mysteria, annuis ac statis quibusdam diebus, ab omnibus ethnicis peragebantur . Quemadmodum ergo certa et constans, ac insigni facto aliquo fundata esse debebat horumce festorum dierum origo: ita que solebant in eis exhiberi, aliquid reapse antea actum representabant. Necesse igitur fuit ut quedam saltem  historiarum illarum partes naturalem et minime allegoricum sensum habuerint. At si quedam partes naturali et alie allegorico sensu sunt accipiende, quis eas recte discernet? Nulla enimuero nota, nullumque signum est quo una ab alia secernatur.

Sed ethnicos adhuc acrius urget Arnobius. Gratis enim et liberaliter illis concedit has historias, et que in mysteriis fiebant, neutiquam litterali, sed allegorico tantum sensu posse explicari. At non inde profecto, arguit ille, minor in deos redundat infamia. Quo enim grauiori conuicio uerberari poterant, quam illos idcirco nominibus appellare flagitia et scelera apertissime significantibus, quia plures garriebant iis res naturales mystico sensu indicari?

Quid iisdem diis magis contumeliosum quam turpissima  illorum facta palam et ubique et predicando, et representando, res uelle significari graues nec inhonestas? Eo quippe absurdo penitus loquendi modo turpitudo prius animum, quam sensus illius allegoricus, et religionis auctoritas perstringit. Quis etiam inficias ire audeat longe satius fuisse rem quamlibet naturali suo, quam ullius obsceni aut crudelis deorum facinoris nomine uocari? Tum enim ea et cognitu facilis, et illesa seruata fuisset celestium numinum dignitas.

Non itaque audiendi amplius gentiles, qui adhuc obiectabant deos nolle sua sciri mysteria, atque ea idcirco, et illorum historias allegoricis tectas esse ambagibus . Quis enimuero nosse potuit ita diis fuisse placitum? Certo autem nobis  compertum est deos numquam uoluisse turpia de se dici et predicari. Quid enim sol, uerbi causa, tellus, alieque res naturales, si quedam sint numina, meruerunt ut ab ethnicis, Attidis, id est, hominis castrati et semiuiri, aliorumque sceleratorum hominum nominibus nuncuparentur? Denique non solum dii ipsi colendi, sed illorum etiam nomina ueneratione et honore digna sunt, neque illa aliis proculdubio terrenis et abiectis, multoque minus turpibus ac fedis rebus imponenda. Quis ergo his rationibus rite perpensis, non uidet quam recte Arnobius probauerit ab iis, qui deorum suorum historias et mysteria allegorico mysticoque sensu explicabant, non magis religionibus suis fuisse consultum, quam ab aliis, qui eas litterali obuioque sensu intelligendas esse opinabantur?  Parem enimuero utrique diis suis faciunt iniuriam, omnemque imprudentes eis adimunt diuinitatem.



ARTICULUS III. Quomodo eadem gentilium responsio ab aliis scriptoribus penitus infirmetur et destruatur.

Exposuimus quam breuius clariusque fieri a nobis potuit, omnia Arnobii contra datas ab gentilibus allegoricas et mysticas deorum mysteriorumque suorum interpretationes, argumenta; ut omnes facilius intelligant illas tanto planius ab eo confutari, quanto sepius ethnici ad eas tanquam ad maximum religionis sue propugnaculum confugiebant. Non solus tamen Arnobius, sed alii etiam scriptores cum christiani,  tum ethnici, illos ex hac leuissima defensione deiecerunt.

Cicero siquidem in tertio de Natura deorum libro Balbum, his explicationibus opiniones stoicorum propugnantem, Cotte Academici nomine, sic refellit: »Iam uero quid uos,« inquit, »illa delectat explicatio fabularum, et enodatio nominum . . . . . Magnam molestiam suscepit, et minime necessariam primus Zeno, post Cleanthes, deinde Chrysippus, commentitiarum fabularum reddere rationem; uocabulorum, cur quidque ita explicatum sit, causas explicare. Quod cum facitis, illud profecto confitemini longe aliter se rem habere atque hominum opinio sit; eos enim, qui dii appellantur, rerum naturas esse, non figuras deorum. Qui tantus error fuit; ut perniciosis  etiam rebus non modo nomen deorum tribueretur, sed etiam sacra constituerentur. Febris enim fanum in palatio . . . . . Omnis igitur talis a philosophia pellatur error; ut cum de diis disputamus, dicamus digna diis immortalibus: de quibus habeo quid sentiam, non habeo autem quod tibi assentiar« . Audisne quam recte Tullius has stoicorum interpretationes, tamquam absurdum penitus errorem, a philosophia repellendum, explodat? Nec minore facilitate animaduertisti quanta euidentia demonstret iis nichil, uti etiam Arnobius contendit, Deo immortali dignum proferri.

Eusebius uero, et post eum Theodoretus, transcriptis  Platonis ex ipsius Timeo uerbis ostendunt illum diserte et explicate docuisse uulgares illas de diis fabulas, siue historias, omnesque allegoricos earum sensus, quos Ethnici ad philosophiam accommodatos esse rebantur, excludendos esse prorsus et cercendos . Ad hec uero idem Eusebius, Dionysii Halicarnassei uerbis, ex secundo illius Antiquitatum romanarum libro desumptis, probat a priscis Romanis statutum fuisse, ut uniuersa illa Grecorum physiologia, tanquam plane inutilis, nec sibi coherens, ab uniuersis theologie finibus eiiceretur exterminareturque.

Non mirum itaque, si antiquissimi Ecclesie patres  tanto animi ardore eosdem allegoricos sensus insectati sunt. Nam ut Recognitionum Clementis nomine inscriptarum et Clementinarum auctorem qui eas similibus atque Arnobius noster rationibus impugnat, missum faciamus, Athenagoras euidenter demonstrat ethnicos, ac nominatim stoicos hisce allegoriis ne hilum quidem ad religionis sue defensionem proficere. Certum quippe esse debet iis diuinitatem rebus dumtaxat creatis et corporeis attribui. ueri autem Dei una tantum esse potest ingenita, incorporea et eterna substantia. At hinc plane conficitur Saturnum, Iouem, et alios eiuscemodi numquam fuisse deos .

Eodem quoque modo Tatianus, quemadmodum alibi annotauimus, corripit gentiles, ac presertim Metrodorum Lampsacenum, qui omnes deos, eorumque historias, ad allegoricum sensum trahere moliti sunt .

At Eusebius aliis adhuc rationibus hanc nouam, uti loquitur, et insolentem ethnicorum contumaciam reprimit . Post inuentas enimuero illas allegoricas physicasque interpretationes, iidem ethnici patrios colendorum deorum ritus non mutauere. Quin immo pecudes, homines, ipsasque humani corporis partes,  quas nominare pudet, iisdem diuinis honoribus, hymnis, sacrificiis, aliisque religiosis ritibus sunt prosecuti. A Iulio autem Firmico eadem propemodum rationum momenta contra ethnicos adhibentur .

Quamobrem Augustinus scite docet eum qui scelestis turpibusque rebus, res alias naturales colit, bis peccare : tum quia uerum Deum non colit, tum quia illum eo modo non colit, quo colendus est. Alibi uero illas allegoricas et physicas turpium deorum explicationes a doctioribus allatas explodit, quia parum interest utrum »hoc,« inquit, »in ueracibus libris homines instruat religiosos, illud in fallacibus ludis demones delectet impuros, quos tamen illi religiosi  tanquam deos colunt; et cum de illis hec negant, ab omni eos crimine purgare non possunt; quoniam ludos iis ritibus exhibent, ubi turpiter aguntur, que uelut sapienter negantur; et his falsis ac turpibus dii placantur, ubi etsi fabula cantat crimen numinum falsum, delectari tamen falso crimine, crimen est uerum« .

Nobis porro ethnici obiicere non poterant sacrarum quoque nostrarum Scripturarum abstrusos, latentes, et allegoricos esse sensus. Nam hi plane penitusque ab illorum expositionibus discrepant, quemadmodum Gregorius Nazianzenus, hisce uerbis disertissime explicat: »Apud nos quoque,« inquit, »abditi quidem et abstrusi sermones sunt; nec enim inficias iuero. uerum quenam duplicis eorum sensus  est ratio, et que uis, que facultas? Nec externa species indecora et inhonesta est; et quod occultatur admirandum est, iisque qui in penetralia ipsa incuduntur, mire splendidum, ac pulcherrimi cuiusdam corporis instar, haud aspernanda ueste contegitur. Rerum enim diuinarum, mea quidem sententia, ne indicationes quidem ipsas externasque species inhonestas esse conuenit, rebusque significatis indignas, ac denique tales, ut homines quoque ipsi eas de se predicari permoleste laturi sint, ueram aut maximam omnino pulchritudinem habere, aut certe a summa turpitudine abesse, ut partim eruditiores oblectent, partim uulgi animos minime labefactent. Apud uos contra, nec quod intelligendum proponitur, fidem  meretur, et quod externe oculis obiicitur, funestum et exitiosum est.«  Prius uero Origenes ubi contra Celsum disputat, scite quidem ostendit christianorum gentiliumque allegorias eo inter se differre, quod he Dei offendant maiestatem : ille uero omnibus siue indoctis, siue doctis, ac quibuscumque, qui cupiunt ueros sacre Scripture sensus scrutari, optime conueniant, atque ut ex Augustino audiuimus, non impediant quominus uerus Deus, eo, quem decet, ritu modoque colatur.



CAPUT XX. Quam frustra ethnici ex quibusdam miraculis, aut de re aliqua futura responsis, probare conabantur deos suos reuera existere.



ARTICULUS PRIMUS. Quanta perspicuitate Arnobius diluat ethnicorum argumentum ex miraculis petitum, siue cum pestis sedata est, siue cum ludi, monente Ioue, instaurati, siue cum Aesculapii simulacrum in insulam Tiberinam transportatum fuit.

Unicum ethnicis contra tot christianorum argumenta, quorum uel uno solo omnis deorum cultus, et tota illorum religio funditus euertebatur, supererat presidium, quod Arnobius penitus diruit ac demolitur. Obiiciebant enim multa a diis patrata miracula, et reddita de futuris rebus responsa, quibus eos reuera existere et hominum satisfactione atque sacrificiis placari, nec semel nec obscure demonstratum arbitrabantur.

 Primum itaque narrabant editum fuisse miraculum, cum propter ludos circenses, qui in Iouis honorem instituti erant, non rite factos, pestis urbem depopulabatur . His enim ludis eo quem alibis exposuimus, Iouis monitu instauratis, lues confestim cessauit .

Aliud miraculum factum fuisse gentiles iactitabant, quando ob simulacrum Aesculapii Epidauro, que Peloponnesi ciuitas est, in Tiberinam insulam transportatum, pestis adhuc sedata fuit . Res autem tota Ouidii decantata carminibus hunc, si que ei fides, se habuit in modum : Cum dirissima pestis Romam uicinasque regiones deuastaret,  Romani post adhibita incassum humana medicamenta, Delphicum oraculum ab eo accipiunt Aesculapium Epidauro Romam arcessendum. Parent oraculo Romani, legatosque Epidaurum mittunt. Eorum precibus annuunt Epidaurii quidam, renuunt alii. Sed Romani ab Aesculapio admoniti, illum in serpentis formam mutatum, in Tiberinam insulam detulerunt. Quo facto pestilentia depulsa est. Et ita quidem Ouidius, eiusque narratio potest ualerii Maximi, Liuii, Plutarchi, Aurelii uictoris, Lactantii et Augustini auctoritate confirmari, tametsi aut breuius, aut paulo aliter quasdam illius circumstantias retulerint .

Ethnici itaque precipuum, atque ut ipsis uidebatur, palmarium pro sua, et contra religionem christianam argumentum ex illis aliisque eiusdem generis narrationibus petere solebant. Nec diffitetur quidem Arnobius hac in re articulum, sicuti loquitur, siue cardinem totius huius cause ac questionis uerti . Eo enim illud argumentum ualidius uidetur, quod hec in ethnicorum annalibus scripta pre se ferebant aliquam ueritatis ac miraculi speciem. uerum si penitus, inquit, introspiciantur, tum deprehendes nichil habere quod diis,  eorumque diuino numini, ac summe maiestati conueniat.

Ad instauratos enimuero ludos quod spectat, nonne dictu, inquit, absurdum est Iouem illum Optimum, Maximum, rerum omnium, uti uenditabant, creatorem, magna cum animi oblectatione e celo spectatum uenisse cantherios seu equos castratos, de uelocitate certantes, replicantes gyros septem, id est, septies circi metam circumeuntes, tumque homines cum curribus euerti, aut fratris inde retrahi cruribus?  Quis prudens homo hec tamquam pueriles ludicrasque ludificationes non aspernabitur?

Quid autem Ioue magis indignum quam ira ideo excandescere; quia seruus in circo flagris cesus, ac  mortis supplicio affectus fuit? Si enim penas ille merito dedit, non debuit Iupiter ira incendi. Si uero innocens occisus est, reus fuit ludimagister, qui illum cum posset, a morte non eripuit, et Iouem pronuntiauit huius nece offensum. Qui autem fieri potuit, ut ea serui morte Iupiter lederetur, qui dicitur plurimos plane innocentes in his ludis occisos leto animo conspexisse? Fatetur quidem Arnobius, si in religionis contemptum id ante ludos actum fuerit, condonandum Ioui, qui sacrilegio se sperni patienter ferre nequibat. Sin autem errore et casu factum est, debebat utique optimus Iupiter humane fragilitati et imprudentie dare ueniam. Quamuis porro illud, quoquomodo factum, non debuerit inultum relinqui; unius tamen propter delictum non debuere omnis  ciuitatis populus, omnes femine, pueri, infantes, aliique innumeri insontes crudeli plecti pestis supplicio. Nonne enim iniquum est tot innoxios pro uno tantum reo condemnari et puniri?

Preterea, si Iupiter ludos restitui uoluit, cur rusticum hominem potius, quam Consulem, aut pontificem maximum, aut flaminem suum dialem, horumce rituum longe peritiores, uoluntatis sue admonebat? Cur rustici animum ad morem sibi gerendum non prius adduxit, quam in eum tam acerbe seuiret? At completo, inquiebant, annuntiationis officio, ille sanatus est. Ecquid mirum, reponit Arnobius, si is qui intulit malum, illud repulit? Reddita uero sanitas crudele proculdubio fuit homini illi beneficium,  quo filiorum orbitatem et mortem sensit acerbius.

Non minus insulse et inepte conficta fuerat Aesculapii, Epidauro Romam aduecti, historia . Non enim ille Coronidis filius dici potest, qui fulmine perculsus interiit. Sed quisquis ille fuerit, nichil aliud Epidauro allatum ferunt, nisi magne molis et immense proceritatis serpentem. Quis autem sibi facile persuadeat deum uilissimi serpentis, super terram reptantis, induisse formam, membra habuisse ad manducandum et digerendum necessaria, atque ut maria transnataret, naue indiguisse? Cur uero se ipsum talem, qualis ipse est, uidendum non prebuit? Si autem mentiri et formam mutare uoluit, cur non aliam assumpsit, quam horrendam serpentis similitudinem? Nonne locum dubitandi dedit utrum  reuera ipse esset, uel aliud ab ipso plane diuersum?

Nonne etiam aliqua saltem ratio ab ethnicis reddenda erat, cur serpens ille post suum ad insulam Tyberinam accessum non amplius comparuerit? Nihil quippe christiani, neque ipsimet proculdubio ethnici, aliud de hac fabula nouerant, quam quod in eorumdem gentilium scriptis traditum inuenitur?

Denique ethnici negare non potuerunt hunc serpentem generis fuisse terreni, »quamuis,« inquit Arnobius , »fuerit immanis et nimius, quamuis illum ab Regulo, exercitus ui cesum, longitudine corporis et roboris anteiret.« Quante uero molis hic fuerit, inde iudica, quod postquam ille ab Attilii Reguli exercitu apud Bragadam fluuium, ubi Regulus castra posuerat, interemptus est;  illius corium, Romam postea missum, pedes 120 longum fuisse perhibetur. Testes huius rei si quos desideras, tibi dabimus A. Gellium, Liuium a ualerio Maximo citatum, Plinium, Senecam, Florum, Orosium, et alios adhuc, si necesse foret . Quis ergo ethnicos non miretur, qui huiusmodi serpentem deum esse dixerunt et coluerunt?

Urgebant tamen, ubi primum ille, seu, ut aiebant, Aesculapius, ex libris fatalibus, id est, Sibyllinis, uatumque, hoc est, Apollinis responsis, Romam aduocatus est, tum pestem protinus, nec magno sine miraculo  fuisse depulsam . At si Aesculapius in serpentem conuersus, uti respondet Arnobius, ideo accitus est, ut hanc cladem auerteret, ubi tunc erat, quando eadem ciuitas eodem postea morbo toties afflicta fuit, tantaque hominum millia simili peste perierunt? Cur post templa ei edificata, non prohibuit, ne lues amplius grassaretur? Neque dixeris subsequenti tempore corruptos fuisse hominum mores. In magnis etenim et populis et ciuitatibus semper boni cum malis permisti fuerunt. Dicendum ergo aut attritam fuisse serpentis ad sedandas postea pestes uim et potestatem, aut falsa fatalia carmina; quando quidem suggestum ab eis serpentis remedium omni non profuit etate. Quid ergo ex iis  omnibus concludendum, nisi gentiles tota uia errasse, qui a Ioue et Aesculapio uere edita fuisse miracula uenditabant.



ARTICULUS II. Quanta euidentia Arnobius ostendat falsa esse miracula, que ethnici facta esse contendebant, cum simulacrum Matris magne ex Phrygio monte Romam adductum est, atque aliud etiam Iouis in editiore loco ad Orientem collocatum.

Non maioris profecto ponderis erat ethnicorum argumentatio, ex alio et magno quidem, uti iactitabant, miraculo desumpta . Instabant etenim frequenti sermone tritum diuino magne Matris, siue Matris deum subsidio, postquam uatum iussu signum illius ex Phrygio monte Romam asportatum fuit, tunc hostem potentissimum Annibalem  ex Italia pulsum, ac reportatis illustribus uictoriis, redditum Urbi decus, multaque alia domi et foris preclare gesta, que Romane gentis nomen et maiestatem insuperabili firmitate fundauerunt. A quibus autem Scriptoribus hec litteris mandata sint, alibi ostendimus .

Sed hoc argumentum Arnobius similibus, atque superius, responsis refellit. Nihil quippe ueri, inquit, in tota illa historia continetur, nisi quod a rege Attalo, sicuti aiebant, missus est ex Phrygio monte, et Romam inde asportatus paruus quidam lapis, niger, durus, asper nec satis expressa simulacri effigie politus. Cui autem umquam probabitur. Annibalem, sub quo Romana respublica tamdiu sortis sue dubia contremuit, eo lapide asportato, factum illico  sibi prorsus dissimilem, ab Italia pulsum et fugatum? Numquid tunc nichil humanis consiliis, nichil prestantissimorum militari uirtute ducum, nichil magno exercituum robore actum est? Numquid etiam ille lapis, qui ab uno homine portari facile poterat, auxit Romani exercitus, et fregit ac debilitauit Annibalis uires, eumque uictum, et Romanos uictores reddidit? Cui tandem facile persuadebis in huiusmodi lapide Matrem deum reuera fuisse; aut numen aliquod in illius habitasse uenis, frustis ac fragmentis?

Quo ergo modo, inquiebant ethnici, aduentu illius parta est uictoria, si nullum in eo lapide numen inerat? Respondet Arnobius eam tribuendam pugnantium uirtuti ac fortitudini, aut fortune mutabilitati et inconstantie. Et uero ubinam gentium illud  egregium numen degebat, cum tantis exercitibus cesis, Romani in summum periculum uenerunt?

Si quis uero reponat deum Matrem tum Roma abfuisse per quam longissime; ab Arnobio statim audiet diuinum numen ubique semper esse presens, et sua sub potestate omnia semper habere. Preterea cur, obsecro te, dea illa, priores suos cultores Phrygios penitus deseruit; ut ad potentiorem populum Romanum commigraret? Talis tantaque leuitas Deo non competit.

Nec Romani respondere poterant ideo hanc deam ad bellicosam ipsorum gentem transiuisse, quia res militares amabat. Diuine siquidem equitatis non erat, inquit Arnobius, humanis sese immiscere discordiis;  ac nulla sibi data causa, opes horum frangere, ut illorum fautricem se exhiberet; libertatem his auferre, ut illos ad supremum extolleret dominationis fastigium, Phrygios delere, ut Romana ciuitas, in humani generis perniciem nata, innoxium orbem sub grauissimum seruitutis iugum mitteret.

Urgebant ethnici atque alio miraculo prorsus, sicut ipsis uidebatur, stupendo probare rursus nitebantur deos suos reipsa existere, atque infinitam esse eorum potestatem . Testibus enimuero, inquiebant, fide dignissimis memorie proditum erat cum Capitolium fulmine ictum fuisset, tunc de sede sua deturbatum Iouis simulacrum. Ubi uero illud altiore loco ad orientem solem haruspicum responso collocatum est, tum patuisse res abditas, et  in reserata uindicatum maleficia. Narrat siquidem Cicero a Romanis memoriter adhuc teneri quomodo plurimis deorum simulacris, ex sua in Capitolio sede depulsis, haruspices, ex tota Etruria accersiti, »iusserunt simulacrum Iouis facere maius, et in excelso collocare, et contra atque fuerat, ad Orientem conuertere; ac se sperare dixerunt, si illud signum, quod uidetis, Solis ortum, et forum, curiamque conspiceret, fore ut ea consilia, que clam fuissent inita contra salutem Urbis atque imperii, illustrarentur; ut a S. P. Q. R. perspici possent.« 

Quid ad hanc ethnicorum argumentationem Arnobius responderit, nichil plane neque in manuscripto librorum eius codice regio, neque in ulla illorum  editione, aut alibi legitur. Suspicabuntur fortasse nonnulli hoc ab illo potuisse pretermitti; quoniam aliis ad superius obiecta responsis hoc satis confutatum fuerat. Sed quia iam annotauimus ibi fragmentum ab oscitante librario prepostere transpositum, hinc colligi potest Arnobium huic gentilium argumento, sicut et aliis sigillatim, respondisse, sed ea omnia de medio sublata, que ab illo hanc in rem scripta fuerant. uerum illam, si que sit, iacturam ea abunde supplent, que ex aliis eius responsionibus hactenus retulimus, et in eius libris integra permanent.

Si quid tamen huic argumento respondit, minime dubitamus illud fuisse potissimum, quod Cicero, ex quo plura, ut sepe diximus, delibauerat, scriptum  reliquit. Post allata siquidem a nobis eius uerba continenter adiecit: »At illud, Iouis simulacrum, ita collocandum Consules illi statuerunt: sed tanta fuit operis tarditas; ut neque a superioribus Consulibus, neque a nobis ante hodiernum diem collocaretur.«  Nonne enim his uel solis uerbis tota ethnicorum leuissima profecto ratiocinatio plane penitusque infirmatur? Nonne illa Consulum aliorumue negligentia manifestissime probat quantum gentiles haruspicum oracula ac predictiones, atque illud Iouis simulacrum paruifecerint?

Ceterum iam ostendimus totam hanc, quam gentiles ualidissimam esse putabant, argumentationem alia ratione ab Minucio Felice, aliisque antiquis scriptoribus  nostris euerti. Multis siquidem ualidisque rationum firmamentis demonstrant, si quid his in omnibus inusitatum, et extra consuetum nature ordinem factum fuerit, illud omne demonum fraudibus ac prestigiis esse tribuendum. Ast nulli certe mirum uideri debet, si unus idemque gentilium error pluribus argumentis conuellatur penitusque destruatur .



CAPUT XXI. De templis gentilium.



ARTICULUS PRIMUS. Quibus argumentis Arnobius ostendat nulla diis edificanda esse templa, neque tuguriola, neque conclauia, aut cellulas; ubi de primis deorum templis et aliis, que mortuorum dumtaxat hominum sepulcra fuerunt: item de abscondito Apidis tumulo; et capitolio, quod ab inuento Toli capite dictum est, atque de polyandriis.


Deos gentilium nullos ac plane commentitios esse cum Arnobius tot tantisque rationum, uti uidimus, momentis inuictissime demonstrauerit, nulla profecto opus erat alia argumentatione, qua illis nulla templa edificanda probaret. uerum ultra ille progreditur, idque peculiaribus quibusdam argumentis euidenter ostendit. Templa enim, inquit, si diis alicui usui esse possint, cur per plurima, antequam edificarentur, secula iis caruerunt? Primus quippe illorum fabricator, ait Arnobius, »aut Phoroneus Aegyptius, aut Merops tibi fuisse monstrabitur: aut, ut tradit in Admirandis uarro, Iouis progenies Aeacus.«   Antea uero Clemens Alexandrinus dixerat : , , , , . Seu Phoroneus ille fuerit, seu Merops, seu aliquis alius, qui eis posuerunt templa et altaria. Sed de prima templorum origine, et de Aeaco alibi disputauimus .

Quoquo autem tempore templa diis construi ceperint, quantumuis sint magnifica, quantumuis auro, et gemmis fulgentia; constat sane uerum Deum nullo unquam posse includi. Persuasum tamen ethnici habebant deos suos illis totos concludi, quemadmodum in domibus suis homines. False enim huius opinionis testes quam plurimos ut omittamus,  quid clarius his Ciceronis uerbis? »Patrum  delubra esse in urbibus censeo: nec sequor Magos Persarum, quibus auctoribus Xerxes inflammasse templa Grecie dicitur, quod parietibus includerent deos, quibus omnia deberent esse patentia ac libera, quorumque hic mundus omnis templum esset et domus. Melius Greci atque nostri, qui ut augerent pietatem in deos, easdem illos, ac nos, urbes incolere uoluerunt. Adfert enim hec opinio religionem utilem ciuitatibus.«  Sed hic acumen desideramus Ciceronis, qui nesciebat, aut potius nescire se dissimulabat, uerum Deum esse immensum, nulliusque loci spatio posse circumscribi.

 Lucianus ergo longe potiori ratione suos irridet gentiles, qui templa diis se fabricasse asserebant, ne tectis aut penatibus carerent . Timeus autem, teste adhuc Cicerone, uel ut narrat Plutarchus, Hegesias Magnesius, libere ioculabatur, cum dixit Diane Ephesie templum deflagrauisse, quia cum in partu Olympiadis, matris Alexandri Magni, adesse uoluisset, abfuisset domo, id est, templo suo . Quamuis autem quidam peritiores ethnici hec similiter irriserint; ceteros tamen omnes hec opinio penitus peruaserat deos suos non esse immensos, atque idcirco quodam loco includi et comprehendi.

Quamobrem hi iisdem diis suis non sumptuosissima  tantummodo templa condederant, sed, ut ait Arnobius, tuguriola, conclauia et cellulas, id est, sacella, seu priuatas quasdam intra magnifica illa templa ediculas, ubi aliquod dei cuiuspiam simulacrum collocabatur . Ex A. Gellio siquidem discimus Scipionem, scilicet Africanum, solitum fuisse sub crepusculum in Capitolium intrare, »ac iubere aperiri cellam Iouis, ac ibi solum diu morari, quasi consultantem de Republica cum Ioue.«  Quod quidem ab Liuio, ualerio Maximo, et Aurelio uictore confirmatur. Sed haud infrequens apud alios scriptores harum cellularum mentio . Si quis tamen probauerit Arnobium  tugurioli, conclauis, et cellule, nomine, de paruis edibus, que minoribus diis construi solebant, esse quoque intelligendum, huic non prorsus refragabimur. Sed necesse est ut omnes fateantur illos ueros deos non esse, quos gentiles siue paruis, siue maximis edibus et templis includi posse existimabant.

Neque censet Arnobius audiendos esse gentiles, qui respondebant se diis templa edificare; ut cum eis, ibi quodammodo presentibus, coram et cominus colloquerentur, ac dii illos de proximo loquentes audirent. uerus enimuero Deus, immensus, et ubique presens audit homines quoscumlibet, quacque in mundi parte loquentes et precantes, atque omnia etiam eorum cogitata penitus cognoscit. Neque enim  ille, sicut Iupiter fingitur, cenatum uenit ad Aethiopas, immo uero locum mutare numquam potest .

Instat Arnobius ex hac ethnicorum, qui deos suos loco moueri credebant, opinione sequi spem nullam hominibus reliquam fore, ut ab illis audiantur. Plurima etenim uni eidemque Deo in diuersis, et a se inuicem remotissimis terre regionibus posita erant templa, in quorum dumtaxat uno illum habitare opinabantur. Non alios itaque, quam qui in hocce templo orabant, deus ille audire poterat. Frustra ergo  alii homines illum aliis precabantur in templis, a quibus absens, nequibat illos audire, multo minus aliquid eorum concedere postulatis.

Sed auctorem nostrum Ethnicos adhuc urgentem sequamur. Templa, inquit , et delubra deorum sunt mortuorum hominum sepulcra, uel sicut ipse loquitur, mortuorum superlata bustis. Gentiles itaque in hisce templis, aut pro diis immortalibus colebant mortuos homines, aut contra eorum decus, illis uiuentibus mortuos homines socios adiungebant, uel utrosque similiter et mortuos, et sepultos fuisse arbitrabantur. Que autem diuine maiestati contumelia maior fieri poterat? Exemplis tamen propemodum innumeris cum Arnobius id probare potuisset, satis ad propositum suum esse duxit  nonnulla certo certiora seligere, que hunc proposuit in modum: »In historiarum Antiochus nono, Athenis in Mineruio memorat Cecropem esse mandatum terre. In templo rursus eiusdem, quod in arce Larisse est, conditus scribitur atque indicatur Acrisius: Ericthonius Poliadis in fano; Dairas et Immarus fratres in Eleusino consepto, quod ciuitati subiectum est. Quid? Celei uirgines non in Cereris Eleusine humationis habuisse perhibentur officia? Non in Diane delubro, quod in Apollinis constitutum est Delii, Hyperocha, Laodiceque, quas aduectas illuc esse finibus ex Hyperboreis indicatur? In Didymeo Milesio Clearchum dicit habuisse suprema Leandrius funeris. Leucophryne monumentum in fano apud Magnesiam Diane esse Myndius profitetur,  ac memorat Zeno. Sub Apollinis arula, que Telmessi apud oppidum uisitur, Telmessum esse conditum uatem non scriptis constantibus indicatur? Ptolemeus Agesarchi, de Philopatore quem edidit primo, Cyniram regem Paphi cum familia omni sua, immo cum omni prosapia in ueneris templo situm esse litterarum auctoritate declarat.«  Ea autem omnia ex grecis proculdubio desumpta sunt hisce Clementis Alexandrini uerbis: , . , , . , ,  . . , . , , . , . , , , . Totum porro hunc Clementis Alexandrini  et Arnobii locum exhibemus; ut ab omnibus facile intelligatur illum ab Auctore nostro transcriptum, ac latine ita redditum, ut alia interpretatione non opus sit. Que autem diuerse in utriusque textu lectiones, ac que obscura et difficilia occurrunt, alibi enucleauimus .

Duo addidit Arnobius, et primum quidem: »Nec exactam desiderat curam, quam is penam constituerit Aegyptius in eum qui publicasset quibus Apis iaceret absconditus« , id est, ubi sit Apidis sepulcrum. Apis autem, uti Strabo aliique testificantur, idem est atque Serapis et Osiris, de cuius sepulcro loqui Arnobium, ex iis plane demonstratur, que alibi annotauimus .

Secundo Arnobius quatuor auctorum, scilicet Sammonici, Granii, ualeriani, et Fabii testimonio probat Capitolii nomen deriuatum fuisse ab effosso et inuento in illius fundamentis capite Toli, quem a fratris sui seruis occisum, ciues inhumatum reliquerunt . Pluribus uero aliis testibus id facile potest confirmari. Scribit enim uarro: »Capitolium dictum, quod hic cum fundamenta foderentur edis Iouis caput humanum inuentum dicitur.« Liuius uero: »Hic Capitolium est,« inquit, »ubi quondam capite humano inuento, responsum est, eo loco caput rerum, summamque imperii fore.« uerum hec fusius a Dionysio Halicarnasseo  et Plinio narrantur, quos adire cuilibet facile et promptum est. Qua ergo ratione Theodorus Canterus aliique nonnulli asserere potuerunt, horum qui meminerit, preter Arnobium inueniri neminem? Cui porro honori fuit Ioui templum omnium maximum habere non tam suo, quam hominis mortui nomine edificatum et nuncupatum? 

Denique petit Arnobius, »Polyandria uarronis quibus in templis contegantur?«  Polyandrium autem, uti ex sacris profanisque scriptoribus liquet, locus erat, in quo  plura hominum corpora sepeliebantur. Sensus itaque Arnobii est templa deorum esse communia cum mortuis sepultisque hominibus, quos tamen in eorumdem deorum fastis ascribere ausi non fuerant. In superiori porro dissertatione ostendimus plura fuisse templa, in quibus ethnici deos suos sepultos esse palam predicabant . Quis ergo indigne cum Arnobio nostro non ferat talibus diis templa, edesque sacras edificari et consecrari, que soli Deo uiuenti et eterno debentur?



ARTICULUS II. De templis, que humanis affectibus aut uirtutibus impie consecrata fuerant, nimirum Pietati, Concordie, Saluti, Honori, uirtuti, Felicitati, uictorie, Paci, Aequitati, et apud Aegyptios felibus, scarabeis, et buculis, ac quam recte probetur ex templorum euersione nullum falsis diis edificandum.


Non solis hominibus mortuis, sed uiuorum etiam affectionibus et euentibus, tamquam ueris diis, templa ab Ethnicis condita sunt. Tam absurdam autem et cecam illorum, ac precipue Romanorum impietatem ab initio quarti sui libri Arnobius sic castigat: »Interrogare uos libet, ipsosque ante omnia Romanos, dominos rerum ac principes, utrumne existimatis, Pietatem, Concordiam, Salutem, Honorem, uirtutem, Felicitatem, ceteraque eiusmodi numina,  quibus aras uidemus a uobis cum magnificis exedificatas delubris, uim habere diuinam, celique in regionibus degere?«  Paulo post uero adiecit templa, uictorie, Pacis et Aequitatis, ab iisdem Ethnicis fuisse similiter exstructa. Quam autem hec uera sint, breuiter inquirendum.

Celebris est paucisque incognita siue plebeie, siue ingenue cuiusdam filie historia, que matrem suam , aut ut alii tradunt, suum patrem, in carcere constitutum, ne inedia conficeretur, lacte suo aluit. Narrat autem Plinius, ac post illum Solinus in facti huius memoriam conditum eodem in carcere, C. Quinctio, et M. Acilio consulibus, Pietatis templum, ubi theatrum Marcelli erat. Nec desunt qui existiment illud  ipsum esse, quod Marcius Acilius Glabrio, ut ait Liuius, in foro Olitorio positum dedicauit .

Ab eodem Liuio adhuc accepimus a C. Flauio edem Concordie in area uulcani consecratam, et aliam, quam Duumuiri, ad eam rem creati, in arce locauerunt . Testatum etiam Cicero facit, Cotta consule, templum Concordie, tactum de celo fuisse, et illius quoque mentio in Dionis historia, et fastis Magistratuum romanorum facta est . Quamobrem canebat Ouidius:

Te quoque magnifica Concordia dedicat ede
   Liuia, quam charo prestitit illa uiro. 
Sed hec pro merito irridet et explodit Augustinus, quem adire poteris .

Cicero autem non solius Concordie, sed uirtutis etiam, Honoris, Salutis et uictorie templa, tamquam omnibus nota memorat. Nos autem admonuit templum Honoris a M. Marcello fuisse renouatum . Liuius uero memorie prodidit edem Salutis, quam  consul bello Samnitium uouerat, a C. Iunio Bubulco exedificatam fuisse, et ab ipso Dictatore dedicatam .

Narrat preterea idem Liuius, cui Plutarchus suffragatur, Marcellum bello Gallico ad Clastidium, Honori et uirtuti uouisse edem, cuius dedicatio impedita est a pontificibus, qui negabant unam cellam amplius, quam uni deo rite dedicari . At ualerius Maximus testificatur memorata illa pontificum admonitione effectum; ut Marcellus separatis edibus Honoris ac uirtutis simulacra statueret . Utriusque autem templi mentionem fecit uitruuius, quemadmodum Symmachus qui ad Ausonium hec scripsit in uerba: »Bene  ac sapienter maiores nostri, ut sunt alie etatis illius, edes Honori atque uirtuti gemellas iunctim locarant, commenti quod in te uidimus, ibi esse premia honoris, ubi sunt merita uirtutis.« Plinius uero hanc Honoris et uirtutis edem ab uespasiano Augusto restitutam fuisse tradidit. Denique ex Liuio rursum discimus aliud templum uirtutis a M. Marcello, memorati a nobis Marcelli filio, ad portam Capenam consecratum .

Ad Felicitatem quod spectat; testis est Plinius facta fuisse a Praxitele duo signa, que ante huius Felicitatis edem posita fuerant . Ciceroni autem si credas, »Ille L. Mammius, sicuti loquitur, Thespiis ea, que ad edem Felicitatis sunt, ceteraque profana ex illo oppido signa sustulit.«  Ab Dione porro, Augustino, et aliis factam adhuc legimus templi Felicitatis mentionem .

Posthumius autem, si Liuio fides, »edem uictorie, quam edilis curulis ex mulctatitia pecunia faciendam curauerat, dedicauit.«  Alio adhuc in libro alias duplicis uictorie edes his uerbis commemorat: »Aediculam uictorie uirginis, prope edem uictorie M. Porcius Cato dedicauit,  biennio postquam uouit.«  Pausanias quoque, et Dionysius Halicarnasseus de uictorie fano loquuntur . Nos etiam alibi animaduertimus Symmachum, cum ab Imperatore ualentiniano postulasset aram uictorie in curia restitui, ab Ambrosio fuisse confutatum .

Discimus preterea ex Suetonio conditum a uespasiano Imperatore templum Pacis, foro proximum, cuius Plinius, Xiphilinus, Iosephus et alii meminere. Chimenis autem statua attestante Pausania, Romam in Pacis templum deportata est .

Aequitatis tandem nomine Arnobius iustitiam haud dubie intelligit, de qua Ouidius uidetur hec condidisse carmina:

Principe nec nostro deus est moderatior ullus:
   Iustitia uires temperat ille suas.
Nuper eam Cesar, facto de marmore templo,
   Iam pridem posuit mentis in ede sue. 
Quidam tamen censent nichil de eo templo apud idoneos auctores inueniri, atque idcirco petam allusisse ad Martis ultoris edem, quandoquidem uindicta,  de qua loquitur Ouidius, pars quedam est iustitie. uerum numquid Arnobius non satis idoneus testis habendus, qui suo adhuc tempore Aequitatem, sicut uictoriam et Pacem templo a Romanis honoratam affirmat? Porro autem Iuuenalis plurium deorum, ab Auctore nostro nominatim appellatorum, templa his duobus uersibus comprehendit:

Ut colitur Pax atque Fides, uictoria, uirtus,
Queque salutato crepitat Concordia nido. 
Noc uero de iis aliquid alibi attigimus .

Iure igitur merito Arnobius stupiditatem exagitat gentilium, qui commentitiis eiusmodi numinibus templa edificauerant. Sed preuium haud dubie secutus  est Ciceronem, qui hec confutatione nulla indigere his declarat uerbis: »Num igitur censes subtiliori ratione opus esse ad hec refellenda? Nam mentem, fidem, spem, uirtutem, honorem, uictoriam, salutem, concordiam, ceteraque eiusmodi, rerum uim habere uidemus, non deorum. Aut enim in nobismet insunt ipsis, ut mens, ut fides, ut spes, ut uirtus, ut concordia: aut optande nobis sunt, ut honos, ut salus, ut uictoria. Quarum rerum utilitate uideo etiam consecrata simulacra. Quare autem in his uis deorum insit, tunc intelligam, cum cognouero.« 

Ast si hec gentium impietas ethnico oratori indigna uisa sit, que refellatur, quanto magis confutatione erit indigna longe maior amentia Aegyptiorum,  qui, ut ait Arnobius, felibus, scarabeis, et buculis, siue nouellis bobus templa sublimibus elata fastigiis exstruxerunt . Quamobrem Origenes iure merito dementissimam castigat Celsi temeritatem, qui uult etiam, inquit, conferre nostras res cum rebus Aegyptiorum, ad quos uenienti offerunt se splendida fana cum lucis, et templa cum uestibulis atque porticibus, eximia magnitudine pulchritudineque mirandis, ceremonieque admodum religiose, ac mystice: introgressus autem uidebit adorari felem, aut simiam, aut crocodilum, aut hircum, aut canem: . , , , ,  , , , . , , , , , . Sed de his nos in superiori Apparatus nostri tomo, et alibi disputauimus .

Examinauimus etiam aliud Arnobii contra deorum templa argumentum, quod ex illorum euersione et ruina deprompsit . Si quid tamen in eo noui occurrat, in sequenti capite, ubi de deorum simulacris, quibus illud coniunxit, more nostro expendetur et illustrabitur.



CAPUT XXII. De Deorum simulacris et imaginibus.



ARTICULUS PRIMUS. Quibus rationum momentis Arnobius demonstret deorum imagines, signa, et simulacra impie ab ethnicis coli et adorari: quid leonis facies mero oblita minio, ac de primis simulacris et aliis humana figura representatis.

Ad deorum imagines signa, statuas et simulacra, que, uti paulo post ostendemus , uel ipsosmet deos suos esse, uel in eis saltem habitare, ethnici arbitrabantur, uenit Arnobius , ac uario argumentorum genere conuincit illa, que multa arte efficta erant, impia prorsus et absurda religione coli et adorari. Primum enim si persuasum Ethnici habuissent deos suos existere, et in celis habitare, debuissent utique iis ipsis, non  eorum simulacris ferre preces suas. Si illos existere dubitabant, ridiculum erat rei dubie fingere simulacrum.

Neque dicere poterant eorum, quos nullo pacto uidere potis est, presentiam simulacris exhiberi, tuncque maiori pietate coli, eisque officiosa prestari munia. Nam qui hec dicit, quomodo asseuerare potest deos reuera existere, »cui,« uti ait Arnobius, »opus est uidere, quod teneat, ne inane forte sit, quod obscurum uidetur« , id est, significat in dubium se uocare an dii sint, quorum nisi uideat simulacra, existere non credet.

At deos nostros, inquiebant ethnici, per simulacra honoramus. Sed perperam, sicuti respondet Arnobius. Nulla enimuero si essent deorum simulacra,  nunquam eos coluissent. Deinde uero, quid magis his diis iniuriosum quam eosmetipsos, quos existere credis, non honorare, sed colere tantum per omnis sensus expertem, aliquam effigiem, tanquam per aliquod fideicommissum? Denique omnino futilis et nugatoria erat hec responsio gentilium, qui has effigies et imagines deos esse credebant.

Sed hos idololatras uehementius premit Arnobius, palamque facit ab iis sciri non potuisse utrum hi illorum dii, quos nunquam uiderant, tales reuera fuerint, quales ab eis representabantur. Quod autem alicui simile non est, illius nequit esse effigies, et imago. Atqui ethnici solem, ut hominem; lunam, ut feminam; uentos, ut homines quosdam, inflato ore  buccinam animantes exhibebant. Quis autem has illorum ueras esse imagines dicere umquam aususest?

Tum deinde hec Arnobius continuo adiecit: »Inter deos uidemus uestros leonis  toruissimam faciem, mero oblitam minio, et nomine frugiferi  nuncupari« . Mirum autem quantum obscurus hic locus eruditorum ingenia exercuerit. Latinus autem Latinius nodum huiusce difficultatis secare potius, quam soluere uidetur, cum hec uerba sic corrigi uoluit: »Inter deos uidemus leones toruissima facie, mero oblita minio« . Sed mera est coniectura, que nullius codicis auctoritate fundatur. Quapropter qui in ueterum scriptis, nichil nisi certissima  ratione mutatum uolunt, ex iis nonnulli suspicantur de Sole intelligenda esse hec auctoris nostri uerba. Sed ab aliis redarguuntur, quia de Sole priuatim locutus est. Probabilius itaque quibusdam uidetur ab illo indicari leones, qui in templorum fastigiis quandoque sculpebantur. uerum hec ad edificii ornamentum posita potius uidebantur, quam ad deorum faciem exprimendam. Nobis itaque facilius persuadebitur auctorem nostrum his uerbis eadem significare, que post Tertullianum Minucius Felix dixit: »De capro et homine mixtos deos, et leonum, et canum uultus deos dedicatis.« Arnobius si quidem post citata a nobis uerba adiecit: »Sine reliquo corpore persona est, et facies sola, fremebundis hiatibus, toruis rictibus, sanguineo de ceroto . . .  atque fessi canes« .

Quis autem facile non concedet utrumque loqui de simulacris, quemadmodum Panis, Satyrorum, aliorumque huiusmodi, sicut in nostra de eiusdem Minutii libro dissertatione ostendimus . Quod uero Arnobius ibidem addidit, faciem oblitam minio, ad eum ethnicorum morem plane ridiculum spectat, quo simulacrorum facies minio oblinere solebant. Scriptum quippe ab Plinio legimus: »Iouis ipsius simulacri faciem diebus festis minio illini solitam« . De Panis uero effigie canit uirgilius:

 Pan Deus Arcadie uenit, quem uidimus ipsi
Sanguineis ebuli buccis minioque rubentem. 
Quos in uersus hec Seruius obseruat: Ebulum genus est herbe sambuco simile. Minio autem ideo, quia facie rubra pingitur Pan, propter etheris similitudinem.

Arnobius itaque hinc concludit summe temeritatis esse eam deorum figurare speciem et formam, quam talem esse nemo umquam probare potuit. Quamobrem Lucianus alicubi disertissime scripsit: , , , , , . . Fanis  erectis, ne tectis uidelicet aut penatibus  careant, formas illorum exprimunt, adhibito ad id uel Praxitele, uel Polycleto, uel Phidia. At hi artifices haud scio ubinam uisam eorum effigiem representant.

Tantam porro audaciam, auctor noster, ut magis comprimat, rem ipsam a prima sua origine sic repetit: »Ridetis temporibus priscis Persas fluuium coluisse, memoralia ut indicant scripta: informem Arabas lapidem; acinacem Scythie nationes; ramum pro Cinxia Thespios; Lignum Icarios pro Diana indolatum; Pessinuntios silicem, pro deum Matre; pro Marte Romanos hastam, uarronis ut indicant Muse; atque ut Aethlius memorat; ante usum disciplinamque fictorum, pluteum Samios pro Iunone« . Sequitur ibi Clementem  Alexandrinum, cuius haud dubie hec greca uerba legerat: , . , , , , . . , , , . . . . . . . Scythe quidem antiquitus adorabant  acinacem; Arabes autem lapidem; Perse uero fluuium: et ex aliis hominibus ii, qui adhuc erant antiquiores, ligna erigebant insignia, et columnas ponebant ex lapidibus, que etiam appellabantur , eo quod eraderentur et expolirentur ex materia. In Icaro certe imago Diane lignum erat non elaboratum, et Citheronie Iunonis Thespie trunctus excisus: et Samie Iunonis, ut ait Aethlius, prius quidem erat tabula, postea autem, Archonte Procleo, in formam statue efficta est . . . . . . . Rome autem antiquitus statuam Martis fuisse hastam ait uarro, cum nondum peruenissent artifices ad hoc speciosum quidem, sed improbum artificium. uides sane quomodo Arnobius, cum hec ex Clemente Alexandrino delibauit, uerbis latinis fuerit interpretatus, quedam demendo et aliquid addendo,  illud nimirum quod dixit de silice effigiem matris deorum representante, de quo paulo ante disseruimus , sicut de aliis omnibus in superiori apparatus nostri tomo . Nobis porro liceat illud his omnibus adiicere, quod Lucanus de luco, quem Cesar in Massiliensi obsidione excidi iussit, hisce cecinit uersibus:

Arboribus suus horror inest, tum plurima nigris
Fontibus unda cadit, simulacraque mesta deorum
Arte carent, cesisque exstant informia truncis. 

At, inquit Arnobius, si hec merito ridebant ethnici, non minori profecto ceteri omnes irrisione  digni erant, qui diis immortalibus humana forma effictis supplicabant . Quis enim credere unquam potuit deos humanis membris componi? Quapropter si datum, addit ille, nobis esset, in intimas ethnicorum cogitationes introspicere, eos utique uideremus eadem nobiscum sentire; sed id malle, quod aliquando absque ratione fecerunt, pertinaciter defendere, quam agnite cedere ueritati.



ARTICULUS II. Quam recte Arnobius contra eadem falsorum deorum simulacra argumentetur ex ridiculis deorum imaginibus, Hammonis cum arietinis cornibus, Saturni cum falce adunca, Mercurii pinnati, Argiphontis cum petaso, Liberi cum membris mollibus, ueneris nude, uulcani cum pileo et malleo, Delii cum plectro et fidibus, Musarum cum tibiis et psalteriis, Neptuni cum fuscina, Iani cum dentata claue, Iouis riciniati cum fomite, Palladis cum militari galea, Matris deum cum tympano, Iani cum duplici fronte, Iouis cum barba, Cereris cum mammis grandibus, et Diane cum semitectis femoribus.


Deplorandam gentilium cecitatem acrius auctor noster insectatur , planeque ostendit ab eis simulacra imaginesque deorum ea forma exhiberi, que cuilibet cordato homini tanto maiorem, quanto tristiorem risum mouebant. Nonne enim summa erat illorum dementia, a quibus Ammon, seu Iupiter deorum maximus fingebatur cum arietinis, ut alibi notauimus , cornibus? Nec impar sane, aut certe maior insania Alexandri Magni, qui quidem quemadmodum Atheneus, Clemens Alexandrinus , et alii testificantur, uoluit  tanquam eiusdem Ammonis filius, simili modo representari.

Saturnus uero, »cum obunca,« ait Arnobius, »falce, custos ruris, ut aliquis ramorum luxuriantium tonsor .« Et alibi: »Falcifer et uitisator« ; atque adhuc alibi: »Falx messoria est attributa Saturno« . Eximia autem illa rusticani, uel rusticorum dei figura cum nemini ignota sit, sufficiet in illius confirmationem hec transcribere Macrobii uerba: »Obseruari eum , iussit , maiestate religionis quasi uite melioris auctorem. Simulacrum eius indicio est, cui falcem, insigne messis, adiecit. Huic deo insertiones surculorum, pomorumque educationes, et  omnium huiuscemodi fertilium tribuunt disciplinas« . Huc si uelis, accedet Ouidius, qui cecinit:

Fama uetus, tum cum Saturnia terra uocata est,
   Talia fatidici dicta fuere dei.
Falcifero libate seni, duo corpora gentes
   Mittite. 
Tum deinde Arnobius: Cum petaso gnatus Maie, id est, Mercurius . At petasus grece , galerus erat, seu pileus, sic dictus quod latos haberet margines. Scribit autem Atheneus , Alexandrum magnum aliquando in conuiuiis gestasse indumentum Mercurii, et ,  . Petasum in capite, et in manibus caduceum. Plautus uero Mercurium sic loquentem inducit:

Ego has habebo hic usque in petaso pinnulas. 
Quem in uersum, Lambini, si lubet, obseruationes consule.

Eam sane ob causam postea dixit auctor noster: Mercurius pinnatus Argiphontes , in manuscripto codice regio, Argiforonites, mendose: etenim Argiphontes, grece , Mercurii est epithetum, quo quidem preter alios, haud semel usus est Homerus, atque ab eius interprete latine redditur, Argicida et internuncius .  Mercurium autem sic cognominatum quidam uolunt, quia Argum interfecit, uel ut aliis placet, a sermonis, cui preesse ferebatur, pernicitate et uelocitate. Qua de re uidesis Macrobium et Lilium Giraldum .

Prosequitur Arnobius: »Liber membris cum mollibus, et liquoris feminei dissolutissimus laxitate. uenus nuda et aperta, tamquam si illam dicas publicare, diuendere meritorii corporis formam.« . De Libero seu Baccho et Dionyso Lucianus: , , , .  Omnes, ut opinor, uidetis quam mollis sit et effeminatus deliciis dimidio  insaniens, statim a summo mane merum spirans. De uenere uero Clemens Alexandrinus: , . . . . . , . Et si quis nudam uiderit depictam mulierem, auream uenerem intelligit . . . . . erat ea simulacrum ueneris, et erat nudum. De illa autem et Baccho Theodoretus: , , , , , . . . . . , , .  uenerem harum, meretricum, magistram nudam faciunt statuarii, et sculptores, neque tunica saltem  illam obducunt . . . . . Bacchum quoque iidem artifices mollibus ac solutis membris effeminatoque corpore faciunt. Tertullianus denique uitio ethnicis uertit, quod Bacchum et uenerem tam turpi infamique specie in theatris exhiberent .

Quid plura? »Cum pileo,« inquit Arnobius, »uulcanus, et malleo,« uel, ut postea dixit: »Mulciber fabrili cum habitu« . Quemadmodum enim a Macrobio annotatum legimus: »Mulciber est uulcanus, quod ignis sit et omnia mulceat ac domet« . Fabrili autem habitu representabatur, quia illum fabrorum operibus, uti alibi diximus , prefectum existimabant.

 Similem ob prefecturam, »cum plectro et fidibus,« Arnobii adhuc uerba sunt, »Delius,« scilicet Apollo, ac cum tibiis et cum psalteriis Muse,« cernebantur . Quod satis a Pausania aliisque probatum est . Atque etiam cum fuscina, sicut auctor noster loquitur, id est, tridente, rex maris, nimirum Neptunus . Fuscina autem, quo etiam uerbo Cicero usus est, siue tridens, Neptuni sceptrum dicitur . Quibus enimuero etiam pueris ignoti sunt hi uirgilii de Neptuno Aeolum alloquente uersus:

Non illi imperium pelagi, seuumque tridentem,
Sed mihi sorte datum. 
 Addidit Arnobius: »Tanquam illi pugna sit gladiatorii obeunda certaminis;« quia nimirum gladiatores, atque in primis retiarii, tridente armati, contra myrmiliones pugnabant, unde Iuuenalis,

uicit et hoc monstrum tunicati fuscina Gracchi,
Lustrauitque fuga mediam gladiator arenam, etc. 
uidesis in hos uersus uariorum obseruationes et Lipsium, lib. II. Saturnal. cap. 8, tom. 3, pag. 518, et seqq.

Omnium preterea ob oculos positus erat : Ianus cum dentata claui, ad fores uidelicet aperiendas, quibus prepositus credebatur. Quamobrem cecinit uirgilius:

 Nec custos absistit limine Ianus. 
Et Ouidius:

Ille tenens dextra baculum, clauemque sinistra. 
Iupiter uero, pergit Arnobius, »riciniatus, dextera fomitem sustinens perdolatum in fulminis morem« . Riciniatus uero dicebatur a ricinio, quod uarro sic explicat: »Antiquissimi amictui ricinium id, quod eo utebantur duplici, ab eo quod dimidiam partem retrorsum iaciebant, ab reiiciendo ricinium dictum« . Seruius uero: »Ricinius dicitur quod post tergum reiicitur; quod uulgo mauorte dicunt« . Huic subscripsit Isidorus  A Nonno  autem Marcello idem dicitur ac masurtium et palliolum breue femineum. Sed Festus scribit ricinium esse omne uestimentum quadratum . Aliquando tamen a quibusdam, uti Cicerone, pro ueste lugubri sumitur . Sed Arnobius hoc nomen priori haud dubie significatu adhibuit.

Fomes autem est materia sicca et arida, que facile ignescit, uel etiam scintille sunt, que ex candenti ferro excutiuntur. Unde uirgilius:

Ac primus silicis scintillam excudit Achates,
Suscepitque ignem foliis, atque arida circum
Nutrimenta dedit, rapuitque in fomite flammam. 
 Cui autem incognita est, militari sub galea, ut loquitur auctor noster, puellula delitescens . Nemo enim est, qui hanc Palladem esse non fateatur, quam Ouidius sic a semetipsa pictam narrat:

At sibi dat clypeum, dat acute cuspidis hastam,
Dat galeam capiti, defenditur egide pectus. 
Mater uero deum cum tympano, addit Arnobius. Expressa siquidem erat illius imago, circa se habens tympana, ad terre rotunditatem, et duo hemispheria significanda. De ea autem et aliis superius memoratis uidesis Chartarii de deorum imaginibus librum.

Que tandem adiecit Arnobius , de Iano bifronte,  Hammone barbato Ioue, grandibus Cereris mammis, femoribus Diane semitectis, hec a nobis alibi explicata sunt .

Qua ergo insulsitate et dementia ethnici credere poterant tales esse deos suos, quales in huiusmodi imaginibus et simulacris fingebantur? Quis enim scire umquam potuit, qualis reuera esset cuiuslibet dei forma et figura? Deinde uero si unius dei lineamenta, uestis, habitus, ornamenta alteri fraude aliqua et dolo tribuantur, nonne gentiles fraudis nescii unum pro altero deum accipient et adorabunt? Quid ergo his deorum imaginibus et simulacris absurdius et insulsius? At illud certe eo magis damnandum, quod ethnici hec reuera ipsosmet deos  suos esse, uel in eis habitare arbitrabantur.



ARTICULUS III. Examinatur aliud Arnobii argumentum contra deorum simulacra, petitum ex imaginibus Mercuriorum ad Alcibiadis instar, ueneris Cnidie, et aliarum ad Cratine ac Phrynes similitudinem representatis, atque etiam Iouis super cuius digito Phidias inscripsit, Pantarces pulcher, ac que sigilliola dicantur.

Quo magis ethnicorum idola colentium superstitiones inuestigamus, eo certe maiorem illorum deprehendimus impietatem. Eo enim usque illa processit, ut pro deorum suorum uultu et effigie posuerint certorum quorumdam hominum immo uero famosarum meretricum imagines et simulacra. Nam »quis est,« ait Arnobius, »qui ignoret Athenienses illos Hermas Alcibiadei ad corporis similitudinem fabricatos.«  At hec, et que sequuntur, ille ex Clemente Alexandrino accepta, ordine inuerso, descripsit. In sua quippe Clemens ad Gentes Admonitione scripsit: .  Lapidicide apud Athenienses Mercurios ad Alcibiadis instar representabant.

Sed prius dixerat: , , , . Praxiteles autem, ut declarat Posidippus in libro de Cnido, Cnidie ueneris effingens simulacrum, Cratine, quam amabat, formam in ea expressit. Que Arnobius noster,  post iam citata a nobis eius uerba, sic latine interpretatus est: »Quis Praxitelem nescit, Posidippi si relegat, ad formam Cratine meretricis, quam infelix perdite diligebat, os ueneris Cnidie, solertiarum cegisse certamine« . uides sane post hec uerba, si relegat, esse hiatum, et isthec in libro de Cnido, librarii imperitia aut incuria deesse, que ex Clementis textu supplenda sunt.

uerum posthec Arnobius  multum ea amplificauit, que breuissime dixit Clemens: Cum floreret Phryne meretrix Thespiaca, pictores omnes ueneris imagines ad Phrynes instar referebant: ,  . Hec enim, sic narrat Arnobius: Phryne illa Thespiaca, sicut illi referunt, qui negotia Thespiaca scriptitarunt, cum in acumine ipso esset pulchritudinis, uenustatis, et floris, exemplarium fuisse perhibetur cunctarum, que in opinione sunt uenerum, siue per urbes Graias, siue iste quo fluxit amor talium cupiditasque signorum« . De aurata uero Phrynes effigie, a Praxitele efficta, hec Pausanias scriptis tradidit: , , .  Phrynes inauratam effigiem elaborauit Praxiteles, unus et ipse de mulieris amatoribus: ipsamet dedicauit. Plura si uelis, ab Atheneo non solum de hac ueneris effigie, sed alia ab Apelle depicta,  scriptis tradita inuenies. Adire adhuc poteris Plutarchum, et Aelianum, ac si lubet, que a nobis in superiori Apparatus tomo annotata sunt .

Quin etiam »Phidias,« ait auctor noster, »cum Olympii formam Iouis molimine operis extulisset immensi, super dei digito, Pantarces inscripsit pulcher. Nomen autem fuerat amati a se pueri, atque obscena cupidate dilecti.«  Ex Clemente autem Alexandrino hec ille rursum mutuatus est. Ethnicis quippe eruditissimus hic Grecus scriptor similiter obiecerat:  , . , .  Atheniensis quidem Phidias, qui in Iouis Olympii digito scripsit: Pantarces pulcher. Non erat enim ei pulcher Iupiter, sed is qui ab eo amabatur. Sed de his omnibus iam in superiori apparatus nostri tomo egimus . Ea autem omnia retulimus, ut uno oculi ductu omnes uideant, quomodo ac que Arnobius ex Clemente Alexandrino decerpserit.

At ualidissimum certe contra ethnicorum imagines et simulacra argumentum inde cum illo eruit. Quid namque magis impium, inquit, dictuque magis  horrendum, quam a lasciuientibus ac petulantibus statuariis et pictoribus impune consignata fuisse in deorum imaginibus et simulacris exsecrandarum libidinum suarum monumenta? Semetipsos igitur uoluntaria cecitate fallebant ethnici, qui hec simulacra uenerabantur, nolebantque quid ea essent, examinare; ne discussa errorum caligine ad saniorem mentem redire cogerentur.

Sed illos adhuc urget Arnobius, hisque uerbis compellat: »Abstinetis a risu, cum pro diis immortalibus, sigilliolis hominum, et formis supplicatis humanis? Quin immo deos esse sigillaria ipsa censetis nec preter hec quidquam uim creditis habere diuinam« . Paulo post uero illos adhuc his castigat acrioribus uerbis: »Usque adeo ludus est, et  puerilis affectio, sigillaria ista formare, adorare pro diis ea, sanctitatibus accumulare diuinis« . Sigillaria autem et sigilliola uocat paruas imagines, que arte fabrili facte representabant illorum deos, ac publice uendi, aut aliis mitti solebant. Testatur siquidem Spartianus hec sigillaria ab Adriano Imperatore clientibus ac magistris sponte data a Caracalla libenter ab amicis accepta, iisque missa etiam inopinantibus . Macrobius autem putat huius moris originem a Saturnalibus festis esse deriuatum. Si res ita se habeat, pessima est hec origo, nec maximo sine piaculo ethnici ea sigillaria, ut ait Tertullianus, in cathedra, aut subselliis sedentes adorabant .



ARTICULUS Iu. Qua ratione Arnobius ex materia et arte, qua facta fuerant deorum simulacra, ostendat ea ab ethnicis impio cultu adorari, eorumque implorari auxilium, ac quam uana et futilis sit eorumdem gentilium responsio, qua simulacra post eorum tantum dedicationem se uenerari profitebantur; ubi de teniis, ueternosis arboribus, et ritu quo ethnici simulacra adorabant.

Nescire ethnici non poterant deorum suorum simulacra, que humiles, prostrati, atque in faciem, ut ait Arnobius , proni adorabant, quibus tremebundi supplicabant, quorum in aduersis rebus opem, et in prosperis, continuationem amoris fauorisque adeo submisse postulabant, ab artificibus facta esse ex auro, argento, ebore,  aliaque terrena materia, atque etiam muliebri, immo uero nonnumquam meretricio ornatu, ex cacabulis, id est, uasculis, in quibus pulmenta coquebantur, aliisque eiusdem generis, et obscenioribus uasculis. Quam autem hec uera sint, in superiori dissertatione ostendimus . Quis autem inficias ire potest hanc imaginum, simulacrorum, atque statuarum uenerationem, de qua non semel alibi a nobis actum est, ab Arnobio iuro meritissimo proscribi ac repudiari.

At certe eo magis damnanda erat, quod ethnici sic ab illis opem, fauorem et beneficia poscebant, atque exspectabant, tamquam a diis presentibus, et  quibus diuina inerat uis et potentia. Gentilium quippe animis insulsa hec opinio adeo infixa herebat; ut Siculi apud Ciceronem conquesti fuerint: »Sese iam ne deos quidem in suis urbibus, ad quos confugerent, habere, quod eorum simulacra sanctissima C. uerres ex delubris religiosissimis sustulisset?«  Eadem quoque fuit, teste Liuio, Ambracensium legatorum in senatu Romano querela: »Bona adempta, et quod se ante omnia moueat, templa tota urbe spoliata ornamentis, simulacra deum, deos immo ipsos, conuulsos ex sedibus suis, ablatos esse parientes, postesque nudatos. Quos adorarent, ad quos precentur et supplicent, Ambraciensibus non superesse.«  Quis autem ex his uerbis  non animaduertat, quam euidenter ac serio homines inter ethnicos clarissimi coram Romano senatu, atque ipsimet Romani adseruerint hec simulacra suos reuera esse deos, uel hos in illis, tamquam domiciliis suis habitare, ita ut sublatis hisce simulacris, nullos amplius deos se habere crederent.

Si quis tamen nimium peruicax illud adhuc inficiari, aut in dubium uocare audeat, is certe Arnobii nostri auctoritate, cui nemo, si sane mentis sit, refragari potest, plane confutabitur. Palam enim, nec sine summo contriti cordis dolore, asseuerat , se cum gentilium erroribus, sibi plane cognitis, implicatus esset, persuasum omnino habuisse deorum simulacra, et picturatas in ueternosis arboribus tenias, eos ipsos esse deos,  quibus adulabatur, quos affabatur, et a quibus beneficia postulabat, tanquam inesset, inquit, deorum uis presens, uel in eis reuera inhabitarent.

Quid hoc testimonio clarius, et expressius? Quis autem abnuet hanc Arnobii opinionem, seu potius, ut ipse fatetur, grauissimum errorem, ipsi cum aliis communem fuisse gentilibus? Quamobrem Tertullianus ante fabricata deorum simulacra: »Deus,« inquit, »ipse nusquam. Nondum enim tunc ingenia Grecorum, atque Tuscorum fingendis simulacris Urbem inundauerant« . Sed de illa absurda gentilium opinione, atque impietate aliquid in primo Apparatus nostri et tomo perstrinximus . De Tertulliano autem suo loco  agendum.

Ceterum Arnobius dixit tenias, grece , id est, fascias, siue, ut Seruius animaduertit , uittas, aut uittarum extremitates, in arboribus ueternosis, hoc est, senio, seu morbo uetere confectis, ut explicat Donatus . Significat itaque Auctor noster, secum ethnicus adhuc esset, coluisse in arboribus, longa etate consumptis, uittas et coronas, seu potius antiquas arbores uittis et coronis redimitas. Arbores siquidem deo alicui dicatas, sicut deos, aut eorum sedes olim ethnici adorabant. »Hec,« inquit Plinius, »fuere numinum templa, priscoque ritu simplicia rura etiam  nunc deo precellentem arborem dicant. Nec magis auro fulgentia atque ebore simulacra, quam lucos et in iis silentia ipsa adoramus.«  De Phenicibus uero hec Philo ex Sanchoniatone, et hic ex Taauto, si Eusebio fides, retulit: , , . »Illi omnium primi germina terre,« ac proinde arbores, »consecrarunt, iisque deorum in loco habitis adorationis cultum tribuerunt.«  Mentionem quoque Arnobius facit, lubricati lapidis, de quo in superiore nostra dissertatione, ubi etiam de arboribus aliquid attigimus . Declarat itaque Arnobius se olim  cum insulsas gentilium superstitiones sectaretur, coluisse et adorasse simulacra, arbores, et lapides ab illisque beneficia poposcisse, persuasumque falso habuisse hec ipsosmet esse deos, et in illis uim potestatemque inesse diuinam.

Quamuis autem ille christianus factus, non sine acerbo animi sensu, sinceraque penitentia se deorum simulacra coluisse confiteatur ; tanta tamen erat gentilium obstinatio, ut ea ipsa que ex uilissimo luto facta esse nescire non poterant, in templis tamen suis posita, pro diis haberent, ac uenerarentur. Ceci enimuero homines, ut aliquid ab iis, quemadmodum ait Arnobius, impetrarent, »Deorum,« siue simulacrorum, »ante ora prostrati, limina ipsa conuerrebant osculis« . Qui quidem adorantium ritus erat, ut satis ex Suetonio, Liuio, Polybio, et aliis colligitur . Quamobrem Tibullus canebat:

Nec ego tellurem genibus prorepere supplex,
   Et miserum sancto tundere posse caput.
Nec ego si merui, dubitem procumbere templis,
   Et dare sacratis oscula liminibus. 
uerum Lucretius, a Lactantio citatus , impium illum gentilium suorum cultum his uersibus explodit:

Nec pietas ulla est uelatum sepe uideri
uertire ad lapidem, atque omnes accedere ad aras,
Nec procumbere humi prostratum, et pandere palmas,
 Ante deum delubra. 
Lege adhuc, si uelis, Plutarchum, Lucanum, et Brissonium, qui plura de his gentilium ritibus obseruarunt .

Arnobius porro hanc impietatem acerrime eo insectatur, »quod, si liceret,« inquit, »in simulacri alicuius introire pendigines,« seu, ut clarius paulo post loquitur, »in omnes sinus et commissuras« , nichil aliud cerneretur, quam uarie illius partes, quas catene ferree, unci, ansule, et suffusum plumbum retinebant. Ad  hec uero illa simulacra, »quorum plantas et genua ethnici orantes contrectabant« . semiplena et uacua, ac minime animata et spirantia, temporum iniuriis putrescunt, ac dissoluuntur. In iis etiam sorices, stelliones, blatte nidificant, araneis uero coinquinantur et hirundinibus. Arnobius itaque sicuti Minucius Felix, aliique, ut uidimus , Ecclesie Patres hinc recte concludunt, nichil omnino in hisce simulacris et signis inesse posse diuinitatis.

Ethnici uero, ut hoc argumentum, cuius pondere se opprimi sentiebant, quoquo modo infirmare possent, respondebant se numquam credidisse ea simulacra esse per se deos: sed in illis hos tantum colere ac uenerari, »quos dedicatio infert sacra,  et fabrilibus efficit inhabitare simulacris« . uerum auctor noster illud ridicule opinionis commentum uariis rationum momentis plane comminuit, penitusque dissipat. Eccui enim, si sanus sit, unquam, ait ille, persuadebitur deos ridiculo quodam dedicationis iure, aut ad terrena simulacra inhabitanda cogi, aut sidereis sedibus suis, sponte sua relictis, ad ea toties commigrare, quoties homini statuam dedicare placuerit? Quid uero, quod dii nulla ui humana compelli possunt, ut in simulacris illis semper maneant? Nihil enim ea necessitate miserius, nichilque Deo magis indignum. Deinde uero, si in eis tamdiu tantum commorentur, quamdiu ipsis libuerit, certe simulacra aliquando, illis recedentibus, dii esse desinent. In dubio  igitur stabit quando eis sacra fieri, et ea adorari debeant. Preterea uero, cum plura, inquit Arnobius unius eiusdemque dei simulacra, modo parua, modo maxima fabricantur, numquid dii in illis aut se contrahunt, aut se porrigunt, suumque corpus pro simulacri componunt forma ac figura? Quid autem absurdius de Deo dici aut cogitari potest?

Sed agedum; constat sane plurima unius eiusdemque dei simulacra in diuersis, et a se inuicem longissimo terrarum interuallo disiunctis regionibus posita fuisse. An in iis omnibus deus ille adesse poterat? Non diuisus quidem, quia uerus Deus diuidi nequit. Non integer; nam deus ille, uti putabant corporeus erat, nec proinde potest in pluribus simul esse locis.

Denique si hec simulacra aut dii essent, aut  eorum habitatio, nonne diuina potestate sua se ipsos aduersus quoslibet casus tutari debebant? Cur ergo ethnici, arguit auctor noster , illa ne qua iniuria afficerentur, ualidissimis claustris, repagulis, pessulis claudebant, ac muniebant? Cur, ne a furibus clam noctuue raperentur, »edituis mille« ita ille loquitur,  »protegebant; atque excubitoribus mille.« Eodem modo argumentatur Tertullianus, ac qui sint illi excubitores clarius explicat: »Iam utique suas,« inquit, »primo statuas, et imagines, et edes tuerentur, que, ut opinor, Cesaris milites excubiis suis salua prestant« . Antea uero auctor epistole ad Diognetum sic ethnicos affatur, et corripit: Nonne  deos uestros illuditis, dum lapideos quidem, et testaceos ueneramini, custodibus carentes: , , : Argenteos autem et aureos includitis noctu, aut interdiu custodes apponitis ne furto auferantur. Similiter Cyprianus, nec minus acri styli sui aculeo eos pungit: »Sic illos,« inquit, »lesos ultio uestra defendit, quomodo et clausos ne pereant, tutela uestra custodit. Pudeat tutelam de iis sperare, quos tu ipse tueris. 

Satis porro gentilibus non erat simulacra, siue deos suos hominum custodiis, ac diurnis nocturnisque uigiliis tueri, sed eamdem, pergit Arnobius,  ob causam, canes et anceres alebant. Et certe scriptum a Cicerone legimus: »Anseribus cibaria publica locantur, et canes aluntur in Capitolio; ut significent, si fures uenerint.  Quod etiam Liuii, Plinii, Plutarchi, Aeliani, et aliorum testimonio confirmatur . Atqui he custodie, arguit Arnobius, tam inutiles, quam diis iniuriose erant. In simulacris siquidem si ipsi saltem inhabitassent, illis profecto nec aliis, ea a quolibet casu, et iniuria protegendi cura relinquenda erat. Nullus enimuero gentilis dicere unquam potuit illos aut dormire,  aut non posse se tueri. Unde etiam Augustinus ex, proxime memorata anserum custodia, sic eosdem gentilium deos irridet et explodit. »Tunc tota romana urbe in hostium potestatem redacta, solus collis Capito nus remanserat, qui etiam ipse caperetur, nisi saltem anseres, diis dormientibus, uigilarent. Unde pene in superstitionem, egyptiorum bestias auesque colentium, Roma deciderat, cum anseri solemnia celebrabant.« 

Quis autem diffiteri potest ex his omnibus rationibus recte ab Arnobio confici gentilium simulacra, uel ante, uel post suam consecrationem, nec deos esse, nec hos in illis inhabitare, multo minus ad ea, celo relicto, inhabitanda posse compelli? De illa  porro simulacrorum dedicatione, alibi diximus .



ARTICULUS u. Examinatur aliud Arnobii aduersus deorum simulacra argumentum, inde petitum, quod illa ab ethnicis probro et dedecori habita, ac spoliata fuerint: nempe simulacrum Iouis ab Antiocho Cyziceno et Dionysio tyranno, Aesculapii ab eodem Dionysio, ueneris a Pygmalione, et alio adolescente; alia uero aut diruta, aut cremata, ubi de uario Capitolii incendio.

Ultimum Arnobii aduersus deorum simulacra argumentum ex iis ducitur, que maximo dedecori et probro habita, cum opprobrio spoliata, ac tandem non secus ac templa deturbata, et penitus diruta sunt. Quis enim negabit Iouis statuam cum irrisione et ludibrio ab Antiocho Cyziceno spoliatam? »Hunc  quippe Antiochum Cyzicenum ferunt,« Arnobii uerbis utimur, »quindecim cubitorum Iouem ex delubro aureum sustulisse, et ex ere bracteolis substituisse fucatum« . Ex Clemente autem Alexandrino illud proculdubio delibatum est. Audi, queso, greca eius uerba, ac id haud dubie fateberis: , inquit, , , , , .  Antiochus Cyzicenus, cum egeret pecuniis, Iouis auream statuam, que erat magnitudinis quindecim cubitorum, fundi iussit, et ex alia materia statuam illi similem laminis inauratam  rursum reponi.

Ex eodem Scriptore greco Arnobius in librum suum hec adhuc transtulit: »Dionysius ille, sed iunior, cum uelamine aureo spoliaret Iouem, et pro illo laneum subderet, iocularibus etiam facetiis ludens, cum esse illud in rigoribus algidum, hoc uaporum, onerosum illud in estatibus diceret, hoc rursus sub ardoribus flabile« . Clemens enim Alexandrinus dixerat: , , , , , , , . Dionysius tyrannus iunior cum auream uestem Ioui abstulisset in Sicilia, iussit eum indui lana, facete  dicens, eam esse aurea meliorem, ut que esset et estate leuior, et hyeme calidior. De utraque illa Iouis statua in superiori Apparatus nostri tomo disseruimus . At in simulacris suis, arguit Arnobius, si dii habitassent, neque Antiochus et Dionysius id fecissent impune; neque Iupiter tam patienter ferre potuisset tales tantasque contumelias, sibi ab infirmis hominibus non sine irrisione illatas. Ipse enim illas non exspectato, uti in superiore articulo diximus, ullius alterius auxilio, statim ultus fuisset.

Pergit auctor noster atque eumdem Dionysium similiter adhuc iocatum esse narrat, cum Aesculapium amplissima barba aurea spoliaret: »Facinus« enimuero, »esse dicebat indignum, ex Apolline procreatum  leui glabro, simillimoque impuberi, ita barbatum filium fingi; ut in ancipiti relinquatur, uter eorum pater sit, uter filius, immo an sint generis et cognationis unius« . Numquid a uero is multum aberrauerit, qui istud ex his Ciceronis uerbis decerptum esse opinabitur: »Idemque Dionysius,« inquiebat Latinus Orator, »Aesculapii Epidaurii barbam auream demi iussit. Neque enim conuenire barbatum esse filium, cum in omnibus fanis pater imberbis esset« . Eadem de utroque Dionysii impio facinore ualerius Maximus, Lactantius, Aelianus, atque allii retulerunt . Cur ergo, instat Arnobius, utrumque Dionysii tam audax facinus, utrique deo tam probrosum, illico neuter uindicauit? Cur tam patienti animo tolerauit, et alter quidem deformari uultum suum, alter autem suo ornamento adeo turpiter spoliari? Cur ambo illi dii merita ultione non demonstrarunt se in simulacris suis, uti gentiles opinabantur, presentes esse, atque illorum custodes ac defensores? uerum hi, »ita ludibrio habiti sunt,« inquit Ambrosius, ut neque Iupiter uestem suam defendere potuerit, nec barbam Aesculapius, nec Apollo adhuc pubescere ceperit, neque omnes, qui dicuntur dii retrahere potuerint patenas, quas tenebant, non tam furti reatum timentes, quam sensum non habentes. Quis igitur eos colat, qui nec defendere  se, quasi dii, nec abscondere, quasi homines possunt?« 

Neque est sane quod ethnicus nescio quis cum ualerio Maximo nobis obiiciat, tametsi Dionysius debita supplicia non exsoluerit, illum tamen dedecore filii penas post mortem dedisse, quas uiuus effugerat. Nam ille debitas non paterne sed sue crudelitaits, uti ex Atheneo, et Iustino historico, satis probatur penas pertulit ; unde Ouidius de illo hec canebat:

Ille Syracosia modo formidatus in urbe,
   uix humili duram reppulit arte famem. 

 Quid uero, quod Cicero ipse, etsi gentilis, eodem plane modo quo auctor noster, aliique christiane religionis defensores, ex Dionysii patris facto argumentatur: »Hunc igitur,« inquit, »nec Olympius Iupiter fulmine percussit, nec Aesculapius misero diuturnoque morbo intabescentem interemit, atque in suo lectulo mortuus, in Tympanidis rogum illatus est, eorumque potestatem, quam ipse per scelus erat nactus, quasi iustam et legitimam hereditatis loco filio tradidit« .

Nec ethnicum respondere iuuat illas, que nominibus uidentur, contumelias, eaque opprobria, a diis ita plane negligi, et haberi pro nichilo, ut supplicium de illis sumere non curauerint. Qua enim fronte, urget Arnobius, quaue animi tranquillitate, seu potius  stupiditate dii tolerare potuerunt non solum illa impia Dionysiorum, et Antiochi facta; sed alia etiam execranda, nec sine horrore nominanda flagitia, que a Philostephano, et Posidippo memorie mandata sunt? Primus enim, »in Cypriacis,« ait auctor noster, »auctor est Pygmalionem, regem Cypri, simulacrum ueneris, quod sanctitatis apud Cyprios, et religionis habebatur antique, adamasse ut feminam . . . solitum subleuato in lectulum numine copularier amplexibus . . . . . Consimili ratione Posidippus in eo libro, quem scriptum super Cnido indicat, superque rebus eius, adolescentem haud ignobilem memorat; sed uocabulum eius obscurat, correptum amoribus ueneris, propter quam Cnidus in nomine est, amatorias  et ipsum miscuisse Iasciuias cum eiusdem numinis signo, genialibus fusum toris, et uoluptatum consequentium finibus« . At hec rursum ille ex Clemente Alexandrino mutuatus est. Totidem quippe hec illius sunt uerba: . , , . . , , . , . , . Pygmalion ille Cyprius eburneam amauit statuam; erat ea simulacrum ueneris, et erat nudum. Mouetur figura Cyprius,  et coit cum imagine, et hoc narrat Philostephanus. uenus autem alia in Cnido erat lapis, et erat pulchra, alius eam amauit, et cum lapide ueneris habet consuetudinem, ut refert Posidippus; prior quidem in Opere de Cypro, alter uero in Opere de Cnido. uidesis que de iis in primo Apparatus nostri tomo adnotauimus. .

Ubinam igitur gentium, ait Arnobius, erat utraque illa uenus, que effrenem et indomitam horum iuuenum petulantiam propulsare ac cercere non curauit? Numquid respondebunt ethnici huic dee uoluptatum et libidinis magistre, gratissimas fuisse eiusmodi contumelias? Sed hec dee, uti fatebantur gentiles, libidinosissime simulacra, et sceleratissimi eorum  amatores ultricibus flammis tradi utique debebant.

Ceterum tametsi dee molles et uoluptuarie hec libenter permisissent, numquid eadem aliorum deorum fuit mollities et socordia? Si ergo maior in eis fuit animi equitas et fortitudo, ubinam, ait Arnobius , erat Iupiter Fulminator, cum Capitolium, et ilium ipsummet Capitolinum Iouem cum uxore et filia edax ignis toties corripuit et absumpsit? Ubi Iuno Argiua, quando illius templum cum sacerdote Chryside; ubi Serapis Aegyptius cum Iside; ubi Liber Eleutherius cum Athenis; ubi Diana, cum Ephesi; ubi Dodoneus Iupiter, cum Dodone; ubi denique Apollo diuinus cum eorum templa, et simulacra aut spoliata a predonibus, aut incendio consumpta sunt? at hec adhuc ex iam citato Clementis  Alexandrini libro delibata fuisse, ex iis colligi potest, que in superiore adhuc Apparatus nostri tomo diximus . Nihil itaque his adiiciemus, nisi triplex fuisse, Capitoli incendium: unum bello ciuili Scipione et Norbano Coss. alterum uitelliano bello, sed Capitolium a uespasiano postea instauratum. Tertium ante Titi uespasiani illius filii mortem, ac rursus a Domitiano reedificatum est. Legesis Marlianum, Pancirolum et Donatum de urbe Roma, atque citatos ab eis auctores .



ARTICULUS uI. Ostenditur quam infirma sit ethnicorum responsio, simulacra deorum ideo retinenda; ut imperitum uulgus eorum timore in officio et religione contineretur; ac quid ex hactenus dictis colligendum.


Postrema ethnicorum ad ea, que hactenus contra simulaca deorum disputauimus , responsio erat, se palam docere deos in illis residere, ipsosque esse deos, non quidem quod ita rem se habere crederent, sed ut falsa hac persuasione, ac presentium deorum terrore imperita uulgi multitudo, que maxima omnium ciuitatum pars erat, in officio et religione contineretur. Et certe Cicero eamdem ob rationem censebat in urbibus templa, et lucos in agris, contra Persarum sententiam, esse debere . Ea quippe  opinio, qua cunctas urbes, et templa, atque adeo simulacra dii incolere creduntur, religionem aufert ciuitatibus omnibus utilem, ac homines singulos reddit castiores et religiosiores.

At quem, respondet Arnobius  terrorem malis, improbis, et sceleratis, quibus plenus semper fuit mundus, incutere possunt falsorum deorum simulacra? Nonne hi, sicuti ceteri omnes, apprime nouerant illa impune a tyrannis, furibus, predonibus, et aliis, ut supra dictum est, appetita, spoliata, direpta, transportata, deturbata, ac per summum dedecus, et ignominiam tractata, tandemque euersa et funditus diruta.

Deinde uero quid ex simulacris cuilibet homini metuendum erat ? Numquid falx  Saturni messoria, ait Auctor noster, numquid Iouis reciniati fulmen, Iunonis cestus, seu cingulum, Matris deum tympana, Palladis galea, Mercurii petasus, baculus Aesculapii, Cereris mamme grandes, Fortune, seu Amalthee, ut ait Pausanias cornu, uel, ut alii dicunt, cornucopia, ac tandem ridiculi Anubis. quemadmodum Diodorus Siculus, Macrobius, Lucianus et alii declarant, canina facies ? Nemini certe homini, si sane mentis unquam fuit, persuaderi a quoquam potuit in his, que paulo ante a nobis in hoc capite, et dissertatione superiori explanata sunt  , aliquid fuisse formidandi ac tremendi, aut quo aliquis a prauo actu aliquando deterreretur.

Tantum uero abest, ut illa, aliaque deorum simulacra malos homines a scelere aliquo auerterint; ut nec legum seueritas, nec ullum supplicii genus illorum hactenus compresserit audaciam. Quin immo inde sepius peiores facti sunt et deteriores. Falsum est igitur simulacrorum, siue deorum in eis habitantium metu sinceram religionem stabiliri aut conseruari. Neque id ipsismet ethnicis, aut iis saltem, qui apud illos sapientia et doctrina prestabant, incognitum esse potuit. Nam Cicero Cottam alicubi sic loquentem fecit: »Quid? si qui dixerunt totam de diis immortalibus opinionem fictam esse ab hominibus  sapientibus reipublice causa, ut quos ratio non posset, eos ad officium religio duceret, nonne omnem religionem funditus sustulerunt?« 

At ex his omnibus, que in hoc et superioribus articulis disputata sunt, facile quilibet colligere poterit ab Arnobio ualidissimis rationum momentis comprobari deorum imagines et simulacra prorsus damnanda esse et reiicienda. Gentiles siquidem in animum suum frustra induxerant ea, siue ante, siue post eorum dedicationem ac consecrationem, deos fieri, atque ab illis conferri sibi posse opem, fauorem et beneficia. Nihil enimuero in eis erat, nisi a uera diuinitate prorsus abhorrens, ac suam plerumque ob turpitudinem uero et optimo Deo penitus indignum.  Que quidem adhuc mirum in modum ex iis confirmantur, que iam alibi haud semel animaduertimus, ubi etiam manifeste, uti opinamur, cuiuis, preiudicatis opinionibus non penitus excecato, ostendimus nichil inde contra imagines pie a christianis coli solitas posse quidquam confici . Sed de his adhuc in subsequentibus dissertationibus nostris agendum.



CAPUT XXIII. De gentilium sacrificiis.



ARTICULUS PRIMUS. Quibus argumentis Arnobius nulla sacrificia diis gentilium facienda esse demonstret, atque oppositas eorumdem gentilium rationes euertat, ubi de hostia animali, de cnissa et hostie anima.


Si ficti commentitiique sint dii, si nulla proinde iis templa, delubra, fana construenda, si illorum sint false imagines, fictitia signa et simulacra, nonne inde sequitur nulla prorsus sacrificia debere umquam illis fieri? Atqui prime propositiones, uti superius uidimus, ab Arnobio inuictissime probantur. Ergo et ultima simul cum illis tam aperte demonstrata est, ut ne minima quidem amplius probatione indigere uideatur. uerum prioribus illis erroribus singillatim confutatis, et hunc quoque posteriorem Arnobius speciatim, ac peculiaribus rationibus a se impugnandum esse iudicauit.

Manifestum itaque primo facit nullam penitus sacrificii  ullius diis gentilium faciendi causam posse a quoquam adsignari . Nihil enim commodi, aut lucri, aut fructus ex iis dii, si qui sint, percipere unquam potuerunt. Falsum siquidem est eos sacrificiis ali, et nutriri. Nam quisquis cibi et alimenti aliquid accipit, is mortalis sit oportet. Dii uero immortales esse debent.

Deinde quod deorum altaribus admouetur inanimatum illud est, aut animatum , At dii neutro ali possunt. Non inanimato quidem, nisi corporei, sicuti homines dicantur, ac proinde dii non sint. Ad hec uero nullus diffitebitur iis animatum potius conuenire quam inanimatum. Animatum enim, ut ait Arnobius, est animalis hostia. Que autem ea sit, disces  ex Macrobio, qui post citatos a se Trebatium et uirgilium obseruat hoc hostiarum genus, cuius sola anima sacratur, ab haruspicibus animalem hostiam uocari . Strabo autem, ubi de Persarum sacrificiis disputat, hec memorie prodidit: »Dicunt Deum nichil uelle preter hostie animam.«  Atqui ethnici frustra putabant deos animata, siue huiusmodi uictima nutriri: »Nisi forte,« uti Arnobius facere arguit, »hostiarum deus animas deuorat, aut aris ardentibus nidorem consectatur, et fumos, pasciturque de cnissis, quas euomunt ardentia uiscera, adhuc suda de sanguine, et prioribus humecta de succis« . Cnissa autem, grece , uel , est nidor,  seu animalium aruina, et pinguedo, siue fumus quem cum hostia comburitur, ignis exhalat. Ultimo autem hoc sensu ab auctore nostro accipitur.

At gentiles reuera credidisse deos suos his cnissis pasci et saturari, ex his colliges Clementis Alexandrini uerbis: , , , . Iupiter autem cum postea apparuisset, si quidem deus erat, ut qui assarum carnium cnissam forte sensisset, cuius premii se esse participes uestri dei confitentur. Neque minus perspicue id probari potest auctoritate Luciani, qui quidem, quamuis ethnicus homo, suos tamen deos hoc , irridere ausus est: »Dii  iuxta Iouem adsidentes, in terram despiciunt, et quoquo uersum intento capite, circumspectant, sicunde subuolantem ignem uideant, uel nidorem in ere surgentem, , circaque fumum rotantem esse. Quod si quis forte sacrum faciat, epulantur omnes, fumo inhiantes, ac muscarum in morem sanguinem exsugentes, circum aras effusum« .

Sed hanc absurdissimam opinionem Arnobius ideo refellit; quia nichil plane ex immolata qualibet hostia ad deorum substantiam peruenit. Quidquid enim ab gentilibus immolabatur, remanebat in terra, aut sursum subleuatum, atque in cineres dissolutum, in eam recidebat. Hinc rursum idem Lucianus: ,  . Nidor enim ille sacer atque diuinus sursum fertur, atque in ipsum celum subuectus, paulatim diffunditur.

Quamobrem Clemens Alexandrinus inde recte conficit hec a christianis meritissimo iure penitus reiici: , , , , . Merito ergo ei non offerimus sacrificium, qui uoluptatibus non capitur, cum inferius nec usque ad crassissimas nubes perueniat, sed longe etiam ab iis consistat, que fit per fumum  exhalatio, si modo perueniat. Postea uero hanc insulsam ethnicorum opinionem alio argumento refellit: , , .  . Sin autem reuera cnissa est munus deorum, qui apud Grecos sunt, cur non prius quoque coquos in deos referunt, qui equali dignantur beatitudine, et non ipsum adorant caminum, qui est huic uenerabili cnisse propinquior?

Secunda ethnicorum ratio cur sacrificia diis suis facerent, hec erat, hostias uoluptatis gratia iis esse cedendas; ut pote qui gaudio et letitia inde perfundantur  . Nam, uti Lucianus a nobis iam laudatus dixit: Quis non facile coniectet gaudere deos, cum ista spectant? 

At nemini unquam non insani capitis homini persuadebis, inquit Arnobius, deos, uelut quoddam animal, delectatione aliqua et gaudio adfici. uoluptas siquidem quinque corporis sensibus percipitur. Dii autem, si sint immortales, sensibus illis carere debent.

Preterea quale illud est gaudium, quo quis innoxiorum animalium cede letatur? Nonne feri etiam homines illorum commouentur aliquando commiseratione? Quanto igitur magis dii, quos pios, mites,  ac mansuetissimos esse finxerunt? Quamobrem uetus quidam peta a Porphyrio citatus hec cecinit .

, ,
, ,
, ,
,
,


Quis ita stultus, et tam remissus,
Credulusque hominum, qui speret deos,
Ossibus excarnibus, et bili igne examinata, seu excocta,
Que canibus famelicis non essent esculenta,
Omnes gaudere, et premium illud consequi?
Prius uero ille ipsemet Porphyrius dixerat malos demones, qui dii uideri cupiunt, , et sacrificiorum  nidore recreari. Quamobrem uir bonus, inquit ille, et sapiens ab eiusmodi sacrificiis cauebit; ne ad se adliciat tales impietatis magistros. Quantum autem in omnibus ac singulis, que exposuimus, argumentis sit uirium, facile ut putamus, quisque perspiciet. Si quis uero plura desiderabit, hec apud Eusebium magno sine labore inueniet . Neminem porro esse arbitramur, qui ex cunctis Arnobii rationibus, simul collectis, non fateatur illis absurdum gentilium errorem penitus subuerti .



ARTICULUS II. Quomodo Arnobius alia euertat ethnicorum argumenta, quibus sacrificia diis suis esse facienda probare nitebantur; ubi de ritu quo iidem ethnici antequam templa adirent, corpus abluebant, et explicatur quid sit Bulba, Immissulus, Buteo, Solipuga, natrix, cominum, nasturcium, bulbus, cunila, et motacilla.


uulgaris gentilium opinio, et magni, uti arbitrabantur, ponderis ad sacrificia diis facienda argumentum, hac fundatum erat uana persuasione, qua existimabant eos a sacrificantibus placari, atque illorum sedari iracundiam. Sed hanc opinationem Arnobius falsitatis euidentissime arguit . Nullus quippe in uero Deo esse potest ire motus, quippe qui belluis proximus, eorum tantum esse potest, qui mortales sunt, nec adhuc beati. Sed de  ira Dei fusius in subsequenti dissertatione agendum 

Fac tamen nunc si uelis, ait Arnobius, deos reuera hominibus irasci, non inde eos sacrificiis mitigandos esse unquam conficies. Non enim antequam irati sint, sacrificium eis fieri debet. Tum enim, sicut feris, ne seuiant, esca obiicitur, ita sacrificium futuram deorum iram cohiberet. Neque etiam diis iam ira inflammatis sacrificandum est. Nam preterquam quod ab hominibus dii ledi nequeunt, nullis sane illi legibus unquam constituerunt quodnam ab hominibus preuaricatoribus, ne penas lesi numinis darent, sacrum agendum erat. Deinde uero ab omni prorsus uerisimilitudine abhorret illos porco, aut gallinula, aut aliis pecudibus immolatis, iram ponere, et iniuriarum  obliuisci. Criminum enim tam facile redimendorum hac spe data, cresceret dubio procul sceleratorum hominum multitudo. Quod quidem Porphyrius fusius eo probat , quod hac ratione inductus quilibet improbus homo, credet factam sibi iniuste etmale agendi potestatem: secus uero, si existimet sua tantum propter bona opera mercedem a diis accepturum.

Addit insuper Arnobius iniquum omnino uideri, ut, pro reo et noxio homine innocens bestia occidatur. Simili argumento Porphyrius ostendit nullum animal gratitudinis causa, et ad gratias diis rependendas esse sacrificandum . Qui namque pro accepto beneficio gratias agit, is non debet male quemquam immerito afficere nec pro noxio et criminis  conscio homine ullum innocens animal.

Contra uero instabant adhuc ethnici, maiorique uoce clamabant ideo cuilibet deo hostias immolandas, ut res nobis tribuat prosperas, et aduersas auertat. Sed hec ratio auctori nostro non uidetur aliis firmior aut ualidior . Ethnicorum siquidem philosophorum eruditissimi prefracte docebant omnia fato fatalique, ut alibi uidimus, necessitate fieri. At inde aperte sequitur deos nichil penitus hominibus aut dare posse, aut prohibere, atque idcirco hostiis uictimis, libationibus, et sacrificiis frustra fatigari .

Preterea si dii prospera largiuntur, et aduersa propellunt, cur innumeri homines, atque ii etiam,  qui perpetuis sacrificiis aras onerant, ad extremas angustias orbitate, morbis, naufragiis, aliisque malis et infortuniis redacti sunt? Nonne omnium ingratissimi essent dii, si hec cum possint, nollent impedire, nichilque uellent piorum annuere postulatis?

At prius, inquies, hostiarum sanguine et sacrificiis comparanda et emenda sunt deorum beneficia. Quid ais, uir bone? Quod, amabo te, diis magis indignum, quam uenalia habere benefacta, ac sine illis prodesse nemini? Quid uero, quod si sola huiuscemodi sacrificia prosint, certe homo diues, qui plura animalia magno quidem, sed si opes eius respicias, modico pretio empta, diis mactabit, ab iis tanto maiora, quanto minora pauper, qui exiguum aliquid, sibi tamen  pro egestate maximum, offeret, beneficia accipere debebit? Que autem maior hac esse potest iniuria et iniquitas? Eadem uero ratione, si duo populi secum bello decertantes, eadem omnino sacrificia faciant, tum dii illis opem, quam utique parem merentur, ferre numquam poterunt.

uerum ea sacrificia, aiebant ethnici, ad honorandos deos, amplificandamque eorum dignitatem recte instituta sunt. Sed id palam planeque negat Arnobius . Nam honorum dignitatumque attributio et incrementum in solis hominibus locum habet. Deus enimuero nullo prorsus modo dignitate, potentia, honoribus augeri potest. Quin etiam qui humanis, ait Arnobius, honoribus mactatur, id est Seruio, Brissonio  et aliis interpretibus, quasi magis augetur, illo inferior est, cuius augetur potentia . At id, aut quid simile de Deo dicere uel cogitare impium est .

Nos itaque Deum uere, ac maxime, et super cetera omnia honoramus et colimus; cum de ipso digne sentimus . Nihil quippe credimus in illo esse, quod solis conueniat mortalibus, aut ipsi extrinsecus, quo perturbari possit, adueniat. Palam quoque fatemur illum sua ui se perfectissime cognoscere, nec ullo unquam iracundie, uoluptatis, ambitionis, cupiditatis, aut quouis eiusce modi alio motu agitari.

Quis ergo non sine sibilo explodat ethnicos ,  qui existimabant se non minimum diis suis tribuere honorem, si sacra quadam corporis lauatione prius abluerentur, quam ante illorum ora bouem, aut aliud animal occiderent illiusque effunderent sanguinem? Templa enimuero antequam adirent, ab omni labe se puros, ut ait Arnobius , laulos, seu lauatos, castissimosque prestabant, aut potius se prestare arbitrabantur. De illo autem ethnicorum sese leuandi more scripsit Cicero: »Castos Iubet lex adire ad deos, animo uidelicet, in quo sunt omnia. Nec tollit castimoniam corporis: sed hoc oportet intelligi, cum multum animus corpori prestet, obseruaturque ut casto corpore adeatur, multo esse in animis seruandum magis. Nam illud uel illud asaspersione aque, uel dierum numero tollitur: animi  labes nec diuturnitate uanescere, nec manibus ullis elui potest.  Testatum uero Macrobius facit communem hanc fuisse gentilium consuetudinem, sed aspersionem ab ablutione distinguit: »Constat enim, inquit, diis superis sacra facturum corporis ablutione purgari. Cum uero inferis litandum est, satis actum uidetur, si aspersio sola contingit« . Multa ibi ille ex uirgilio, et longe plura Brissonius ex eodem peta aliisque scriptoribus de hoc gentilium ritu retulere. Hos autem adire haud difficiliter poteris, sicut Tertullianum, ac Iustinum etiam martyrem, qui ubi christianam religionem contra ethnicos tuetur, ibi scribit a demonibus,  qui lauationem ab Esaia propheta indictam cognouerant, effectum fuisse; ut gentiles templa sua ingresuri, se ipsos et aque aspersione lustrarent, et toto etiam corpore lauarentur . Quapropter Lactantius, uti suo loco uidebimus, eos corripit, propterea quod pie se sacrificasse existimarent, si antea lauerint .

Sed hec sacrificiis premissa lauatio, seu ablutio, aut aspersio non efficiebat, ut cesarum hostiarum sanguine, et putoribus, quos nec ipsi sacrificantes, sicut auctor noster recte arguit , ferre poterant dii honorarentur. Neque  dixeris a Cicerone citatis legibus cum corporis lauatione castum animum requiri. Nam nichil de illa curabant gentiles. Quo autem modo castus esse poterat eorum animus, qui diis omni, uti uenditabant, effrenatissime libidinis et impudicitie genere contaminatis ea que diximus, faciebant sacrificia?

Preterea uero, si sacrificatis animalibus honos diis redditur, cur ethnicis iis non mactabant elephantos, ursos, canes, belbas, codex ms. regius belluas, littera u. pro b. more solito posita . Belba autem idem significat atque hyena, quemadmodum epistole a Barnaba scripte interpres pseudo-Clemens, Capitolinus et Cotelerius obseruarunt . Cur etiam ethnici non immolabant Immissulum et Puteones, qui teste Plinio, Aldrouando, et aliis quedam erant auium genera; cur nec solifugas seu solipugas, seu bestiolas maleficas, que cum sol ardentior est, tum acrius pungunt; cur nec natrices, seu serpentes, uenenum in aquam fundentes, de quibus idem Plinius, Solinus, Lucanus, Isidorus, Cicero, Columella, et nos alibi .

Respondebant gentiles, ut debitus diis honos tribuatur,  ea esse sacrificanda, que illi ad uitam sustentandam nobis suppeditarunt. Ergo, inquit auctor noster, sacrificandum est eis, cuminum, cuius, preter alios meminit Plinius , uel nasturcium, ab eo quoque memoratum, et quo, ut testatur, Cicero, Perse uesci solebant; uel bulbos, ab Ouidio, et Martiale  decantatos, quorum natura, teste Plinio, siseri et pastinace proxima est; uel ocinum, seu ocymum, ocinam et ozina, de quo preter iam laudatum Plinium uarro, Cato, et Theophrastus  uel cumilam bubulam, cuius plurimas utilitates describunt Plinius, Columella, et Salmasius .

Urget ethnicos  Arnobius: Si canes, asini, porci, motacille, aues scilicet, que attestante  uarrone, caudam semper mouent, si hirundines, accepto aliquo humanitatis sensu, crederent deos nos esse, nobisque sacra facere uellent, numquid honori duceremus ab illis muscas, formicas, stercora, aliaque, quibus aluntur, nobis sacrificari? Atqui dii mactatis taurorum, aliorumque  animalium, que mox putrescunt, corporibus non magis honorantur.

uerum aliquis nos hic morabitur, ac redarguet nullius momenti esse illud Arnobii argumentum; quandoquidem Iudei Deo uero oues, boues, ac plura alia animalia mactabant. Atqui hec sacrificia illi grata erant, immo ab ipso imperata, atque idcirco in eius facta honorem. Sed qui hec obiiciet eo ipso, quo fatetur illa ab ipso Deo prescripta fuisse, soluit nodum, si quis sit, proposite a se difficultatis. Iam enim supra ostendimus , et paulo post dicetur, omnia ethnicorum, quodlibet diis suis immolantium, sacrificia idcirco ab Arnobio reprobari, quia nulla prorsus eorumdem deorum, qui utique nulli erant, lege constituta unquam fuerunt.  Contra autem Iudei uero Deo, sicuti preceperat sacrificantes, eum hisce sacrificiis honorabant? Nonne enim qui iubenti obtemperat, eo ipso debitum illi tribuit honorem?

Preterea plurimis antiquis Ecclesie Patribus, ac recentioribus theologis nostris uisum est sacrificia Iudeis a Deo prescripta fuisse, non quidem potissimum ut iis honoraretur, sed ne ipsi Iudei in idololatrie, ad quam propensissimi erant, scelus dilaberentur. Denique Arnobius, ethnicorum responsa iis in primis refellit rationum momentis, quibus illi se ad diis suis sacrificandum inductos esse iactitabant. Ceterum etsi singula hanc aliamue in rem ab eo proposita, non eiusdem roboris quibusdam  uideri possint; nemo tamen diffitebitur iis omnibus secum compositis, atque coniunctis superstitiosa gentilium sacrificia plane penitusque subuerti. Ad alia itaque, si lubet, excutienda ueniamus.



ARTICULUS III. Ponderatur aliud Arnobii aduersus ethnicorum sacrificia argumentum, inde petitum, quod hostie uni deo, et alie alteri immolabantur, ubi de diis inferis, et scrofa inciente.

Reiicienda esse gentilium sacrificia ut Arnobius magis magisque patefaciat, ab illis poscit cur uni deo taurum, alteri hedum, huic oues, illi inscientem scrofam, id est suem grauidam, et partui proximam; cur singulis diis singularem quamdam hostiam, atque illis feminini, his masculini generis,  quibusdam albi uel rufi, aliis nigri coloris animal immolarent. Qua uero lege, inquit, id aliquando statutum est? Quid etiam refert cuius animalis cede aliquod hominis debitum luatur, et sedetur deorum iracundia? Numquid his unius potius quam alterius sanguis gratior est et acceptior?

Respondebant ethnici deos mares esse et feminas, alios dextros alios leuos, quosdam superos, et nonnullos inferos, atque idcirco illis uictimas diuersi generis cedendas. At id quidem a diis preceptum fuisse probare forsitan poterant hoc Apollinis oraculo, grecis uersibus edito, quod ex Porphyrio Eusebius decerpsit . Sed quia illud paulo longius est, latinam dumtaxat illorum interpretationem  proferemus.

Terna quidem Laribus, totidem sacrare memento
Celitibus, uerum hoc discrimine: candida nempe
Celitibus, Larium sit concolor hostia terre.
Que Laribus fient, in ternas diuide partes:
Atque diis Erebi, terra sepelito sub alta,
Fumantemque cauis scrobibus demitte cruorem
Fundite mel Nymphis, et mollia dona Lyei:
Que circumuolitant humiles uaga numina terras,
His circumexundans succensa altaria sanguis
Impleat, et sacros auis integra cedat in ignes.
Sed prius infuso subigens tunsa hordea melle,
Hec thuri admixta, et salsas super iniice fruges.
Dum glauci maris ad tenues facturus arenas
ueneris, in caput excussam, totamgue profundos
Porricito in fluctus uolucrem. Queis rite peractis,
Ad magnos exinde choros uestigia flecte
Celituum. Sacer etheriis honor omnibus idem,
Effusum scatebris ad farrea liba cruorem
Stagnare, et deuota deis apponere membra,
Summa quidem flammis imponere, cetera mensis.
 Hec ille, sicuti et Lilius Giraldus, qui eadem carmina aliter latine reddidit, ac fusius prosequitur. Quapropter Seruius obseruat, »sicut prosperis diis, ut iuuent, ita aduersis, ne obsint sacrificandum. Ut nigram hyemi pecudem, zephyris felicibus albam.« .

uerum preterquam quod citati oraculi falsitas, ab ipso, qui eam retulit, Porphyrio, quemadmodum Eusebius testatur , agnita est, certe auctor noster hoc idem oraculum, et alia errantis humane mentis allata ab ethnicis commenta facile redarguit ac refellit. Falsum quippe erat, uti sapientiores doctioresque ethnici fatebantur,  et superius ille domonstrauerat, deos esse mares et feminas. Nec minus aperte, uti uidimus , ostendit falso ab iisdem ethnicis asseri deos quosdam natura sua malos esse et aduersos; quandoquidem uerus Deus benignissime et benefacientis est nature. Denique negat ullos esse deos inferos, ac sub terra in Plutonicis regnis degentes . Negat etiam Iuuenalis, ethnicus ipse peta, id ullum hominem credere nisi forte puer sit, etatis adeo tenere, ut nondum publicis in thermis es ad lauandum ab eo exigeretur. Ipsa autem hec sunt illius carmina:

Esse aliquos Manes, et subterranea regna,
Et contum, et stygio ranas in gurgite nigras,
Atque una transire uadum tot millia cymba,
 Nec pueri credunt, nisi qui nondum ere lauantur. 

Si sola pete auctoritas tibi non sufficiat, audi oratorem similiter ethnicum, cui procul dubio non refragaberis, nimirum Ciceronem, qui deos inferos exsibilat et explodit: »Dic, queso, inquit, num te illa terrent, triceps apud inferos Cerberus . . . . Adeone me delirare censes, ut ita esse credam . . . . Si ergo apud inferos miseri non sunt, ne sunt quidem apud inferos ulli. Ita prorsus existimo« .

Sed esto, pergit Arnobius, cedamus esse deos inferos, rebus prefectos tristibus et infaustis, atque idcirco hostia nigri coloris illis mactari debeat . At quo pacto, inquit,  hoc fieri potest? Nonne uidetis hostiarum dentes, ossa, pinguitias, seu pinguedinem, omenta, ac medullas albi esse coloris? At uellera, inquiebant ethnici, sicut et animalium sete, id est, pili crassiores, ac rigidiores, et alia quedam eorum membra atra sunt et nigra. Recte, ait Arnobius. Hec ergo sola, non autem integre pecudes diis inferis debent immolari. Quid uero iis faciendum, qui plura, que sicut oleum et sanguis, non sunt nigri coloris, diis inferis litabant? Nonne inde pulchra illa religio soluitur?

Preterea, cur certa quedam hostia ceditur Ioui, aut Baccho, aut Mercurio, et non alia ? Dicebant quidem ethnici id antiqua consuetudine constitutum. Sed hec consuetudo, arguit Arnobius,  quantumuis antiqua, ex hominibus tantum manauit. Ad sacrificia autem diis facienda celicum et diuinum preceptum requiritur.

Qua etiam lege animalium diis immolandorum facta est diuisio, ac qua ratione taurus Ioui uerbi gratia potius quam alteri deo dicitur conuenire? Respondebant gentiles Telluri, utpote matri, scrofam incientem, paulo ante a nobis memoratam; Minerue uero uirgini uitulam uirginem, et que nullum passa est iugum, cedendam. Sed si res ita se habeat, arguit Arnobius, musici musico Apollini, medico Aesculapio medici, fabri uulcano fabro mactari debebant. Quid autem ineptius, et insulsius fingi unquam potuit?



ARTICULUS Iu. Quomodo Arnobius diis non esse sacrificandum demonstret ex ipsis rebus, que in sacrificiis adhibebantur, ubi explicatur quid sit farcimen, apexabo, hircie, silicernium, longauo, tede, tenie, polimina, plasea, siligo, fitilla, frumen, africia, gratilla, catumeum, conspolium, cubula, libum, caro strebula, pulpamenta, salsamina quadrimis copulata frugibus, far pium, feudice, rume, seu erumne, gurgulio, ruminatoria secula, augmentum, magmentum, uelamen sanguinum, presicie, ac quomodo Auctor noster ostendat hec in sacrificiis frustra adoleri.


Preter hostias et uictimas, ea adhuc pleraque omnia, que in sacrificiis adhibebantur, aliud Arnobio subministrant argumentum, quo illa penitus tollenda esse apertissime demonstrat. Ethnici quippe uaria diis suis offerebant farciminum, liborum, pultium, et fitillarum genera, que diis non solum indigna, »sed  quibus,« auctoris nostri eos alloquentis uerba sunt, »nomina indidistis obscura, uulgoque ut essent augustiora fecistis,« et ut paulo ante dixerat, »magorum coherentia disciplinis .« Quid autem hec ultima uerba significent, non una est eruditorum opinio. Quidam enim putant ea nomina dici, magorum coherentia disciplinis; quia tenebrosa et obscura erant, et iis similia, quibus magi utebantur. Sed contendit Salmasius nichil esse Arnobii menti magis contrarium . Censet itaque Arnobium de uariis farciminum liborumque, generibusque loqui, que ab eo dicuntur magorum disciplinis coherentia; quoniam magi non solida, et illibata taurorum uiscera diis concremabant, sed omentorum duntaxat partes  et prosicias. uide autem utrum hec opinio confirmari possit his Strabonis de Persarum sacrificio uerbis, que sic latine sonant, Xilandro interprete: »Sacrificant in loco mundo cum imprecationibus, et coronatam hostiam statuunt. Ubi magus, qui sacrificium enarrat, carnes in portiones distribuit, sua quisque accepta, abeunt, nulla parte diis relicta . . . Dicunt enim deum nichil uelle, preter hostie animam: quidam, ut fertur, omenti partem igni imponunt« . Sed si eo sensu magicis disciplinis coherebant, quid uetat quominus Arnobius dixerit hec eadem uerba nefandis iisdem disciplinis coherere sua obscuritate, qua sicut magica, uel magicis similia, ita uulgo augustiora fieri credebantur.

 Ut ut sit, longam auctor noster horum seriem texuit uerborum, que pleraque cum multis non satis forsitan nota sint, a nobis non sine aliqua, si fieri queat, explicatione atque enodatione debent pretermitti . Primum itaque ab eo memoratur, »Farcimen, siue caro concisa,« inquit Isidorus, »et minuta, et inde farcimen dictum, quod ea intestinum farciatur, hoc est, impleatur, cum aliarum rerum commixtione .« uarro autem: »Afartum farcimina in extis appellata, a quo quod in eo tenuissimum intestinum fartum« . Itaque farcimen intestinum est concisa minute carne aliaque fartura oppletum et fartum, cuius conficiendi  uarios Apicius modos descripsit .

Apexabo, siue ut in ms. cod. regio legitur , Apexaones, una farciminis pars erat, cuius hec apud laudatum uarronem mentio: »Quod in hoc,« inquit, »farcimine summo quiddam eminet, ut in capite apex eminet, apexabo dicta« .

Hircie siue Ircei, ut scribit Festus, quoddam adhuc erant genus farciminis in sacrificiis adhibiti .

Silicernium, quidam dictum censent a silice, atque eo nomine senem decrepitum, incuruum, ac silices cernentem uocari. At significat etiam cenam, que, ut ait Donatus, »infertur diis Manibus, quod eam  silentes cernant, id est, umbre possideant: uel quod qui hec inferunt, cernant tantum, neque degustent. Nam de his, que libantur inferis, quisquis comederit, aut biberit, funestatur.  Nonius uero primam explicationem explodit, et secundam his comprobat uerbis: »Silicernium pessime intelligentes ita posuisse Terentium putant, quod incuruitate silices cernat senex. Silicernium est proprie conuiuium funebre, quod senibus exhibetur.« Atque eodem significatu accipitur a Tertulliano, qui silicernium cum Iouis epulo componit .

Tertio tandem Paulus, et uerrius, a Festo laudatus, obseruant silicernium significare quoddam farciminis  genus, quo familia ob alicuius mortem purgari solebat. Eo autem sensu ab Arnobio nostro sumi inde colligitur, quia de uariis farciminum speciebus disputat.

Longaui, ms. cod. reg. longeui, corrupte, melius longauo, uel longano. Nam ab Apicio scriptum legimus: »Longanones porcinos fartos ex iure Tarentino coctos concisos« . Quidam autem putant longanon esse intestinum rectum. Sed uarro censet tertium esse »fartum, quod longius quam duo hila« . Recte quidem, et satis apposite ad mentem Arnobii, qui hec quatuor, a nobis memorata, declarat esse »farciminum genera, hirquino,« siue hirci, »alia sanguine, comminutis  alia inculcata pulmonibus,« id est, uehementer insinuata, atque, uti diximus, infarta. uides sane inter quatuor illa farcimina non magnum profecto, ac nominis potius, quam rei esse discrimen. Nam alia, inquit, hirci sanguine, quem nonnulli sanguiculum uocant, alia imminutis pulmonibus confarta erant. Tacet autem cuius animalis, nisi subaudiri uelit hirci de cuius sanguine ibi loquitur. Fortassis etiam nobis subintelligendum reliquit duo priora hirci, et posteriora facta fuisse comminutis eius pulmonibus. Turnebulum preterea, si lubet et uacat, consule« .

Pergit Arnobius: »Quid tede, quid tenie  quid offe, non uulgi, sed quibus est nomen  appellatione penite« . Sed hec et subsequentia uerba librarii imperitia fede corrupta sunt. Quamobrem aliquis ibi legi uoluit tuceta, quibus esce regie, ut ait Fulgentius, significantur .

uerum hec nichil faciunt ad auctoris nostri propositum. Salmasius autem emendandum suspicatur, quid taxie? quid nenie? ibique nos admonet nomine taxea, seu taxia, unde ab indocto librario tede, scriptum opinatur, idem significari atque aruina et lardo . An uero scopum ille attigerit, coniicere poteris ex data ibidem illius nominis ab Arnobio hac explicatione: »Primum in exiguas,« inquit, »aruina est miculas catillaminum insecta de more« . In  ms. codice regio legimus, catillaminuam, in quibusdam editis, at illa minutim, in aliis, et ilia minutim. Primam autem lectionem a uera propius abesse inde liquet, quod librario latine lingue ignaro procliue fuit unam litteram nomini sibi incognito addere. Catillamina autem, et alio Arnobii in libro , Castellamenta lucanica, quedam adhuc farciminis species sunt, que etiam longe notiori botulorum nomine nuncupabantur. Sensus itaque illius est aruinam, seu sebum inter animalis cutem et uiscera interiectum, minutissimas in partes diuisum, atque in botulorum formam compositum, sacrificiis deorum adoleri . De lucanicis haud semel Martialis, atque in hoc potissimum epigrammate:

 Filia Picene uenio Lucanica porce:
   Pultibus hinc niueis grata corona datur. 
Sed de his nos plura sub finem huius dissertationis. Secundum botulorum, siue eiusmodi farciminum, genus in manuscripto codice et antiquis editionibus appellatur nenie . Sed ultime editioni prepositus, Scaligeri coniecturam secutus, scribi maluit tenie. Huius tamen correctionis immemor, cum ceteris editionibus, et codice nostro manuscripto paulo post nomen nenias retinuit. At etiamsi de hac lectione non constaret, nobis sane sufficit tradita ab ipsomet auctore hec illius explicatio: »Quod in secundo situm est, intestini est porrectio, per quam proluuies editur succis exsiccata  uitalibus,« siue breuius colon, aut intestinum rectum . Nonnulli autem probari posse putant nomine nenia, illud significari his Plauti uersibus:

Si tibi est machera, et nobis ueruina domi est,
Qua quidem te faciam, si me irritaueris,
Confossiorem soricina nenia. 
id est, iuxta quorumdam interpretationem, te magis confossum faciam, quam Soricis in muscipula deprehensi, et certa quadam machinatione perfossi intestinum.

Dehinc ab auctore nostro memorantur »offa penita,« que ipso enarrante, »est cum particula uisceris  cauda pecoris amputata« . At antiqui, uti Festus et Paulus aiunt, »penem codam uocabant: a qua antiquitate etiamnum offa porcina cum cauda in cenis puris offa penita uocatur.« . Addidit Festus: »Penitam offam Neuius appellat absegmen carnis cum cauda.« Plautus uero dicit:

Aufer illam offam penitam: probus hic conger frigidus. 

At dictu omnino absurdum est, ait Arnobius, diis gratas esse hasce nenias offasque penitas, nec »prius iras atque animos ponere, nisi sibi adoleri paratas conspexerint nenias offasque redemptas« . Sed quid, inquies, sibi uult hoc ultimo nomine redemptas? Potius enim dicere debuisset  redemptrices, quibus uidelicet ethnici, sicut ipse ibidem argumentatur, deorum gratiam se redimere existimabant. Nam ibidem dixit, dii ut prosint testiculis pecudum redimuntur. Sed quid statuas contra unicum, qui superest, codicem? Quid uero, si Arnobius has offas redemptas uocauerit, quas plerique omnes diis libandas emerant?

Sed uide, queso, quousque processerit gentilium superstitio. Diis suis offerebant non solum caudas animalium, sed etiam polimina. Ne quis autem nesciret, quid ea sint, ac quantum indigna, que illis offerrentur, hec auctor noster sic describit: »Sunt ea, que nos proles uerecundius dicimus; a uulgaribus autem adsolent cognomine testium nuncupari« . Eadem itaque erant ac polimenta, que  uerrius, Festus, ac deinde Paulus hunc explicant in modum: »Antiqui dicebant testiculos pecorum, cum eos castrabant, a politione segetum, aut uestimentorum, quod similiter atque illa curentur« . Explodit quidem hanc etymologiam Scaliger, aliamque profert, sed que ab alio uicissim exploditur . Quia uero nichil hec ad nostrum propositum conducunt, satis erit animaduertisse polimina non alia esse, ac polimenta, que notantur hoc Plauti carmine:

Aut polimenta porcina, aut aliquid ad eum modum. 

Ethnicis adhuc Arnobius obiicit oblatum diis omentum, grece . Membrana autem est tenuis et  pinguis, qua inferiores uentris partes teguntur, et intestinorum inuoluuntur anfractus. Antea uero, Omentorum membranule, ab illo nuncupantur, de quibus legere poteris Persium, Plinium, et Isidorum .

Ab auctore deinde nostro palasea, siue sicut a quibusdam uocabatur »plasea,« sic definitur, »cauda bouis siligine et sanguine delibuta« . At siligo est farina ex optimo tritico exactissime a furfuribus repurgata. Unde hic Iuuenalis de pane uersus:

Sed tener et niueus, mollique siligine factus,
 Seruatur domino. 
Plura de siligine Seneca, Plinius, Isidorus. Plasea itaque erat cauda bouis, optima, niueaque farina et sanguine delibuta .

Tum deinde Arnobius: Quid in deorum sacrificiis iuuant, Fitilla, frumen, que quidem diuersa erant pultium genera. Plinius enim haud obscure significat, frictillam, seu, ut alii scribunt, fritillam, quoddam esse pultis genus, in sacris adhibitum. Hec quippe ipsa sunt eius uerba: »Et hodie sacra prisca atque natalium pulte fritilla conficiuntur; uideturque tam puls ignota Grecie, quam Italie polenta.« Hieronymus  autem Iouiniano uitio uertit, quod ad popinas et fritillas se conferret. Quo quidem uerbo fritillas, si tamen genuinum est, pultes delicatas intelligit. uidesis Scaligeri in uarronem animaduersiones .

Frumen uero quemadmodum Donatus, Seruius, Isidorus docent, est eminens aut summa gule pars, per quam lingua cibum in uentrem demittit . Donatus uero uerbum fruor, et Seruius nomen frumentum a frumine facta esse arbitrantur.  Quid ergo mirum, si ab aliis ad significandum aliquod pultis genus usurpatum fuerit? De pultibus porro uidesis Apicium .

Sed hec, ait Arnobius, ethnicos, diis suis sacrificantes, non magis iuuabant, quam africia gratilla, catumeum, conspolium, cubula, que quidem liborum species esse satis perspicue significat . Libum autem a Libero, seu Baccho dictum fuisse Ouidius his carminibus canit:

Nomine ab auctoris ducunt libamina nomen
   Libaque, quod sacris pars datur inde focis.
Liba deo faciunt, succis quia dulcibus ille
   Gaudet, et a Baccho mella reperta ferant. 
At uarro, cui alii suffragantur, hoc nomen inde  ductum putat, quod libandi causa fiat. Alibi uero scripsit: Libum, quod libaretur, priusquam esset, seu essent, ut erat coctum, id est, quod coctum prius libabatur, quam illud comedissent .

Que uero liba sint, et quibus ex rebus fierent, sic explicat Seruius: Liba sunt placente de farre, melle, et oleo, sacris apta. Nec semel hoc dixit, sed prius asseruerat liba esse placentas . Cato tamen placentam a libo distinguit, aitque libum fieri ex caseo, farina siliginea, siue similagine et ouo uno, quibus bene permistis, et subiecto folio, leniter coquuntur . Tum  deinde docet quomodo placenta fiat ex farina siliginea, alica prima, aque infusa, recenti caseo ouillo, melle bono, quibus inter se commistis, et lauri foliis suppositis, placenta componitur, bene et otiose percoquenda. Sed hec libi et placente tanta, uti uides, non est differentia, quin ad unum idemque genus nequeant referri. Magis quippe a Catone explicatur quo fiant modo, quam utrum re ipsa inter se discrepent. Quamobrem Isidorus: »Placente,« inquit, »sunt, que fiunt ex farre, quas alii liba dicunt, eo quod libeant, et placeant« .

Ceterum quamuis libum et placenta parum adeo inter se discreparent, si Cato tamen ea distinxit, nichil profecto prohibere uidetur, quominus ab Arnobio  distincta fuerint alia, non multum a se inuicem diuersa liborum genera, que ab illo: Africia, gratilla, catumeum, conspolium, et cubula uocantur . Non aliud enim inter illa omnia discrimen intercessisse uidetur, nisi ex materia, et ratione qua fieri solebant. Suum autem nomen uel inde, uel a loco, ubi primum facta sunt, uel a diuersa sua forma et figura acceperunt. Nostra autem scire parum interest unde deriuata sint hec nomina, aut quid reuera significent, sed quanta insulsitate gentiles hec fictitiis diis suis, quasi esurientibus libauerint.

Multa alia, eque ridicula, Arnobius consulto omittit , aitque sibi non placuisse carnem strebulam nominare, que taurorum coxendicibus demitur.  At, Festo si credimus, hoc nomen ab Umbrie populis ortum habuit; quia illis magis quam Romanis usitatum erat . Obseruatum siquidem ab eo legimus: »Strebula. Umbrico nomine Plautus appellat coxendices hostiarum, quas greci dicunt, que in altaria imponi solebant, ut Plautus ait in Friuolaria.« Nulli itaque dubium esse potest, quin ea caro in ethnicorum sacris adhiberetur. Nam et Pollux ubi uarias loquendi formulas ad sacra pertinentes recenset, hanc memorat , coxendices imponere. Ad id autem facere nonnullis uidetur hic, tametsi corruptus a librariis, uarronis locus, ubi diuersas Plauti comedias citat: »In Cestione, cerastibola, ut de lumbo obcenabis.  Cerastibola Opilius scribit circum coxendices sunt nobis: id grecum est ab huius loci uersura« . Ibi enim legendum putant caro strebula, de qua auctor noster disserit. uidesis Scaligeri in hec uarronis uerba annotationes, ac si uelis, Turnebi Aduersaria .

Dehinc uero Arnobius: »Nec placet,« inquit, »nominare pulpamenta non assa, que in uerubus exta sunt, animata prius et torrefacta carbonibus« . Sed huius textus obscuritas illum ab imperito; aut oscitante librario adulteratum esse satis ostendit. Quapropter ut lux aliqua, is fieri queat, ei afferatur, obseruare iuuat, pulpamentum,  a pulpa proculdubio deriuari. Pulpa autem, uti animaduertit Donatus, »proprie ea est caro, que manducatur, eo quod pulsetur, et conscindatur.« Isidorus uero: »Pulpa,« inquit, »dicta, quia cum pulte olim commixta uescebatur.« Sed alibi, et, ut multis uidetur, melius: »Pulpa est caro sine pinguedine, dicta, quod palpitet; resilit enim sepe. Hanc plerique et uiscum uocant, quod glutinosa sit« .

His ita obseruatis, particula negatiua non in Arnobii textu nobis suo loco mota apparet, et reponenda ante nomen pulpamenta, atque ante uerbum exta aut subaudienda, aut iterum collocanda; ita ut sic scribatur: Non placet nominare carnem Strebulam, . . . . . .  non pulpamenta assa, que in uerubus sunt: non exta animata, etc. Sic enim apertus erit hic Arnobii sensus: In sacrificiis frustra adoleri assa in uerubus pulpamenta, hoc est, molles et delicatas carnis sine pinguedine partes, que suam propter mollitiem palpitant. Frustra etiam litari animalium exta, prius animata, et carbonibus torrefacta, que quidem non in uerubus, sed succensis tantum carbonibus torreri poterant. Ea autem diis oblata fuisse si dubites, certiorem Festus te faciet, qui inde nomen suum sortita esse existimat: »Exta,« ait, »dicta quod ea diis prosecentur, que maxime extant, eminentque.« 

Addit Arnobius: »Non salsamina, que sunt una commixtio quadrinis copulata frugibus« . Nonne uero his uerbis salsas fruges intelligit, quas in sacrificiis ethnici adhibebant? Sinon quippe apud uirgilium hec dixisse fertur:

Iamque dies infanda aderat, mihi sacra parari,
Et salse fruges. 
Plinius autem docet a Numa rege institutum »Deos fruge colere, et mola salsa supplicare.« Seruius uero in citatos uirgilii uersus obseruat sal et far dici molam salsam, quam Plinius in omnibus sacrificiis, et eam solam a pauperibus hominibus litatam affirmat . Sed Tibulus ab omnibus utrumque far et sal sepius adhibitum canit:

 Et uanum metuens hominum genus, omnia noctis
Farre pio placant, et saliente sale. 
Quomodo autem, a quibus, et quo tempore mola salsa fieret describit Seruius, quem consule. Arnobius porro declarat esse quadrinarum seu quatuor frugum commixtionem. At uirgilius citato iam carmine plures indefinite fruges memorat .

uult quoque Arnobius reiici fendicas, seu ut aliqui legendum putant feudicas . Ex uariis autem nominibus ab illo recensitis, hoc nonnulli unum esse putant, quod nunc ignoratur.  Alii opinantur, illud a uerbo findo ortum, quia fendice ex fissis carnibus facte erant. uerum ipsemet auctor, quid sint fendice his edisserit uerbis: Que et ipse sunt hire , quas plebis oratio ilia  solet, cum eloquitur, nuncupare. Hira autem a Festo  sic definitur: Hira, que diminutiue dicitur hilla, quam greci dicunt , intestinum est, quod ieiunum uocant: Macrobius uero tria intestina esse docet, quorum primum dissipium, alias disseptum nuncupatur, et a grecis : secundum medium , et tertium: quod ueteres hiram uocauerunt, habeturque precipuum intestinorum omnium, et cibi retrimenta deducit . Arnobius itaque dixit fendicas easdem esse ac hiras, que nomine plebeio uocabantur hille, nichilque aliud sunt, quam intestinum ieiunum.

Quemadmodum autem Arnobius fendicas et hiras sacrificiis adhibendas esse negat, ita et »Oerumnas, que sunt,« inquit, »prima in gurgulionibus capita, qua deiicere cibos, et referre natura est ruminatoribus seculis.«  At constat sane ibi ab imperito librario deprauatum esse nomen Oerumnas, ac legendum rumas. Ubi enim Arnobius ipse eadem nomina paulo post repetit , ibi rumis constanter in manuscripto codice regio, omnibusque editionibus legitur.

Ruma autem duplici sensu a uariis auctoribus accipitur. Nam »Rumam,« ut ait Nonius Marcellus, cui  uarro, Festus, et Plinius adstipulantur, »ueteres mammam dixerunt.«  Sed in Plinii textu rumen pro ruma legimus. Alio autem sensu ruma, seu rumen et rumis significat cauum gutturis locum, siue ut Auctor noster loquitur gurgulionis caput, quo certa quedam animalia cibos reuocant et ruminant. Hinc Festus: »Rumen est pars colli, qua esca deuoratur, unde rumare dicebatur, quod nunc ruminare« . Seruius uero: »Ruminatio dicta a ruma, eminente gutturis parte, per quam demissus cibus a certis reuocatur animalibus« . De gurgulione porro, et  ruma, seu rumine, hec Isidorus obseruat: »Gurgulio a gutture nomen trahit, cuius meatus ad os et nares pertendit, habens uiam, qua uox ad linguam transmittitur, ut possit uerba collidere. Unde et garrire dicimus. Rumen proximum gurgulioni, quo cibus et potio deuoratur. Hinc bestie, que cibos reuocant ac remandunt, ruminare dicuntur.«  Rursum autem Seruius alibi dixit: »Curculio. uarro ait hoc nomen per antistichon dictum, quasi gurgulio, quoniam pene nichil est nisi guttur« .

Quiuis porro ex dictis facile intelliget his Arnobii uerbis, ruminatoribus seculis, significari ea omnia animalia, que ruminant. Nomen enim secula uel  secla, eo significatu a Lucretio haud semel usurpatur. Alicubi enim cecinit:

Secla ferarum. 
id est, belluarum genera. Et paulo post:

Quin cuiusque sient secli permultaque eodem
Sint genere, in primis animalibus, indice mente. 
At nomen illud sepius hac significatione ab illo, et aliis accipitur, quam ut id longiori probatione indigeat.

Quid tum deinde auctor noster? »Non magmenta,« inquit, »non augmina, non mille species uel farciminum, uel fitillarum« . Et ita quidem in ultima editione, in ceteris uero  omnibus, et manuscripto regio codice, uelamen sanguinum, uel fitillarum. Quid sit autem magmentum et augmentum, his disces uarronis uerbis: »Augmentum, quod ex immolata hostia desectum in iecore imponendo augendi causa. Magmentum, a magis, quod ad religionem magis pertinet. Itaque propter hoc montana fana constituta locis certis, quo id imponeretur mate, ab eo quod greci .« . Quem in locum animaduertit Scaliger magmentum esse dapem, que a rusticis Iano, Siluano, Marti, Ioui Dapali, et aliis profanabatur. Salmasius autem nos monet corruptum esse uarronis textum, et ex ueteri codice ita emendandum: »Itaque propter hoc magmentaria cana constituta locis certis, quo id imponeretur«  . Cana uero magmentaria putat esse canistra uel lances, quibus magmenta in aras inferenda imponebantur. uidesis, que ab Turnebo, et Brissonio de magmento adnotata sunt .

Pro corruptis tandem his, ut diximus, Arnobii uerbis, uelamen sanguinum, ultime librorum eius editioni prefectus propria auctoritate substituit, uelfarciminum, haud dubie quia de iis paulo ante memoratis Arnobium agere opinabatur. Sed poterat quidem notari hec coniectura, sed non idcirco textus tam audacter immutari debuit. Quidam uero primum illud uerbum uelamen, sic diuidendum censent, uel amen, nosque admonent illud ibi idem sonare, atque  apud Hesychium , speciem placentarum. Sed quid, queso, ibi significabit subsequens nomen sanguinum? Quid cum placentis commune habet? Alii porro arbitrantur amen, idem significare atque amentum, siue lorum, et uinculum. uerum ostendere debebant quid amen, uel amenta sanguinum facere poterant ad Arnobii de magmentis, augminibus, et fitillis propositum. Satius est igitur rotunde fateri corrupta esse hec duo nomina uelamen sanguinum, atque ex alio emendatiori codice querendam esse ueram auctoris nostri lectionem. Si coniecturis tamen indulgere liceret, suspicaremur ibi scriptum ab illo uel salsaminum. Nam ibi dicta repetit, ac paulo ante salsamina dixerat. Sed acutioribus,  qui meliora uiderint, facilem prebebimus assensum.

Addit Arnobius frustra fingi gratas diis esse, omnes has partes, quas illi proficias,  uocabant . At prosicie seu prosicies et prosicium erant exta animalium secta, uel prosecte eorum partes, que aris inferebantur. Narrat autem Solinus eos, qui in uulcano colle sacris operantur, cum proscias intulerunt, si sacrum probetur, sarmenta licet uiridia, ab ipso numine, ac nullo inflagrante halitu accendi . Plura autem de prosiciis Salmasius hunc in locum disputat, quem adire poteris, non secus atque eruditum Brissonium .

 Ea porro omnia, a nobis hactenus commemorata, diis frustra offerri, uel eorum altaribus adoleri, facile Arnobius conuincit . Cur enim hec diis libentur, nulla plane ratio, uel causa, que tamen, uti dictum est, in sacris faciendis maxime desideratur, ab ullo unquam proferri potuit. Dii siquidem, si ueri dii sint, neque opipare epulantur, neque stomacho aut fame laborant, neque saporum querunt oblectamenta; ut eis modo cocta, modo semicruda, modo assa, atque he uel alie animantium carnes aponantur. Ecquid uero, ait Arnobius, pro suauibus mateolis, siue ut Martialis, Tertullianusque loquuntur , mattyis, id est, cibis delicatissimis, de quibus infra ,  sumere unquam potuerunt? Quid dictu absurdius, quam deos oblatis ac libatis pecudum testiculis, caudis, rumis, neniis, offis, rebusque aliis similibus, quas hactenus recensuimus, delectari, placari, aut fieri propitios?



CAPUT XXIu. De thuris et uini in gentilium sacrificiis usu, et de aliis nonnullis eorum absurdis ritibus, et diebus festis.



ARTICULUS PRIMUS. Quibus rationum momentis Arnobius conficiat explodendum esse in gentilium sacris et sacrificiis superstitiosum thuris, seu Panchaice resinule usum, eumque fuisse incognitum heroicis, et Albanorum regum temporibus, atque etiam Etruscis, tuncque pium far adhibitum; ubi explicatur quid sit thus masculum, ac de thuris in ethnicorum funeribus usu.

 Non ea tantum, que in superioribus articulis enumerata sunt, sed thus etiam et uinum in suis ethnici sacris ac sacrificiis sepissime adhibebant. Thus autem ab Arnobio uocatur resinula Panchaica, a Panchea uidelicet Arabie Trogloditane parte, que ostio sinus Arabici adiacet . De illa seruius in suis librorum uirgilii commentariis. »Panchaia, inquit, Sabeorum gens est, apud quam thus nascitur; ut solis est thurea uirga Sabeis. Itemque: Totaque thuriferis Panchaia pinguis arenis.« . Similiter Ouidius:

   Sudataque ligno
Thura ferat, floresque alios Panchaia tellus. 
 Et Lucretius:

Araque Pancheos exhalat propter odores. 
Consule adhuc, si uelis, Tibullum, Claudianum et alios .

Panchaice autem resinule, siue thuris in sacris gentilium et sacrificiis usum plane insulsum ac superstitiosum fuisse hinc Arnobius ostendit, quod recens sit ac nouellus. Per plura enimuero post mundum conditum secula ethnicis prorsus incognitus erat. Nulla quippe illius, inquit, ne minima quidem temporibus heroicis, seu Troianorum etate ullibi mentio occurrit . Quo autem auctore hoc firmari queat, si percuncteris, tibi Plinium  dabimus, qui de unguentis hec memorie mandauit: »Quis primus inuenerit, non traditur. Iliacis temporibus non erant, nec thure supplicabatur.«  Deinde Theophrastus, cuius uerba a Porphyrio et Eusebio non sine uariantibus lectionibus transcripta sunt, idem fusius explicat: , , , , , , , , , , , , , .  , , .  Innumerabile quidem aliquod esse tempus uidetur, ex quo sapientissima omnium gens, ut ait Theophrastus, et sanctissimam illam, a Nilo fundatam, regionem incolens, diis celestibus intra priuatos lares sacrificare prima cepit, non myrrhe, neque casie, neque thuris mixtis cum croco primitiis. Multis enim etatibus posteriora hec in usu non fuerant, cum homo peregrinator effectus, et necessitatum uite plurimis cum laboribus, et lacrymis indagator, harum, quas dixi, plantarum stillas diis obtulit. Talia igitur antea homines non offerebant, sed gramen, quod uelut quamdam fertilis nature primeuam lanuginem  manibus offerebant. Que quidem Porphyrius fusius prosequitur, quam ut omnia a nobis describi debeant. Quamobrem illius, si lubet, librum reuolue, et agnosces ab eo luculenter adseri usum thuris, et heroicis, et primis mundi temporibus fuisse incognitum. uerumtamen Arnobius id omnino adfirmare ausus non est, sed adiecit, quemadmodum creditur, et perhibetur . Perperam igitur illum quidam ibi erroris arguunt.

Negare porro nullus potest illud uerum esse, quod ipse testis, certe hac in re omni exceptione maior, adiecit recentem in sua regione, nouellumque fuisse thuris usum. Neque etiam Etruria genitrix, inquit , et mater superstitionis,  primitus illum agnouerat. Etruria autem recte ab eo superstitionis magistra et mater uocatur, uti ex iis patet, que de illa alibi adnotauimus, atque iis etiam, que ab Ouidio, Seruio, Dionysio Halicarnasseo, Tertulliano litteris consignata sunt . At hisce scriptoribus in primis accersendus Cicero, qui in sua de haruspicum responsis oratione hunc loquitur in modum: »Ego uero primum habeo auctores ac magistros religionum colendarum . . . . . . . qui portentorum explanationes Etruscorum disciplina contineri putauerunt.« 

Atqui, primis eorumdem Etruscorum temporibus,  nullum in gentilium sacris thus adhibitum esse duplici auctor noster ratione demonstrat . Primo enim hoc sacellorum, inquit, indicant ritus, ubi thus non incendebatur. Deinde uero nullus illius usus fuit, quadringentis, inquit, annis, quibus Albana res uiguit, ac quamdiu Romulus, et Numa, religionum, uti satis ex historie Romane scriptoribus liquet, artifex, Romanis imperarunt. Albanorum autem regnum initium duxit ab Aenea, uel potius ab Ascanio eius filio, a quo Alba longa condita est. Liuius autem alios singillatim recenset , qui post illum regnauerunt, eosque ex eodem Liuio, Ouidio, Dionysio et Eusebio Sigonius in suis ad Liuii historiam adnotationibus, et alii chronographi designant.

 Ad ea porro usque tempora nullum in sacris thus datum fuisse. »Pium,« inquit Arnobius, »far monstrat, quo peragi mos fuit sacrificiorum solemnia munia« . Enimuero prisca, ut perhibet Ouidius, etate, agrestes adhuc homines farre et sale, siue mola falsa, de qua nos superius, diis litabant et sacrificabant. Sic autem ille canebat:

Ante, deos homini quod conciliare ualeret,
   Far erat, et puri lucida mica salis.
Nondum pertulerat lacrymatas cortice myrrhas
   Acta per equoreas hospita nauis aquas.
Thura nec Euphrates, nec miserat India costum,
   Nec fuerant rubri cognita fila croci. 
Moris autem huius causam post uarronem, Plinius reddidit, nimirum quia ueteres sal cum pane esitabant.  ualerius uero Maximus, cum frequentior, inquit, apud eos pultis, quam panis usus esset, in sacrificiis omnibus mola salsa, id est, farre et sale composita, non autem thure, utebantur .

Itaque Arnobius inde sic argumentatur: Si dii incenso thure placantur, peccauere homines antiqui, a quibus is ritus omissus est. Si uero diis olim, aut non placuit, aut indifferens fuit, frustra ac perperam adhibetur .

Neque dicendum est deos thure dato honorari. Non enim queritur utrum homines, sed utrum dii persuasum illud habuerint. At quis unquam id scire  potuit? Preterea quis qualisue ex cremati thuris, id est, uisci ex arboris corticibus profluentis odore diis honor redditur? Cur non ex aliis quoque odoribus et uaporibus? Numquid quia incensi odor thuris illis magis, quam alius gratus est? Sed dii nares non habent, quibus auras, eriosque spiritus ducant. Quidquid enim eo modo spirat, mortale est. At deos immortales esse debere, quis non fatetur? Nullo itaque thuris aut alio odore capiuntur: Tametsi mille, inquit Arnobius, tu pondera masculi thuris incendas . Thus autem masculum, quemadmodum Plinius, Seruiusque obseruant , a specie testiculorum dictum putatur, gallice uero appellatur: encens male, uel oliban. De illo uirgilius  cantabat:

Effer aquam, et molli cinge hec altaria uitta,
uerbenasque adole pingues, et mascula thura. 
Porro autem quamuis concedatur, quod tamen falsum est, aliquem diis esse odoratum, qua, queso, ratione probari potest huius thuris odorem illis esse gratum ac suauem? Numquid quia hominibus suauis est? Nonne fieri facile potest, ut que his amena et iucunda uidentur, diis, quorum plane diuersa esse debebat substantia, displiceant, iisque molesta sint atque iniucunda? uidesis Gothofredi commentaria in Theodosii Magni edictum, quo gentilibus thuris usus, sacrificia, et omnis deorum cultus prohibetur .

 Unum tandem his addere liceat, quod ab auctore nostro recte traditur: »Thura cum carnibus esse parentalibus coniunctissima mortuorum.« . Ethnicis siquidem mos erat, ut suis parentantes, mortuorum corpora thure perfunderent, siue ea cremarentur, siue mandarentur sepulture. Nam uirgilius ubi describit funus Miseni, et quomodo crematum sit eius corpus, ibi dixit:

   Congesta cremantur
Thurea dona, dapes, fuso crateres oliuo. 

Festus uero scripsit acerram esse aram, ante mortuum poni solitam, ubi odores incendebantur, uel arcam ubi thus reponebant . Quapropter Cicero, ubi leges de sepulchris et furibus  memorat, Nec acerre, inquit, pretereantur . Legesis apud Brissonium uarias ueterum de thure diis dando formulas . At certe ex his que dicta sunt, plane conficitur inutilem prorsus et superstitiosum fuisse thuris, fictitiis gentilium diis incensi, usum et morem. At de illo in superioribus nostris disquisitionibus disputauimus.



ARTICULUS II. Non minus peruersum fuisse uini in ethnicorum sacris et sacrificiis libandi morem, thuris socium, et exponitur quid sit, bria, simpuuium, musci uenerabiles, et Mactus inferio uino esto.

In priuatis solemnibusque gentilium sacris merum,  ait Arnobius, thuris socium erat . Solebant enim uinum in thus flammis datum profundere, uel, sicut loquitur Lactantius, odorati ac ueteris uini profusione madefacere focos . Quo quidem de ritu preter uarios auctores, hec ab Horatio dicta legimus:

uerbenas pueri ponite, thuraque
Bimi cum patera meri.
Mactata ueniet lenior hostia. 
Et ab Ouidio:

   Cumque meri patera thuris acerra fuit.
Thura focis uinumque dedit. 
 Alibi uero ubi de uxoris sue, pro qua bene precatur, natali celebrando:

Da mihi thura, puer, pingues facientia flammas,
   Quodque pio fusum stridat in igne merum.
Aliis etiam in libris hunc morem attigit, de quo etiam Tertullianus, et plura Brissonius .

Atqui Arnobius uariis rationum momentis demonstrat hanc uini, quemadmodum thuris, libandi prauam peruersamque consuetudinem ab omnibus esse repudiendam. Ac primo quidem, quia nulla huius ritus causa potuit ab ullo unquam afferri. Non enim dii, ut pote immortales, siti aliquando laborant, aut  uinum eis propinandum, ut cibos digerant conficiantque. Eadem prorsus ratione Lactantius, Arnobii nostri discipulus, hunc ethnicorum errorem profligat: »Mactant,« inquit, »opimas ac pingues hostias deo, quasi esurienti; profundunt uina tanquam sitienti.«  Atque inde sic argumentatur: »Itaque diis non celestem sensum, sed humanum potius attribuunt: ideoque illis necessaria, et grata credunt esse que nobis, quibus aut esurientibus opus est cibo, aut sitientibus potu, aut ueste algentibus, aut, cum Sol decesserit, lumine, ut uidere possimus. Nullis igitur ex rebus tam probari et intelligi potest deos istos, cum aliquando uixerint, mortuos esse, quam ex ipso ritu, qui est totus e terra.«

 Arnobius itaque ethnicos tam scite, quam uenuste insectatus: »Date, queso,« ait, »immortalibus diis bibant, scyphos, brias, pateras, sympuuiaque depromite .« Bria autem erat quoddam mensure, seu uasis, et poculi genus, potioni uini continende aptum. Inde in ueteri glossario latino greco legimus Bria, , mensura quedam, Legesis lexicon Martinii, et Cangii glossarium. Sympuuium uas quoque erat ligneum, ut ait Nonius, uel fictile, ut aliis placet, quod sic cognominatum uolunt, quoniam in eo sacerdotes omnes bibebant . In sacris uero illud a Numa adhibitum ex his colligunt Iuuenalis carminibus:

 Et quis tunc hominum contemptor numinis? Aut quis
Sympuuium ridere Nume, nigrumque catinum,
Et uaticano fragiles de monte patellas
Ausus erat. 
uisne alium adhuc huius moris testem? Audi Plinium: »In sacris,« inquit, »etiam inter has opes hodie, non murrhinis, crystallinisue, sed fictilibus prolibantur Sympuuiis .« Putant autem idem sympuuium esse ac simpulum, de quo uarro, Paulus et alii . Nos uero de illo aliquid ex ipso auctore nostro, ac Cicerone prelibauimus .

Preterea ethnici, sicut ait Arnobius, in deorum suorum honorem excitabant uenerabiles muscos carbonibus  exstinctis . In codice regio et antiquis editionibus pro muscos habetur muscas, nullo, ut uidetur, sensu: in aliis editis cnissas, iure haud multo potiori: quidam in margine addiderunt suffitus, sed solius haud dubie explicationis gratia. Magis itaque nobis arridet uox muscos, aut moschos, quo nomine pretiosum aliquod odoramentum significatur. Nam illud ex thure, ac uino odorato confectum in flammas et incensos carbones iniiciebant, ut ex eo suauis procul dubio odor excitaretur. Nihil tamen de uera Arnobiani textus lectione sine auctoritate correctioris alicuius codicis adfirmare audemus.

Quidquid porro de illa statuas, ipse auctor noster ethnicos nullo prorsus modo censet audiendos, qui  persuadere omnibus conabantur, uinum illud odoratum recte diis libari honoris ergo, et ut propitii fierent. Quis enim, ait ille, diis honos, cum »uini exigui rores super uiuidam ieceris atque instillaueris prunam?«  Quid recte rationi magis oppositum, ac dictu magis absurdum, quam deos honorari, aut hominibus fauere effuso uino, quod uirtutum neruos debilitat, quod pudori, castitati, et uerecundie inimicum est, quod, si auidius hauseris, in insaniam et furorem te precipitabit?

Sed eo usque homines falsa religionis specie deceptos error peruaserat, ut solemnibus uerbis, quibus uinum diis libabant, magnum honorem illis se deferre profiterentur. Nam illud his ipsis significabant, que Arnobius ibidem retulit, uerbis: »Mactus hoc uino  inferio esto« . Seruius autem, et postea Isidorus testificantur hec in Pontificalibus, seu Pontificum libris sic scripta prescriptaque fuisse: »In pontificalibus,« inquit, »sacrificantes dicebant deo: Macte hoc inferio uino esto« . Quod quidem haud semel a Catone, et aliis memorie proditum est. Inferium autem uinum, uti ex Festo, Scaligero, et Brissonio disces, illud erat quod infra patere labrum effundebatur . Mactus uero, sicut iam diximus, significabat magis auctus. Horum itaque  uerborum sensus erat: Tu Iupiter, aut alius quiuis deus, esto magis auctus hoc inferio uino, quod infra labrum patere transfusum, tibi libatur. Ex Trebatio autem Arnobius animaduertit adiectum fuisse hoc uerbum inferio, ne uinum conditum in cellis et apothecis, ex quibus illud haustum fuerat, sacrum fieret, et usibus humanis eriperetur. Pape, quantum hoc uerendum erat!

Sed audiamus Auctorem nostrum inde aduersus ethnicos disputantem. Quo, inquit, honore deus augeri potest, cum ei lex a sacrificante imponitur, ne plus petat, quam uinum illud inferium? Numquid nimium uorax, helluo, et gulosus erat eximius ille deus, ut hac prescriptione cupiditas eius arceretur? Nihil quippe hec uerba, Mactus hoc uino inferio esto,  aliud significabant, quam, esto mactus, hoc est, honore auctus et amplificatus, quantum dumtaxat uolo, nec magis quam iubeo. Non enim amplius honoraberis, quam uolo plus aut minus uini in patere labrum inferius effundi. Deum ergo, qui poterat plura postulare, ea lex et prescriptio non honore, sed ignominia afficiebat.



ARTICULUS III. Quam recte Arnobius exagitet atque eiiciat alios insulsos ethnicorum ritus, quibus deos suos sertis et coronis exornabant, utebantur cymbalis, tympanis, symphoniis et scabillis, illosque mane salutabant, ac quam ridicula et absurda fuerit lauatio Matris deum, Iouis epulum, uindemia Aesculapii, Cereris et aliorum lectisternia, Telluris atque aliorum natalis dies.

Alie erant ethnicorum in sacris suis cerimonie,  uariique ritus, ceteris hactenus memoratis non minus inutiles, superstitiosi, et absurdi . Deos enim suos, siue illorum signa, ac simulacra sertis et coronis exornare consueuerant. At hunc gentilium morem quam merito iure Arnobius improbauerit, alibi nec semel ostendimus .

Ridet adhuc Arnobius eosdem ethnicos, qui in suis mysteriis, festis, atque solemnitatibus adhibebant cymbala, tympana, symphonias, et scabilla, que erant crepitaculi quoddam genus. Tum autem precipue his musicis aliisque instrumentis abutebantur, cum sacra Matris deum, seu Cybeles, mysteria festaque peragentes, illius simulacrum per urbes circumferebant. Quam uero hec ridicula essent, his satis  agnosces Ouidii carminibus:

Ibunt semimares, et inania tympana tundent,
   Aeraque tinnitus ere repulsa dabunt. 
Atque ex iis adhuc, que paulo post adiecit:

      Priscique imitamina facti
   Aera dee comites, raucaque terga mouent.
Cymbala pro galeis, pro scutis tympana pulsant,
   Tibia dat Phrygios, ut dedit ante, sonos. 
Similiter quoque Lucretius canebat:

Tympana tenta tonant palmis, et cymbala circum
Concaua, raucisonoque minantur cornua cantu.
Et Phrygio stimulat numero caua tibia mentes. 
Sed de his iam quedam alibi annotauimus . Arnobius itaque hosce absurdos ethnicorum ritus haud inuenuste exsibilat. Ab iisdem quippe ethnicis poscit utrum dii, auditis illis crepitibus et sonitibus, honorifice secum actum existiment, uel mulceantur, atque iram tum reuera deponant, uel sicut pusiones his exterreantur. Si ita sentiunt, nichil certe fingere poterant his ridiculis opinionibus magis temerarium, et diuine maiestati iniurium?

Tum deinde auctor noster simili modo exagitat matutinas eorumdem gentilium excitationes, ac uigilias, ut mane, quemadmodum uespere, deos suos irent salutatum . De usitato autem illo deos mane salutandi more hunc Apuleius loquitur in modum: »Templi matutinas apertiones  opperiebar. Ac dum uelis candentibus reductis, in diuersum dee uenerabilem conspectum apprecamur, et dispositas aras circumiens sacerdos, rem diuinam procurat, supplicamentis solemnibus de penetrali fonte petitum spondeo, libat. Rebus iam rite consummatis, inchoate lucis salutationibus, religiosi primam nuntiantes horam perstrepunt« . uerum Seneca matutinas illas salutationes hisce totidemque uerbis proscribendas prohibendasque esse declarat: »Accendere aliquam lucernam sabbatis prohibeamus; quoniam nec lumine dii egent, et ne homines quidem delectantur fuligine. uetemus salutationibus matutinis fungi, et foribus assidere templorum. Humana ambitio istis officiis capitur. Deum colit, qui nouit« .  Ethnici tamen uana superstitione obcecati, non solum mane, ac uespere, sed singulis diei horis deos suos, uti Tertullianus testificatur, salutare solebant: »Qui in idolis,« inquit, »comendis et in aris ornandis, et ad singulas horas salutandis adulantur, curationem facere dicuntur« .

Quid mirum ergo, si Arnobius has, de quibus plura Brissonius, salutationes iocando sic explodat? »Obdormiscunt superi, remeare ut ad uigilias debeant? Quid dormitiones ille, quibus ut bene ualeant, auspicabili salutatione mandatis? Somni quiete dii soluuntur, occuparique hoc ut possint, lenes audiende sunt nenie« . Quid autem hoc ultimo nomine sibi  ille uelit, si roges, respondebimus plures illius esse significatus. Nenie enim primo sumuntur pro intestino aut edulio in minutissimas partes conciso, de quo nos supra. Secundo, pro re friuola. Tertio, pro quolibet cantu inutili. Unde Horatius:

Roscia, dic sodes, melior lex, an puerorum
Nenia, que recte regnum facientibus offert. 
Quarto pro cantilena in mortuorum laudem, aut ut puerorum somnus alliciatur. At uox nenia uidetur hac quarta, uel tertia significatione ab Arnobio usurpari. Quid porro absurdius, ait ille, quam dormientes deos fingere, ac post somnum uigilantes?

Ad alios non minus superstitiosos gentilium ritus  sic ille progreditur: »Lauatio deum Matris est hodie« , sexto scilicet kalendas aprilis, quemadmodum his Ammiani Marcellini uerbis discimus: »Ante diem sextum kalend., quo Rome Matri deorum pompe celebrantur annales, et carpentum, quo uehitur simulacrum, Almonis undis ablui perhibetur« . At non solum illius carpentum, sed ipsum etiam illius simulacrum ibi lauari his uersibus Lucanus cecinit:

Tum qui fata deum, secretaque carmina seruant,
Et lotam paruo reuocant Almone Cybelem. 
Breuius uero Martialis:

Capena grandi porta, qua pluit gutta,
 Phrygieque matris Almo qua lauat ferrum. 
Ferrum siue sacrum. Locus itaque, quo Mater deum quotannis lauabatur, is erat ubi Almo fluuius, ante portam Capenam in Tiberim influit. uidesis Ouidium , ac notas Fuluii Ursini in kalendarium rusticum, et ualesii in citata Ammiani uerba obseruationes. At legendi in primis Prudentius, atque Augustinus, qui turpissimos huiusce lauationis ritus acerrime exagitat, ac tandem sic concludit: »Que sunt sacrilegia, si ista sunt sacra? aut que inquinatio, si illa lauatio?«  Recte igitur Arnobius dictu omnino ridiculum esse contendit deos sordescere, atque ad sordes  eluendas lauantibus aquis, et antiqua frixione cineris indigere.

Tum deinde ille: »Iouis,« inquit , »epulum cras est,« nimirum idibus nouembris, uti in Kalendario rustico annotatur. Haud uero infrequens huius epuli apud uarios scriptores mentio. Apud Liuium siquidem hec alicubi legimus: »Ludi plebeii per biduum instaurati, et Iouis epulum fuit ludorum causa« . Et rursum alibi idem repetit. Cicero autem docet hoc epulare sacrificium, et tres epulones, qui ei preessent, a Numa institutos: »Pontifices ueteres,« inquit, »propter sacrificiorum multitudinem tres uiros Epulones esse uoluerunt, cum essent ipsi a Numa, ut etiam illud ludorum epulare  sacrificium facerent, instituti« . Liuius autem Triumuiros Epulones primum Rome a Romuleio, seu Romulio, creatos fuisse tradit . De iis et Iouis epulo ualerius Maximus, Tertullianus et alii sermonem fecerunt: sed de illo plura Gutherius, quem adire poteris . Nonne ergo deploranda prorsus erat cecitas gentilium, qui serio dicebant Iouem magnis impleri dapibus, aut ut ait ualerius Maximus , in lectulum, ac Iunonem et Mineruam in cellas ad cenam Inuitari? Quapropter Lactantius, Arnobium preceptorem suum secutus,  hec absurda gentilium sacra sic postea irridebat: »Quin etiam sacras dapes apparant, et exquisitas epulas, quasi aliquid inde delibaturis offerunt« .

Longe porro illud difficilius est, quod subiungit Arnobius: »Aesculapii geritur celebraturque uindemia« . Non enim de festis uinalibus ibi loquitur; quippe que prima Ioui, posteriora ueneri sacra fuisse uarro, Festus, Ouidius, aliique testificantur . At obseruandum est alia fuisse festa, que Meditrinalia uocabantur, de quibus uarro: »Dies,« inquit, »dictus a medendo, quod ut Flaccus flamen Martialis dicebat, hoc die solitum  uinum nouum, et uetus libari et degustari medicamenti causa. Quod facere solent etiam nunc multi, cum dicant: Nouum uetus uinum bibo: nouo ueteri morbo medeor« . Sed Festus, qui hec ultima uerba retulit, Meditrinalia a Meditrina dea nomen accepisse asseuerat . Plutarchus autem narrat olim eos, qui uinum nouum gustabant, uota fecisse; ut illius usus innoxius, medicamentumque salutare foret . uerum id dicit ea die factum, quam Pithegiam appellabant. At hoc festum, uti docet Meursius, in Bacchi honorem celebrabatur . Utrum uero medicamenti ratione id quoque  Aesculapio sacrum fuerit, aliorum esto iudicium. Nos porro non fugit, unum ab Theodoreto Aesculapii festum notari, quod ille cognominat . Sed illud idem fuisse atque Aesculapii uindemiam si recte probaueris, tibi illico subscribemus.

Ceterum Arnobius euidenter ostendit hec deorum, qui uineas colere falso credebantur, festa, tam superstitiose celebrari, quam lectisternium Cereris . Et re quidem uera erant, ut ait Apuleius, »et publicarum epularum apparatus, et lectisternia deorum, et dies festi« . In templis siquidem »lecti,« inquit Augustinus, »sternebantur in honorem deorum, unde hoc sacrum, uel potius sacrilegium nomen  accepit« . Primum autem lectisternium, teste Liuio, Rome factum est, ad pestem estate grassantem sedandam, postquam senatusconsulto libri Sibyllini aditi sunt: »Duumuiri sacris, inquit, faciundis per dies octo Apollinem, Latonamque, et Dianam, Herculem, Mercurium, atque Neptunum, tribus, quam amplissime tum parari poterat, stratis lectis, placa uere« .

Tum deinde lectisternia frequentissime facta fuisse, quis nescire potest? Ex illis autem omnibus, illud tantum commemorabimus, de quo idem Liuius ita loquitur. Cum Annibal agros Italie depopularetur, inspectis Sybillinis libris, ac uoto rite nuncupato:  »Lectisternium,« ait ille, »per triduum babitum, decemuiris sacrorum curantibus: sex puluinaria in conspectu fuere, Ioui et Iunoni unum, alterum Neptuno ac Minerue, tertium Marti et ueneri, quartum Apollini ac Diane, quintum uulcano ac ueste, sextum Mercurio ac Cereri« . uides certe in his lectisterniis deos in lectis et puluinaribus collocatos, et illis, ut malum aliquod auerterent, supplicatum. Arnobius uero Cereris tantum meminit, sed exempli causa. Neque enim ei soli lectisternium factum fuisse significat. Ethnicorum uero insaniam iure merito redarguit, ut pote qui deos suos eo, quo diximus, modo in mollibus lectis et puluinaribus palam ac publice stratis cubare opinabantur.

 Denique ille simili plane modo alios exsibilat exploditque festos dies, quos propter deorum suorum natales celebrare ethnicorum mos erat. Unico autem Telluris exemplo, ceteros omnes damnandos esse ita ostendit: »Telluris natalis est. Dii enim ex uteris prodeunt, et habent dies letos, quibus eis ascriptum est auram usurpare uitalem« . At non unius tantum Telluris natalis dies, sed uariorum quoque deorum, uti Mercurii, Minerue, et Iouis Ammonis, in ueteri notantur Kalendario, in quod Lambecii notas legere poteris. Unde Lactantius: »Ludorum,« inquit, »celebrationes deorum festa sunt; siquidem ob natales eorum uel templorum nouorum dedicationes sunt constituti« .

 Recte ergo Arnobius insulsissimum illum gentilium morem non sine merita irrisione insectatur. Nam qui deos aliquando, aiebat ille, non exstitisse, et ex aliis ortos dicebant, hi eosdem, ut alibi cum eodem auctore nostro inuictissime demonstrauimus, non ueros, sed falsos, commentitiosque deos esse necessario confitebantur. Quis igitur iis omnibus, que hactenus disputata sunt, rite expensis, ultro non fatebitur solemnibus gentilium festis, sacris et mysteriis funditus euerti illorum omnium, in quorum honorem agebantur, iactitatam ab iisdem gentilibus diuinitatem?



CAPUT XXu. Quam exigua et exilis sit hominum scientia.



ARTICULUS PRIMUS. Quam pauca homo sciat, eique esse incompertum quid ipse sit, quomodo et quando sint insomnia; quomodo fiat uisio, et sapor percipiatur; cur pili canescant, et oleum liquoribus non misceatur; cur animus in egris sit eger, in aliis stolidus, aut delirus; et quis partium nostri corporis situs, ac quorsum hec Arnobius dixerit.


Ea erat ethnicorum insulsa plane opinio, qua christianos omnes indoctos omnino, idiotas, et illiteratos, ut uidimus , se uero omni scientiarum genere instructissimos esse tam falso, quam audacter uenditabant. uariis itaque rationum firmamentis uanam illam ostentationem Arnobius noster retundit , ac proterit. Unde enim, inquit, illa gloratio? Num quia uerba et nomina per casus ac tempora declinare,  seu grammetice leges, aut rhetoricam et dialecticam apprime nouerant?  Sed que inde nisi pueris uana scientie iactatio? Num quia anime eorum uel ab ipsa sua origine aliis quibuslibet scientiis et doctrinis imbute fuerunt? Sed hunc errorem satis ab ipso Arnobio confutatum fuisse ostendimus . Num quia scientias et artes labore et exercitatione comparauerunt? uerum quam exigua sit illa hominum scientia, inde colligas, quod post tot elapsas ab mundi exordio etates, non multa sane, sed perpauca admodum certo cognoscant. Nonne enim »Socrates,« quemadmodum loquitur auctor noster, »comprehendere nequit in Phedone  homo quid sit, aut unde sit, anceps, uarius, mobilis, pellax, multiplex, multiformis,  in quos usus prolatus sit, cuius excogitatus ingenio, quid in mundo faciat, cur malorum tanta experiatur examina?«  uerum cur ibi pro Phedro, in editis positum sit Phedone, nulla neque in editionibus, neque in adnotationibus ratio affertur. In Platonis tamen Phedro Socrates inducitur , se ipsum considerando, inquirere utrum sit bellua, Typhone magis multiplex, demens, et furiosa; uel quoddam animal mansuetius atque simplicius, diuine cuiusdam, et ab omni fastu et insolentia aliene sortis ac nature particeps. Utrum uero auctor noster hunc Platonis locum exposuerit, uel alium citauerit, expende, queso, et pronuntia.

Quid uero, quod homo non solum hec ignorat, sed  quibus etiam modis, uerba sunt Arnobii, »fiant insomnia;« immo »ambigit in Theeteto  Plato uigilemus aliquando, an ipsum uigilare, quod dicitur, summi sit perpetui portio, et quid agere uideamur, insomnium cum uidere nos dicimus.« . Et re quidem uera ille philosophorum corypheus in libro citato scripsit perobscuram esse questionem, utrum uigilando dormiamus, aut cogitando somniemus. , , , , ,  . uides ergo quam non difficile sit hac de re ambigere, quando quidem illud ambigitur utrum res uera sit, an insomnium; et cum equale sit tempus, quo dormimus, ei quo uigilamus, in utroque animus noster decertat, presentes sententias omnino ueras esse: quare equali tempore hec esse affirmabimus, equali uero illa, et pereque de utrisque rem constituemus.

Neque magis notum est, ait Arnobius, utrum »Radiorum et luminis intentione uideamus, an rerum imagines aduolent, et nostris in pupillis sidant« . uariabant enimuero ea de re philosophorum sententie, quas A. Gellius perspicue his uerbis explicat: »Stoici causas uidendi has esse dicunt,  radiorum ex oculis in ea, que uideri queunt, emissionem, erisque simul intentionem. Epicurus autem affluere semper ex omnibus corporibus simulacra quedam corporum ipsorum, eaque se in oculos inferre, atque ita fieri sensum putat. Plato existimat genus quoddam ignis lucisque de oculis exire; idque coniunctum continuatumque cum luce Solis, uel cum alterius ignis lumine sua ui et externa nixum efficere, ut quecumque offenderit illustraueritque, cernamus« . Has quoque et alias philosophorum de uidendi causa opiniones Plutarchus recenset . Lertius uero Stoicorum ac Pythagore , et Lucretius Epicureorum  his uersibus retulit:

Dico igitur rerum effigies tenuesque figuras
Mittier ab rebus summo de cortice earum:
Que quasi membrana uel cortex nominitanda est,
Quod speciem ac formam similem gerit eius imago,
Cuiuscumque deluet corpore fusa uagari?
Id licet hinc quemuis hebeti cognoscere corde. 
Quam quidem Epicuri sententiam fusius probare connititur. Sed eam Macrobius refellit, et Platonem sequitur . uerum de hisce diuersis philosophorum opinionibus cum Lactantius fusius disputet, illas in subsequenti dissertatione accuratius examinandi locus opportunior dabitur .

Incertum adhuc auctor noster esse contestatur:  »Utrum sapor in rebus sit, an palati contagionibus,« seu palati contactu »fiat« . At hec secunda opinio Epicureorum fuit, ex atomis scilicet leuigatis et rotundis palatum, dum transeunt, iucunde afficientibus, saporem gratum ac suauem, atque ex hamatis et asperis, que linguam ac palatum ledunt, insuauem et iniucundum saporem oriri. Que quidem discipulus Epicuri Lucretius his uersibus expressit:

Hec ubi leuia sunt manantis corpora succi,
Suauiter attingunt, et suauiter omnia tractant.
Humida linguai circumsudantia templa.
At contra pungunt sensum, lacerantque coorta,
Quanto queque magis sunt asperitate repleta.
Deinde uoluptas est e succo in fine palati.
Cum uero deorsum per fauces precipitauit,
Nulla uoluptas est.  
Similia alibi dixerat . Alcmeo autem, uti narrat Plutarchus, putabat humiditate lingue et tepore discerni sapores. Diogenes uero raritate, et mollitie lingue, ac neruorum contactu diffundi sapores, tanquam a spongia attractos. Sed de hac questione a nobis in subsequenti dissertatione cum Lactantio agendum .

Non magis autem ulli exploratum esse ait Arnobius, qua de causa pili paulatim canescant, et oleum nullis aliis liquoribus misceatur. De canitiei causa quid philosophi quidam senserint, alibi ostendimus  . Cur autem oleum aliis liquoribus nunquam misceatur, rationem Plutarchus reddit, quia maxime humidum est, nec ullas siccas partes, nec ullos proinde habet meatus, aut ulla spatia, quibus alia liquida corpora admittat. Alibi tamen monitos nos esse uoluit id ab aliis illius densitati ascribi, tametsi his Aristoteles refragetur .

Post hec uero Arnobius addidit eos, qui animum humanum immortalem et Deum esse docuerunt, enarrare nobis non posse, cur ille in egris eger sit, in infantibus stolidus, ac in delira corporis senectute et ipse deliret . Nemo autem dubitare potest hanc ignorationem ortam esse ex uariis  opinionibus de anime natura, et immortalitate, quas recensent Cicero, Plutarchus, Theodoretus, et alii . Tanta autem, ut ait Iustinus martyr, est eorum dissensio, ut in hoc uno consentire uideantur, quod se ipsos decipiant, errorisque uicissim arguant ac conuincant. Sed de his nos supra, et in subsequenti dissertatione . Porro autem Cicero, sicuti auctor noster ait, tam exiguam esse hominis scientiam, omniaque adeo crassis occultata et circumfusa tenebris fatetur; ut que sint corpora nostra, qui situs partium, ac quam uim unaqueque pars habeat,  ignoremus .

At quorsum, inquies, spectat tota hec Arnobii nostri de hominum ignorantia, disputatio? Ut nimirum omnibus demonstret christianorum fidem, et his, que Christus docuerat, credendi facilitatem ab ethnicis immerito prorsus irrideri. Ex hactenus enim disputatis recte concludit nos nichil certi omnino et comperti habere, nisi quod ab eodem Christo Dei filio, et Deo ipso nobis traditum est.

Neque tamen in animum inducas Arnobium negasse scientiam ab hominibus labore, et exercitatione comparari; sed eam adeo exilem esse, ac tenuem; ut nulla ethnicis inde gloriandi possit esse causa. Nihil namque tam certum perspicuumque est, quod illi contentionis studio, ac dissidiis suis dubium incertumque  non fecerint. Quod quidem adhuc examinandum est.



ARTICULUS II. Quam recte Arnobius probauerit exiguam esse hominum scientiam ex philosophorum dissentionibus, et uariis opinionibus Thaletis, Heracliti, Pythagore, Archyte Tarentini, Epicuri, et Democriti de primis rerum principiis, Platonis de anima, Panetii, Chrysippi, et Zenonis de mundi incendio; Carneadis, Arcesile et Academicorum, qui nichil sciri posse affirmabant; ac quia nichil adhuc compertum habetur, unde ueritas oriatur, aut cur salsum sit mare, ac utrum he alieque similes questiones relinquende sint.

Quam parum certa, constans, stabilisque sit hominum scientia, alio Arnobius argumento, ex uariis philosophorum una eademque de re opinionibus  et discordiis petito demonstrat . Dum enim hostili peruicacia inter se digladiantur, dum alter alterius decreta ac placita labefactat, et destruit, his dissensionibus cuncta fecerunt incerta, et nichil se certo scire potuisse plane commonstrant. Enimuero unicuique argumenta non desunt, quibus sententiam suam asserat ac tueatur . Ea autem quia probabilitate sua non carent, inde efficitur, ut uerum a falso discerni nequeat, atque idcirco illis ambigua et obscura sint omnia.

Primum itaque auctor noster ob omnium oculos ponit diuersas philosophorum de primis rerum principiis opiniones . A Thalete et Heraclito orditur, qui primam rerum originem ignem et aquam, quemadmodum Pythagoras numeros, constituebant.  Sed de his iam disputauimus . Ultimo autem huic philosopho Arnobius Archytam, haud dubie Tarentinum, recte coniunxit. Nam ut ex Lertio discimus: Pythagoricus et ipse fuit: . Alium testem si postules, adest Cicero, qui hec de illo memorat: »Platonem ferunt, ut Pythagoreos cognosceret, in Italiam uenisse, et in ea cum alios multos, tum Archytam, Timeumque cognouisse, et didicisse Pythagorea omnia« .

Tum deinde Arnobius ait Epicurum, Democritum, et Metrodorum, quorum sententiam, tacito eorum nomine, prius retulerat, sensisse primam rerum originem  esse atomos, seu indiuidua corpora, quibus fabricatum fuisse mundum somniauerant . At de his quoque disseruimus; sicut et de Aristotele, quem auctor noster dixit principalibus causis quintum addidisse elementum .

Alii uero philosophi, inquit, opinati sunt mundum neque natum, neque periturum, atque adeo esse eternum: alii e contrario genitum, et periturum; alii ex quatuor, alii ex paucioribus factum elementis . Nos autem de his diuersis philosophorum placitis, atque eorum patronis et auctoribus, cum locis citatis, tum alibi egimus .

Ad hec autem Panetius, Chrysippus, et Zeno  mundum aliquando arsurum, ait Arnobius, asseuerarunt. Stoicorum autem sectam, cuius auctor fuit Zeno, illi sequebantur. Quod quidem et ostendimus, et assertam ab eis fuisse de mundi conflagratione opinionem iam animaduertimus .

Preterea Plato, sicut auctor noster loquitur, »animam diuidit, et incorporales constituit formas« . Nam, ut scite animaduertit Theodoretus: , , . Plato et Pythagoras rationalem quidem anime partem incorruptibilem esse, que autem ratione caret, corruptibilem  asseruerunt. Hunc, si lubet, plura disserentem consule, et ipsiusmet Platonis libros, ubi hanc sententiam propugnare conatus est .

Quid plura? Carneades, et Arcesilas, seu Arcesi laus, et Academie secunde ac tertie cultores, audacter affirmabant omnia inuolui obscuritatis maxime latebris, et nichil posse comprehendi. Utrumque porro Carneadem et Arcesilam schole academice sectatores, et huius opinionis defensores fuisse a nobis in superiori Apparatus nostri tomo demonstratum est . Plura de utroque in suis academicarum questionum libris Cicero, ubi scribit Carneadem quatuor composuisse de sustinendis  assensionibus liberos, nichilque fuisse quod ei probaretur . Arcesilas uero, uti ille adhuc narrat: »Negabat esse quidquam quod sciri posset, ne illud quidem ipsum, quod Socrates sibi reliquisset. Sic omnia latere censebant  in occulto, neque esse quidquam, quod cerni aut intelligi possit: quibus de causis nichil oportere neque profiteri, neque affirmare quemquam, neque assertione probare, cohibereque semper, et ab omni lapsu continere temeritatem, que tum esset insignis, cum aut falsa aut incognita res approbaretur; neque hoc quidquam esse turpius, quam cognitioni et perceptioni assertionem approbationem precurrere.« Porro autem Carnendis et  Arcesile uitam descripsit Lertius .

Denique non maior erat ethnicorum de ipsismet diis suis consensus. Aliqui enim, inquit Arnobius, eos exsistere negabant, alii dubitabant, alii asserebant, alii humana ab iis administrari dicebant, alii inficiabantur. At de uariis hisce opinionibus, et supra, atque etiam in primo nostri Apparatus tomo disseruimus .

Multas alias questiones enumerat Arnobius, uerbi gratia, unde uentus oriatur, et cur salsum sit mare, que ab hominibus solui explicarique nequeunt. Atque ex his et ceteris omnibus, que ethnici ignorabant,  concludit ab iis iniquissime uerecundiam uexari christianorum, qui ea quoque se nescire, nec inuestigare uelle ultro fatebantur . Christus enim uerus Dei filius iussit hasce litigiosas, atque infructuosas questiones et disputationes a discipulis suis relinqui; ut ad rerum omnium Dominum, tota mente, quoad fieri potest, attollantur. eique adhereant. Ille enimuero ipse est, de quo nullus nisi amens, aut plane stupidus homo dubitare queat. At illum solum scire sufficit, et eius cognitio scientia est maxima.



CAPUT XXuI. De quibus uiris illustribus, uatibus, scriptoribus, quos Arnobius citauit, ac de uerbis barbaris, obsoletis, obscuris, quibus usus est.



ARTICULUS PRIMUS. De Pythagora, qui in fano concrematus fuit, de Socratis, Trebonii, Reguli et Aquilii crudeli nece; ac de quibusdam magis, Zoroastre per igneam zonam excito, de Armenio Zostriani nepote, Pamphilo Cyri, Apollonio, Damigero, uelo, Iuliano et Bebulo.

Plures Arnobius suis in libris citauit et factis et scriptis illustres uiros, quorum exemplo, uel auctoritate documenta sua tuetur ac confirmat. Sed quia multis hosce libros legentibus quidam penitus ignoti, et alii non satis cogniti esse possunt, de his seorsim,  hocque in loco agendum duximus; ne orationis nostre filum in superioribus disputationibus sepius interrumperetur. Ab iis autem incipiemus, quorum factis et exemplis auctor noster ethnicos confutat, ac reuincit.

Primus ex his sese nobis offert Pythagoras Samius, qui »suspicione, inquit, dominationis iniusta, uiuus concrematus in fano est« . uarie autem fuerunt de Pythagore morte opiniones, quas Lertius, Tzetzes, Suidas, aliique retulerunt . Prima est, illum in domo Milonis Crotoniate cum esset, cuiusdam ex illis, quos illuc admittere noluit, inuidia, uel Crotoniatarum suspicione metuque tyrannidis,  eadem domo incensa, flammis fuisse suffocatum. Alii uero tradunt illum, inde ereptum, in agro fabis pleno iugulum persequentibus dedisse. Dicearchus uero opinatus est ipsum in Musarum delubro, quod Metaponti est, per quadraginta dies absconditum, fame et inedia egisse animam. Alias adhuc Lertius de eiusdem Pythagore interitu sententias Heraclidis et Hermippi enarrat . At breuius Plutarchus: , , . Iam huiuscemodi preclarorum uirorum calamitates, qualis fuit condemnatio Socratis, quod Pythagore uiuo a Cyloneis est illatum incendium. Sed  utrum hic in domo aliqua, uel in fano concrematus fuerit, penitus tacet. uerum de illius morte aliquid alibi obseruauimus . Adi adhuc, si placet, Malchum Iamblicum, Tzetzem et alios in Pythagore uitam, atque Menagii, et aliorum in citatum Lertii locum annotationes . Denique quod subiunxit Arnobius noster Pythagoram uiuum combustum, »suspicione dominationis iniusta,« hoc confirmari potest Tertulliani testimonio, qui haud dubitanter asseuerat affectatam ab eo fuisse tyrannidem . Sed de hac re nos suo loco uberius disputabimus.

 Socrates quoque, ait Arnobius, »ciuitatis sue iudicio damnatus, capitali affectus est pena« . At eum a ciuibus suis Atheniensibus morte condemnatum, cicutam bibisse, ab scriptoribus Lertio, Platone, aliisque quamplurimis memorie proditum est; nosque de illius nece quedam alibi animaduertimus . Plura igitur congerere inutile superacaneumque foret.

Prosequitur Arnobius, ac Trebonium simili suppliciorum genere interemptum asserit. Consularis ille uir fuit, et optimus, inquit Cicero, ciuis, ac moderatissimus homo, quem perfidus Dolabella ficte simulateque amicitie insidiis: »Consularem hominem,«  ipsa sunt eiusdem Ciceronis uerba,« consulari imperio prouinciam Asiam obtinentem, Samario exsuli tradidit; interficere statim captum noluit, ne nimis, credo, in uictoriis liberalis uideretur. Cum uerborum contumeliis optimum uirum incesto ore lacerasset, tum uerberibus ac tormentis questionem habuit pecunie publice, idque per biduum, post ceruicibus caput abscidit, idque fixum gestari iussit in pilo, reliquum corpus tractum, atque laceratum abiecit in mare« . Tum deinde hunc Trebonium cum Regulo, quemadmodum auctor noster, sic coniungit, et componit: »Cruciatus est a Dolabella Trebonius, et quidem a Carthaginensibus Regulus. In qua re cum crudelissimi Peni iudicati sint in hoste, quid in ciue Dolabella  iudicandus est?«  Exstant etiamnum inter Ciceronis Opera mutue epistole Trebonii ad Ciceronem et Ciceronis ad Trebonium, atque ibi etiam Lentulus data ad eumdem Ciceronem epistola, »Trebonii indignissimam cedem« appellat . De Reguli autem, quem ut proxime dictum est, auctor noster Threbonio coniungit, crudeli etiam cede, nos in superiori dissertatione egimus .

Quartus ab Arnobio memoratur Aquilius qui dirissimis cruciatibus a Mithridate occisus est: sed de eo quoque in eadem superiori dissertatione disputauimus . At inde liquet uanam esse Meursii coniecturam,  qui in auctoris nostri textu pro Aquilius, legendum suspicatur Acilius, eumque esse uult, qui sicut cecinit Iuuenalis, ab illo citatus, a Nerone seua morte e medio sublatus est. Ex ibi quippe de Aquilio dictis euidenter colligitur, nichil in Arnobiano textu mutandum.

Ubi uero auctor noster christiane religionis ueritatem innumeris, atque huc usque inauditis Christi miraculis demonstrat, ibi nullum plane ab ethnicorum magis aut per se, aut per alios similiter factum recte contendit. Quod quidem illorum probat exemplo, qui ceteris arte magica antecelluisse ferebantur. Eos autem suis nominibus sic appellat: »Age nunc, ueniat, queso, per igneam zonam magus interiore  ab orbe Zoroastres, Hermippo ut assentiamur auctori, Bactrianus: et ille conueniat, cuius Ctesias res gestas historiarum exponit in primo, Armenius Zostriani nepos, et familiaris Pamphilus Cyri, Apollonius, Damigero, et Dardanus, uelus Iulianus et Bebulus« . Sed plurimi conqueruntur fede corruptum esse hunc locum. Primo enim Heraldus arbitratur hec uerba, super igneam zonam interpretamenti uice adiecta esse, atque ibi Azonacis, qui teste Plinio magus, et Zoroastris preceptor fuit, mentionem fieri . Quapropter sic censet textum esse restituendum: »ueniat quis Azonaces magus interiore ab orbe, Hermippo ut assentiamur auctori. Bactrianus et ille conueniat,« id est, Zoroastres, qui  patria Bactrianus erat. uerum he mere coniecture sunt, que nec manuscripti, nec ullius editi codicis auctoritate stabiliuntur. Huetius tamen, Abrincensium olim episcopus, uidetur Heraldo suum tulisse suffragium, nec aliud putat ab Arnobio significari, nisi: »Ex Aethiopia interiore per igneam zonam uenisse Zoroastrem« . Putabat enim uir ille doctus, sicut et alii plures, hunc ab Arnobio patria dici Aethiopem . Quidni uero credamus eum ab Arnobio dici Bactrianum, quem supra Bactrianis, uti obseruauimus, imperasse, et aduersus Ninum magicis artibus dimicasse dixerat? Nec refert quod nomen Bactrianus, ultimo et remotiori loco, in auctoris nostri textu  positum sit. Peculiaris siquidem illius est loquendi modus, quo hyperbatis passim ubique utitur.

Zoroastres uero non solum magus fuit, sed illi a quibusdam, uti alibi uidimus, magie etiam tribuitur inuentio. Cum autem Arnobius illum ab interiore orbe per igneam zonam ethnicos irridendo euocat , nonne ad illud alludere uidetur, quod Suidas narrat , Zoroastrem precibus petiisse ut igne consumptus abiret. Auctor uero Recognitionum Clementis nomine inscriptarum de Zoroastre hunc scribit in modum: »Sepius ista«, id est, scintillas quasdam ex stellis, »producere moliebatur, usquequo ab ipso demone, quem importunius frequentabat, succensus cremaretur« .  Tametsi enim Opus istud fabulis refertum sit, hec tamen ideo uidentur ab illius auctore tradita, quia plerique existimabant Zoroastrem igne fuisse consumptum. Quid ergo uetat, quominus Arnobius hoc ethnicis ea, uti diximus, acri ironia obiecerit?

Ceterum Apuleius et Tertullianus huius Zoroastris magi, et aliorum ibidem, ab Arnobio citatorum, mentionem fecerunt; et Apuleius quidem his uerbis: »Si quamlibet modicum emolumentum probaueritis; ego ille sim Carimondas, uel Hismoses, uel Iohannes, uel Apollonius, uel ipse Dardanus, uel quicumque alius post Zoroastrem, uel Hostanem inter magos celebratus est« . Tertullianus uero: »Ut ipsis,« inquit,  »iam uocabulis utar, quibus auctrix opinionum istarum magia sonat, Hostanes, et Typhon, et Dardanus, et Damigeron, et Nectabis, et Berenice« .

Tres itaque ab illo et Apuleio memorantur, sicuti et ab auctore nostro nimirum Apollonius, Damigero, et Dardanus . Plures autem nomen Apollonii cum sortiti fuerint, numquid hic dici potest Apollonius Tyaneus, qui teste Suida, ab Aegyptiis, Babyloniis, atque Arabibus, quos adierat, infinitas prestigias collegit? Nonne id scriptis a Philostrato de huius Apollonii uita libris confirmari posset, nisi illos fabulis anilibus scatere eruditi plures uiri censerent? Eorum igitur auctoritatem non urgebimus. At certe nemo, uti opinamur, negabit eumdem  Apollonium magum ab Apuleio, atque ab auctore nostro appellari.

Ad hec uero, »Dardanum,« inquit Plinius, »e Phenice illustrauit Democritus, uoluminibus Dardani in sepulchrum eius petitis . Magie autem deditis hunc ab Apuleio et Tertulliano annumeratum uidimus. Eam sane ob causam magice artes a Columella Dardanie his appellantur uersibus:

At si nulla ualet medicina repellere pestem,
Dardanie ueniant artes. 
Quis itaque Arnobium de hoc Dardano loqui abnuet? Post Clementem uero Alexandrinum ille alibi Dardanum compellat, qui Phrygie, siue deorum Matris  mysteria patefecisse credebatur. Sed de illo in superiore Apparatus nostri tomo disputauimus .

Neque etiam integra et incorrupta uidentur hec subsequentia Arnobii uerba: »Armenius Zostriani nepos et familiaris Pamphilus Cyri.« Quis enim ille esse potest Armenius Pamphilus Cyri, haud dubie filius, et Zostriani nepos? Dictu adhuc difficilius quis ille fuerit Zostrianus. Quidam, uero suspicantur legendum non quidem Zostriani, sed Ostanis, siue Hostanis, de quo paulo ante citati Apuleius et Tertullianus, nosque alibi egimus . At si obscurum est Zostriani nomen, plurimis sane cognita est fabula Heri Armenii, quem, sicut ab Origene,  Cyrillo Alexandrino atque a nobis obseruatum fuit, undecima post obitum die reuixisse narrabant . De illo autem hec sunt totidem Clementis Alexandrini uerba, ab Eusebio accurate descripta: Plato, inquit, , , , ; Meminit Heri Armenii filii, genere Pamphili, qui quidem est Zoroastres. Si ergo Arnobius more suo Clementis Alexandrinum ibi secutus est, aut memorie lapsu hec nomina turbauit, aut ab imperito librario deprauata sunt. uerum cum ille testem suum Ctesiam,  atque primum historiarum eius librum, qui amplius non exstat, nominatim citauerit, que genuina sint eius uerba, quis asserere audeat?

Nec minus adulterata esse censent, que in illius textu sequuntur nomina, uelus Iulianus et Bebulus. Quidam igitur rescribendum autumant, Nilus et uulcanus; quandoquidem Lertius dixit: »Aegyptii uulcanum Nili filium fuisse tradunt, qui philosophie aperuerit precepta« . Sed ibi philosophie nomine magiam intelligendam nulli umquam probauerunt. Alii itaque pro uelus emendandum putant Belus. Nec iure quidem prorsus immerito. Prime etenim utriusque nominis littere B et u sepissime a librariis cummutantur. Belus uero, ut narrat Diodorus Siculus, Flamines, Aegyptiorum  more, publicis oneribus et impensis exemptos instituit . Hi autem, quos Babylonii uocant Chaldeos, solebant in Aegypto, quemadmodum sacerdotes physici et astrologi, stellas obseruare. Quam proculdubio ob causam Belus a Plinio et Solino sideralis scientie dicitur inuentor, atque ab Hieronymo idem, qui ab Hebreis Bel, a Sidoniis et Phenicibus Baal, appellatur, atque a Nino illius filio in deorum ordinem relatus .

Fatetur autem Heraldus se de Iuliano nichil habuisse comperti. Nihil etiam de eo in aliorum ad Arnobii libros obseruationibus occurrit. Ex pluribus tamen, hoc  nomen preferentibus, duo presertim a Suida memorantur, quorum unus Chaldeus, et philosophus, qui libros quatuor de demonibus ediderat. Alter uero huius filius scripsit uersibus theurgica, initiatoria, oracula, et alia quecumque huius scientie arcana. Sed hec ad deorum cultum magis, quam ad magiam spectasse quamuis nonnullis uideri possint, si quis tamen Arnobium de illo, aut eius patre locutum esse probauerit, huic non multum profecto repugnabimus.

De Bebulo denique nichil plane ab ullo annotatur. Quid autem si pro Bebulus, in Arnobii textu Babilus legatur? Narrat enim Suetonius Claudio Nerone imperante, cum stella crinita per continuas noctes oriri cepisset: »Anxius Nero ea de re,« inquit, »ut ex  Babilo astrologo didicit solere reges talia ostenta cede aliqua illustri expiare, atque a semet in capita procerum depellere, nobilissimo cuique exitium destinauit« 

uerumtamen utrum hic, et alii a nobis recensiti, ii reuera magi fuerint, qui ab Arnobio compellantur, uel utrum aliquid, et quomodo in illius textu emendandum sit, nos sane nichil, nisi alterius integrioris codicis ope adiuti, certo statuere audemus. Quapropter malumus aliorum ea de re exspectare, quam nostrum ferre iudicium.



ARTICULUS II. De uariis uatibus, siue hominibus nimirum Sibylla, Bacide, Heleno, Martio; siue diis Ioue Dodoneo, Apolline Clario, Pythio, Didymeo, Philesio, quorum mentionem Arnobius fecit.


Quadruplici uatum exemplo Arnobius confirmat humanam Christi naturam, diuina tamen integra perseuerante, mortuam reuera fuisse . Nam qui uates illos afflabant, ac per eos loquebantur, cum ipsis morientibus, uita dici non possunt priuati.

Prima autem ex his uatibus ab auctore nostro aplatur Sibylla, de qua non semel disputauimus . Secundus nuncupatur Bacis. At de illo a nobis etiam alibi actum est. Dionem tamen Chrysostomum preterea, si uacat et lubet, consulere poteris .

Bacidem excipit Helenus haud dubie Priami et Hecube filius, qui a Cicerone in aliorum uatum numerum merito aggregatur . Ille enim uero cum Pyrrho naufragium predixisset, Pyrrhus ei Andromachen uxorem in matrimonium, ac regni partem concessit. Unde uirgilius hec, que a Pausania comprobantur , cecinisse legitur:

Hic incredibilis rerum fama occupat aures,
Priamiden Helenum Graias regnare per urbes,
Coniugio Aeacide Pyrrhi, sceptrisque potitum,
Et patrio Andromachen iterum cessisse marito. 
Qua autem uaticinandi scientia polleret, idem peta  his uersibus postea explicat:

Troiugena, interpres diuum, qui numina Phebi,
Qui tripodas, Clarii lauros, qui sidera sentis,
Et uolucrum linguas, et prepetis omina penne. 
Legesis hos in uersus Seruii annotationes.

Quartus tandem et ultimus Martius ab auctore nostro uocatur, quem Liuius, et Amimanus Marcellilinus uatem illustrem appellant . Duos autem illius uersus Liuius exhibet, quorum priore, inquit, Cannensem cladem predixerat: posteriore uero Romanos, quemadmodum etiam Macrobius testificatur, ad ludos Apollini uouendos faciendosque induxit .

In uatum porro mentionem quandoquidem incidimus,  non inutile forsan, nec a proposito nostro prorsus alienum erit, aliquid de iis dicere, que Arnobius de diuinis quibusdam, sicuti gentiles opinabantur, uatibus, seu fatidicis, et diuina oracula fundentibus hunc in modum enarrat: »Trophonius . . . Dodoneus, aut Iupiter . . .; Delius Apollo, uel Clarius, Didymeus, Philesius, Pythius, et is habendus diuinus . Ita sane in quibusdam horum librorum editionibus. Sed in antiquioribus pro Trophonius legimus profanis, et profanus; in regio codice manuscripto prima manu profanius. Tam fede autem adulteratum est hoc nomen, ut uix absque alio meliore codice resarciri posse uideatur.

 At si de Trophonio locutum fuisse Arnobium recte probetur, id confirmari poterit testimonio ueterum Scriptorum, qui memorie prodiderunt illius oracula, ex quodam Labadie specu olim reddita fuisse. Narrat uero Pausanias quibus ritibus ii, qui Trophonium consulebant, in hanc specum descenderent, atque antea deberent expiari. De hoc autem oraculo preter Strabonem, Ciceronem, Liuium, Origenem, Suidam, legendus est Erasmus, qui uarias de illo opiniones retulit. At de illo etiam Tertullianus egit, ut suo loco uidebimus. 

Tum deinde Arnobius appellat Iouem Dodoneum eiusque oracula, de quibus preter alios mentionem fecerunt Pausanias, lib. I, pag. 15; Cicero, lib. I de Diuinatione, pag. 268; Plinius, lib. Iu Hist. Nat., initio, pag 404; Solinus Polyhist., cap. 7. At plura de illo Seruius in suis ad uirgilii carmina annotationibus, ubi obseruat lebetes in templo Dodonei Iouis, in finibus Aetolorum, illi et ueneri a ueteribus fuisse consecratos . Inde etiam es Dodoneum, de quo a nobis alibi actum est , quemadmodum de Apollinibus  Clario, Pythio, et Didymeo, ab Arnobio citatis. Qui uero plura de Apolline Clario uoluerit, is adeat Plinum lib. II Natur. histor., cap. 103, pag. 254; Strabonem, lib. XIu Geograph., pag. 642, et Cornelium Tacitum, lib. II Annal., post med., ubi de Germanico disserit. De Didymeo autem, eumdem Strabonem, lib. citato, pag. 634; Pausaniam, lib. I, pag. 15; Melam, lib. I, ubi de Ionia; Apuleium, sub fin. lib. Iu Metamorph., pag. 70; Plinium, lib. uI Natural. hist., cap. 16, pag. 678; Sozomenum, lib. I, cap. 7, pag. 409. De Pythio, Ouidium, lib. I Metamorph., circa med.; Diodorum Siculum, lib. XuI Biblioth., pag. 323, et seq.; Herodotum, lib. I, § 65; Pausaniam, lib. X, pag. 320, et seqq.; Plutarchum, lib. de Pythie oraculis, pag. 394, et seq.; Macrobium, lib. I Saturnal.,  cap. 17; atque Origenem, initio lib. uII contra Celsum.

Ab auctore nostro adhuc appellatur Philesius, de quo Macrobius hec litteris mandauit: » , quod lumen eius exoriens amabile amicissima ueneratione oculorum consalutamus« . Plinius uero: »Canachus Apollinem nudum fecit, qui Philesius cognominatur, in Didymeo, Aeginetica eris temperatura« . Eumdem proculdubio Pausanias memorat eneum in Branchidis Apollinem, a Xerxe Darii filio, et Persarum rege ablatum, quem Milesiis Seleucus post annos multos remisit . Strabo autem addidit ibi esse lucum pretiosum, et  alia delubra, que huius Apollinis oraculum et sacra continent. Giraldum etiam, si animus est, adire haud difficiliter poteris . Denique de uariis Apollinibus hec Statius cecinit:

Quidquid es, eternus Phebo dolor, et noua clades
Semper eris, mutisque diu plorabere Delphis.
Hec Tenedon, Cyrrhamque dies, partuque ligatam
Delon, et intonsi claudet penetralia Branchi:
Nec Clarias hac luce fores, Didymeaque quisquam
Limina, nec Lyciam supplex consultor adibis. 



ARTICULUS III. De uariis scriptoribus ab Arnobio citatis, quorum nomina ordine alphabetico exhibentur.

Plures Arnobius suis in libris citauit scriptores,  buorum testimonio et autoritate aut dogmata sua stabilit et confirmat, aut gentilium errores confutat et destruit. Eos autem ordine, ut aiunt, alphabetico ceteris omnibus faciliore et clariore nunc appellabimus, et quid de illis ab aliis auctoribus traditum sit, breuiter, ac pro uirili parte nostra exponere conabimur.

Aelius itaque simpliciter ab Arnobio nostro laudatur, diciturque in aliam, quam Piso et de Nouensilibus diis et de Musis iuisse sententiam. Sed duo in primis fuerunt Aelii nomine nuncupati. Primus enim enim est C. Aelius Stilo, quem uarro a Pisone de lacu Curtio dissensisse his uerbis testificatur: »In foro lacum Curtium a Curtio dictum constat. De eo triceps historia. Nam et Procilius non  idem prodidit quod Piso; nec quod is C. Aelius Stilo secutus« . Alibi uero asserit eum in latinis litteris fuisse exercitatum, citatque illius interpretationem carminum Saliorum, et aliud eius commentarium, sed utrobique C. Aelius uocatur .

Duplex uero Aelii fuisse cognomen perhibet Suetonius, qui hec de illo memorie prodidit: »Lucius Aelius cognomine duplici fuit. Nam et Preconius, quod pater eius preconium fecerat uocabatur; et Stilo, quod orationes nobilissimo cuique scribere solebat: tantus optimatum fautor, ut Quintum Metellum Numidicum in exilium comitatus sit.«  De Preconini quoque cognomine sic scripsit Plinius:  »uulgo purpura latiore tunice usos inuenimus etiam precones, sicut patrem L. Aelii Stilonis Preconini, ob id cognominati« . Unde postea solo Stilonis Preconini nomine laudatur. Hunc A. Gellius L. Aelium, aut Aelium simpliciter, sed doctum, et alibi eruditissimum, ac uarronis magistrum appellat. Simili quoque modo Aelius Stilo, aut Aelius tantum quandoque a Festo nuncupatur . Nonne porro et ille ipse est, de quo Cicero scripsit: Philosophica dogmata, »post L. Aelii nostri occasum, ne a Latinis quidem peti  poterant?« .

At certe de illo Lucio Aelio Stilone hec idem Cicero scriptis mandauit: »Cotte pro se«  »lege uaria, que inscribitur, eam L. Aelius scribit Cotte rogatu. Fuit is omnino uir egregius, et eques Romanus, cum primis honestus, idemque eruditissimus, et grecis litteris et latinis: antiquitatisque nostre, et in inuentis rebus, et in actis, scriptorumque ueterum litterate peritus; quam scientiam uarro noster acceptam ab illo, auctamque per se uir ingenio prestans, omnique doctrina pluribus et illustrioribus litteris explicauit. Sed idem Aelius stoicus esse uoluit, orator autem nec studuit unquam, nec fuit. Scribebat tamen orationes, quas alii dicerent, ut  Q. Metello, ut Q. Cepioni, ut Q. Pompeio Rufo; quamquam is etiam ipse scripsisset eas, quibus post se est usus, sed non sine Aelio. His enim scriptis etiam ipse interfui, cum essem apud Aelium adolescens, eumque audire perstudiose solerem« .

Fuit alter Aelius cognomine Tubero, qui, ut idem Cicero eodem in libro perhibet, orationes in Gracchum habuit, sed homo durus erat, secta stoicus, mediocris in dicendo, doctissimus id disputando. Quedam autem eius uerba a Cicerone transcripta refert A. Gellius, a quo eius historiarum libri, alieque lucubrationes, sicut a Dionysio Halicarnasseo, Festo, atque aliis citantur. Poteris preterea uossium consulere .

Quis autem ex his duobus ab Arnobio laudetur, si queras, respondebimus uero esse similius primum Aelium Stilonem ab eo citari. Cuius sane in opinionis confirmationem proferri possunt citata a nobis uarronis uerba, quibus discrepantem huius Aelii a Pisone, quemadmodum ait Arnobius noster, sententiam retulit. Nec multum sane interest utrum ab eodem uarrone C. Aelius, aut ab aliis L. Aelius nominetur. Una enim littera in aliam potuit facile a librariis commutari.

Aethlii testimonio post Clementem Alexandrinum  Arnobius, ut supra uidimus, usus est. De illo autem uossius, et nos iam aliquid in superiore Apparatus nostri tomo diximus .

Antias, seu Q. ualerius Antias grande annalium opus ediderat, cuius liber secundus ab auctore nostro et Macrobio ; uicesimus uero quartus, quadragesimus quartus, ac septuagesimus quintus hic A. Gellio citantur. Sepe etiam ab auctor a Liuio, et Plinio, atque alicubi a Dionysio Halicarnasseo, et Originis gentis romane scriptore laudatus est .

Antiochum testem producit Arnobius, sed post Clementem Alexandrinum, uti a nobis alicubi obseruatum, ubi de hoc scriptore agendi sese occasio obtulit .

Apollodorum eodem plane modo testem Arnobius adhibet; sed ostendimus plures eo nomine fuisse appellatos .

Arianus Epicteti, sicut auctor noster attestatur, documenta approbauerat. Et recte quidem. Nam ille, qui patria Nicomediensis fuit, historicus et  philosophus, Epicteti dissertationes digessit Quintum autem earum librum A. Gellius citat: sed quatuor tantum typis edite nobis supersunt. uidesis uossium, Gesnerum, et in citatos Gellii locos annotationes .

Butas ab Arnsbio, in Causalibus, scripsisse traditur fas mulieribus non fuisse myrteas uerbenas in Bone dee inferre sacellum. At quidam ibi non Butas, sed Plutarchus legendum suspicantur. Nec fortassis immerito . Nam Plutarchus id reuera in Questionibus Romanis, que grece inscribuntur, eam questionem proponit, ac soluit.  Cur autem hanc questionem Arnobius  Causualia uocauerit, ea forsitan ratio reddi potest, quod propositarum questionum causas et rationes afferre nititur. Si quis tamen Bute Causualia nobis indicauerit, in eo protinus acquiescemus.

Cesellius grammaticus celebratissima lectionum antiquarum commentaria, ab A. Gellio sepius citata, publici iuris fecit. Huic autem cognomen uindici fuisse testificatur .

Cesii nomen duo in primis pete pretulerunt . Horum unus fuit, qui insulsus malusque peta his Catulli ad Caluum Licinum  oratorem uersibus notatur:

Nam si luxerit, ad librariorum
Curram scrinia, Cesios, Aquinos,
Suffanum, omnia colligam uenena.
Ac te his suppliciis remunerabor. 

Alter Cesius, cognomento Bassus, peta lyricus, Neronis etate floruit, quem Persius sic affatur:

Admouit iam bruma foco te, Basse, Sabino,
Iamne lyra, et tetrico uiuunt tibi pectore chorde,
Mire opifex, numeris ueterum primordia rerum,
Atque marem strepitum fidis intendisse latine;
Mox iuuenes agitare iocos, et pollice honesto
Egregios lusisse senes. 
Britannicus autem in suis ad hec carmina annotionibus obseruat Fabium de illo sic scripsisse:  »Lyricopum Horatius fere solus legi dignus. Nam insurgit aliquando, et plenus iucunditatis et gratie et uariis uerbis et felicissime audax. Si quem adiicere uelis, is Besius Bassus erit, quem nuper uidimus.«

Quis autem ex his duobus, aut ex aliis, si qui ab his diuersi fuerint, ab Arnobio citetur, dictu haud facile. Si tamen illum de Cesio Basso loqui probaueris, non refragabimur. uidesis uossium de petis latinis .

Cincii ab auctoritate plura Arnobius repetit. uetustissimis autem historicis a Dionysio Halicarnasseo his uerbis annumeratur: »Nec absimiles historias ediderunt quotquot Romani homines urbis sue res gestas greco sermone scripserunt, quorum uetustissimi  Q. Fabius et L, Cincius, , ambo equales bellis Punicis. Horum uterque ea quibus ipse interfuit, ut probe sibi cognita, diligenter mandauit litteris. Que uero olim post Urbem conditam deinceps consecuta sunt, contentus fuit summatim percurrere« . Ab eo postea uir senatorii ordinis, et a Liuio maximus auctor appellatur, nisi in hoc Liuii loco, pro maximus, ut in quibusdam editis maxime censeas legendum . Illius porro librum de Fastis citauit Macrobius: Gellius uero uaria libri eius de re militari fragmenta transcripsit. Plura de eo uossius, quem si lubet, adire poteris .

Clodius prenomine Sextus, ab Arnobio, in eorum, que de Fauno dicebat, testis hunc citatur in modum: Sextus Clodius indicat in sexto de diis greco. Sed suspicati sunt aliqui corruptum esse hoc ultimum uerbum, ac restituendum Grecorum. Sed hi non legerant illum Lactantii locum, ubi Arnobium nostrum preceptorem suum, sic sequitur: »Sextus Clodius in eo libro quem grece scripsit, refert Fauni hanc uxorem fuisse« . Nam inde facile colligitur in Arnobii textu scriptum non fuisse Grecorum, sed potius grece scripto, uel quid simile.

Ad Clodium, quod spectat, quidam autumant  eum esse cuius liber, Index temporum inscriptus, a Plutarcho laudatur . Sed utrumque hic Sexto fuerit prenomen, nemo probauit. Alius autem, cui utrumque prenomen, et nomen conuenit, a Suetonio claris rhetoribus adiungitur: »Sextus,« inquit, »Clodius e Sicilia, latine simul et grece eloquentie professor male oculatus, et . . . . Antonio gratus, quo mox consule, ingens etiam congiarium accepit, ut ei in Philippicis Cicero obiicit: Adhibes ioci causa magistrum suffragio tuo et compotorum tuorum rhetorem . . . . duo millia iugerum campi Leontini Sexto Clodio rhetori assignasti, et quidem immunia; ut tanta mercede nichil sapere disceres« . Et hec quidem Ciceronis uerba in illius Philippica secunda adhuc occurrunt . Atqui huic rhetori, uti uides, non modo memoratum ab Arnobio nomen ac cognomen competit, sed illud etiam, quod grece doctus dicatur. Utrum uero is ipse sit, qui libros de diis grece edidisse perhibetur, expende, queso, et pronuntia.

Cornificii singularem de Nouensilibus diis sententiam retulit Arnobius . Testatum autem nobis Macrobius fecit plures ab illo editos fuisse Etymorum libros, cuius tertium hisce totidemque citauit uerbis: »Cornificius Etymorum lib. III Cicero, inquit, non Ianum, sed Fanum nomina ab eundo« . Alibi uero quosdam de Centauris uersus ab illo in Glauco decantatos transcripsit . At nonne hinc colligi potest ipsum esse de quo Eusebius in Chronico sic loquitur: »Cornificius peta a militibus destitutus interiit, quos sepe fugientes galeatos lepores appellabat. Huius soror Cornificia, cuius exstant insignia epigrammata« . Non dubitat uossius quin is idem sit, atque uirgilii obtrectator, de quo in uita eius apud Donatum . Sed dubius heret an ille fuerit, ad quem adhuc leguntur Catulli epigramma , ac Ciceronis epistole; utrum etiam ab eo profecta sint Rhetorica ad Herennium, que falso Ciceronis nomine inscribuntur.  Nobis porro haud egre persuadebitur hunc Cornificium, de quo Arnobius loquitur, ipsum esse, cuius libros Etymorum paulo antea obseruabamus a Macrobio citari.

Crates adhuc ab auctore nostro laudatus, haud dudie grammaticus ille fuit, de quo alibi disseruimus .

Cronius in ultima librorum Arnobii editione nominatur, ubi hec ille dixit: »uos Platoni, uos Cronio, uos Numenio creditis« . Sed in manuscripto regio codice pro Cronio legitur Crotonio. Is autem quis fuerit, cum ignoretur, corruptum nomen esse putauerunt. At quomodo emendari debeat, pro suo unusquisque ingenio coniecit.  Canterus quippe opinatur legendum Protonio, seu Prothomo, uel potius Prothomio, de quo Apuleius: »Sat e Protomo,« inquit, »gloria est, qui talis fuit, ut eius nepotem non puderet.«  uerum quid ad Arnobii institutum hec Apuleii uerba conducant, nobis certe non liquet. Quamobrem plures alii scribendum putant Plotino, atque in suspicionis huius confirmationem proferri possunt hec Theodoreti uerba: , , . Itaque Plotinus et Numenius, Platonis mentem explicantes. Nonne enim, inquiunt, tres hi sunt recentiores philosophi, quorum  mentionem Arnobius fecit? Sed de quibuslibet philosophis eum agere quiuis hunc locum attente legerit, non diffitebitur. Nonne etiam imperito, ut sepius diximus, librario facilius fuit pro Cronio, scribere Crotonio, quam Plotino? At certe si prior lectio, Cronius, omnino non displiceat, poterit Eusebii auctoritate stabiliri. De Origene etenim sic scribit: »Numenii quoque, et Cronii, , , Apollophanis, et Longini, Moderati etiam et Nicomachi, et aliorum, qui inter Pythagoricos precipui habentur, scripta quotidie in manibus habebat« . Si ergo Cronius et Numenius precipui inter Pythagoricos reuera fuerint, quid prohibet quominus ii dicantur, quibus ethnici, uti ait Arnobius, fidem habebant?  

Ctesie primus historiarum liber ab illo etiam citatur. De hoc autem scriptore a nobis alibi actum est. uaria autem librorum eius fragmenta post Herodoti libros collecta reperies.

De Diagora quoque Melio, qui deos, sicut ait Arnobius, homines fuisse existimabat, alibi atque in hac etiam dissertatione disputauimus .

Ennii celebris est apud antiquissimos scriptores, Liuium. A. Gellium, et petas Ouidium, Lucretium, atque alios, sed sepius apud Ciceronem mentio. Narrat autem Arnobius, ac post eum Lactantius, ab illo latine redditos Euhemeri Agrigentini libros,  quibus deos homines fuisse demonstrabat . Sed id delibatum est ex Cicerone, qui dixerat: »Que ratio maxime tractata ab Euhemero est, quem noster et interpretatus et secutus est, preter ceteros, Ennius« .

Ephorus quid de Musarum numero censuerit, refert Arnobius. Sed de hoc Scriptore non semel disseruimus .

Epicadius tamquam grammaticus illustris ab eodem Arnobio nostro laudatur . Nonne autem is ipse est, quem in Grammaticorum celebrium numero Suetonius hic uerbis reposuit?  »Cornelius Epicadus, Lucii Cornelii Sylle dictatoris libertus, calatorque sacerdotio augurali, filioque eius Fausto gratissimus fuit; quare numquam non utriusque se libertum edidit. Librum autem, quem Sylla nouissimum de rebus suis imperfectum reliquerat, ipse suppleuit« .

Epicharmi de Marte sententiam post Clementem Alexandrinum Arnobius, ut supra uidimus, ethnicis obiicit. At de hoc peta, et de uariis eius opinionibus et factis, in primo Apparatus nostri tomo sermonem sepius fecimus .

 Epictetus philosophus preceptor fuit Arriani, qui illius dissertationes, ut paulo ante ex A. Gellio animaduertimus, digessit. Plura Suidas narrat de eius uita, et scriptis . Gesnerus uero, que ex his aut edita, aut non edita sint, indicat . Denique Stobeus uarias eius, atque Epicharmi sententias et preclare dicta descripsit.

Euhemeri libros de diis, sicuti proxime monuimus, Ennius latinum transtulit in sermonem. Sed de hoc Euhemero quedam superius annotauimus, quemadmodum in superiore Apparatus nostri tomo. Lactantius uero declarat illum Messana ciuitate oriundum, suam historiam ex titulis et sacris institutionibus condidisse .

Fabius ab Arnobio unus ex iis nuncupatur, qui multa de Toli patre, patria, et morte posteris tradiderunt . Sed plures eo nomine sunt uocati, quorum duo his Ciceronis uerbis celebrantur: »Ser. Fabius Pictor, et iuris et litterarum, et antiquitatis bene peritus. Quintusque Fabius Labeo fuit ornatus iisdem fere laudibus« . Alius adhuc fuisse perhibetur Fabius Maximus Seruilianus Pontifex, qui Macrobio attestante, in libro duodecimo negabat atro die parentandum . Hunc autem quidam cum Fabio  Pictore confudisse arguuntur. Alii quoque Fabii fuerunt, ut Fabius Cecilianus, et Fabius Rusticus. At Fabium Pictorem ab Arnobio citatum fuisse probari potest Ciceronis, Plinii, et A. Gelii auctoritate, qui scriptos ab eo Annales memorant. Quid uero, quod ab Dionysio Halicarnasseo et Romanorum Scriptorum antiquissimus, et historias composuisse dicitur. Denique Gellius legerat hos Fabii Pictoris Annales, bone atque sincere, ut ille ait, uetustatis libros, quos uenditor sine mendis esse iactitabat. Ex libro autem illius primo excerpsit Dionysius uerba, que Pontificem Maximum dicere opportebat, cum uirginem capit. Alibi uero longum eius fragmentum exhibet .

Flaccus, quem ob grammatice peritiam Arnobius laudauit , is M. uerrius Flaccus est, qui quidem quis fuerit, aut quo tempore uixerit, his Suetonius uerbis enarrat: »uerrius Flaccus libertinus, docendi genere maxime inclaruit. Namque ad exercitanda discentium ingenia, equales inter se committere solebat, proposita non solum materia, quam scriberent, sed premio quod uictor auferret. Id erat liber aliquis antiquus, pulcher, aut rarior. Quare ab Augusto ne  potibus eius preceptor electus, transiit in palatium cum tota schola; uerum ut ne quem amplius posthac discipulum reciperet: docuitque in atrio Catiline domus, que pars palatii tunc erat, et sestertia centena in annum accepit. Decessit etatis exacte sub Tiberio. Statuam habet Preneste, in inferiori fori parte contra Hemicylum, in quo fastos a se ordinatos et marmoreo eri incisos publicarat.«  Quamobrem Eusebius in Chronico ad annum Christi nonum, cum Augustus adhuc Romanis imperaret: »Athenodorus Tarsensis,« inquit, »Stoicus philosophus, et M. uerrius Flaccus grammaticus insignes habentur.« Ab A. autem Gellio primus illius rerum memoria dignarum liber, et quartus de uerborum significatione, ac de  obscuris Catonis secundus, et alia ex hisce operibus desumpta citantur. Sepe etiam a Plinio laudatur, et quedam eius uerba Macrobius retulit .

Granius bis terque ab Arnobio testis appellatus, is ipse uidetur Granius Flaccus, qui narrante Macrobio, scripserat rem diuinam Apollini et Libero in eodem monte celebrari . Prius uero idem Macrobius dixerat, apud Granium Licinianum libro secundo, causam proferri cur nundinis ferie sint .  Sed ibi pro Granium, in margine Caium, repositum legimus. A Plinio etiam Granius quidam laudatur, sed ibi cum de medicamentis instituatur disputatio, illum medicum fuisse autumant . uero itaque similius est Arnobium de priore esse intelligendum; ut pote qui de diis opus aliquod publicasse uideatur. Nam Arnobius illius opinionem de Musis et Tolo perstringit .

Heraclitos quinque Lertius recenset, quibus tres alios addidit Menagius . Que autem ex Heraclito auctor noster retulit de Liberi et Prosymni fabula, magis conuenire uidentur aut Heraclito Allegoriarum homericarum auctori, aut Heraclito  pete lyrico, qui duodecim deorum laudes decantauerat .

Hermippus qui magum Zoroastrem, ut notat Arnobius, Bactrianum fuisse asseruit, nonne ille est, de quo Plinius: »Hermippus, qui de tota, inquit, arte magica diligentissime scripsit, et uicies centum millia uersuum, a Zoroastre condita, indicibus quoque uoluminum eius positis, explanauit.« De illo plura uossius, quem consule .

Hippo Melius inter atheos censebatur, de quo nos haud semel disputauimus .

 Leandri seu Leandrii testimonium ex Clemente Alexandrino Arnobius, uti diximus, protulit. Sed iam illius in primo Apparatus nostri tomo mentio a nobis facta est .

Leo Pelleus, inquit auctor noster, in eorum grege a gentilibus annumerabatur, qui illorum deos negabant. uerum de illo, et in hac dissertatione, et alibi egimus .

Lucilianum Fornicem citat Arnobius a Lucilio satirico peta haud dubie compositam . Patria is Aruncanus erat, uti ex his colligitur Iuuenalis uersibus:

 Cur tamen hoc libeat potius decurrere campo 
Per quem magnus equos Arunce flexit alumnus. 
Et postea hec de illius satyris cecinit:

Ense uelut stricto quoties Lucilius ardens
Intremuit, rubet auditor, cui frigida mens est
Criminibus, tacita sudant precordia culpa. 
Persius quoque:

   Secuit Lucilius urbem,
Te Lupe, te Muti, et genuinum fregit in illis. 
Primam ille Lucilius, teste Plinio , satiram condidit. Unde Horatius:

    Et Lucilius ausus
Primus in hunc operis componere carmina morem;
Detrahere et pellem, nitidus qua quisque per ora
Cederet, introrsus turpis. 
Quintilianus autem Plinio et Horatio suffragatur, hocque de Lucilio illiusque scribendi genere reddit testimonium: »Satira quidem tota nostra est, in qua primus insignem laudem adeptus es Lucilius, qui quosdam ita deditos sibi adhuc habet amatores; ut eum non eiusdem modo operis auctoribus, sed omnibus petis preferre non dubitent. Ego quantum ab illis tantum ab Horatio  dissentio, qui Lucilium fluere lutulentum, et esse aliquid quod tollere possis, putat. Nam eruditio in comira, et libertas, atque inde acerbitas, et  abunde salis« . uerumtamen idem ipse Horatius, quamuis dixerit durum et lutulentum esse Lucilii sermonem, eum tamen facetum et emuncte naris fuisse profitetur. Quamobrem alibi canit:

   At idem quod sale multo
Urbem defricuit; charta laudatur eadem. 
Lucilii quoque sales agnouit Cicero , qui quosdam illius uersus descripsit, et longe plures A. Gellius in suis Noctium Atticarum libris. Denique Eusebiano  in Chronico Lucilii ortus et obitus sic notatur. »Lucilius peta nascitur.« Tum deinde: »Caius Lucilius, satirarum scriptor, Neapoli moritur, ac publico funere effertur anno etatis 46« .

Manilii de Nouensilibus diis opinionem aliis ethnicis Arnobius noster opposuit. Nonne itaque ille est, cuius sententias de Europa, Titanide, Casco, et Casca a uarrone expositas legimus? Nonne etiam ipse est, qui a Plinio appellatur diligentissimus togatorum, ac senator; et doctore nullo, maximis nobilis doctrinis. Ab A, autem Gellio uiris apprime doctis; a Cicerone, litteratis, et ad dicendum, respondendum, atque agendum peritis adscribitur .

Mnaseas, ab aliis, ut ait Arnobius, de Musarum parentibus et numero plurimum dissentiebat: sed quis fuerit, in dubium uocari potest . Plures enimuero hoc nomine appellati sunt. Unus autem ex iis, si credas Suide, Berytius de Arte rhetorica, et nominibus atticis scripsit. Alterum laudat Atheneus, , Locrum seu Colophonium, qui inscriptos lusus composuit, ob uarietatem Salpem, nominatos . Tertius his multo celebrior, et crebrius a uariis scriptoribus  citatus, Mnaseas est Patarensis seu Patrensis, cuius Europicorum libri ab eodem Atheneo non semel citantur . De diis autem sermonem in illis haud dubie instituerat. Nam inde Suidas collegit Praxidicen deam fuisse cuius soror Ctesiam genuit . Epaphum uero, uti et Plutarcho discimus, apposuit Liberum, Osiridem et Serapim. Quid ergo uetat, quominus credamus hunc esse quem Arnobius de Musis disputasse testificatur. Plura de Mnasea apud uossium, et alios inuenies .

 Myrtilli seu Myrsilli, inquit Arnobius, peculiaris erat de Musis opinio. Sed de hoc auctore, illiusque sententia in priore Apparatus nostri tomo egimus .

Nicagoram Cyprium gentiles, sicuti Arnobius narrat, atheismi postulabant. Nos uero de illo etiam et in hac dissertatione, et alibi disseruimus .

Nigidius ter ab auctore nostro laudatus, Ciceronis etatem florebat . Celebris scriptor fuit, uir pretorius, humanorum arium, philosophie, astrologie, et medecine consultissimus.  Extat autem Ciceronis fragmentum, ubi huius P. Nigidii doctrina, sicuti a Macrobio, A. Gellio, et Seruio, commendatur . Ad eum autem ipsum orator latinus hec in uerba scripsit: »Nunc P. Nigidio, uni omnium doctissimo et sanctissimo, et maxima quondam gratia, et mihi certe amicissimo, ne benigne quidem polliceri possum .« Ab A. Gellio et aliis Figulus cognominatur , quo nomine a Lucano his uersibus magnopere extollitur:

At Figulus, cui cura deos secretaque celi
Nosse fuit, quem non stellarum Aegyptia Memphis,
 Aequaret uisu, numerisque mouentibus astra. 
Cur autem hoc cognomen illi datum sit, his Augustinus uerbis explicat: »Frustra asseritur nobile illud commentum, de figuli rota, quod respondisse ferunt Nigidium, hac questione turbatum, unde et Figulus appellatus est . Porro autem quando et quomodo mortem obierit, si queras, audi Eusebiani chronici auctorem: »Nigidius Figulus, Pythagoricis et magus, in exilio moritur .« Denique uarii illius libri, atque in primis commentarii grammatici ab A. Gelio sepe sepius citantur.

Nisus in grammaticorum numero ab Arnobio reponitur.  uenus autem Longus mentionem illius frequenter fecisse legitur, et scriptos ab eo Fastorum libros Gesnerus memorat .

Numenium Platoni et Cronio coniunxit Arnobius. Pythagoricus ille fuit, et , uti Eusebius testatur. Theodoretus uero qui illum Pythagoricum sepe appellat, hec de ipso et Plutarcho scripsit: , . Hi namque cum post aduentum Saluatoris nostri existerent, multa christiane theologie suis libris inseruerunt. At de illo iam supra, et tomo primo Apparatus nostri diximus .

Orphei, seu, ut loquitur Arnobius, Threicii uatis libri ab ethnicis ferebantur antiquitatis esse diuine; haud dubie quia Grecum illum petam, teste Lactantio, equalem ipsorum deorum, et cum Hercule inter Argonautas nauigasse credebant .

Paniassis testimonium ex Clemente Alexandrino Arnobius nobis exhibet . Quod quidem a nobis supra obseruatum est, ac quis  ille fuerit, alibi demonstratum .

Patrocle de Thurio et Philostephano idem plane dicendum. De illis siquidem Clemens Alexandrinus, et nos post ipsum disputauimus .

Piso, cuius Arnobius meminit, uocabatur. L. Calphurnius Piso Frugi . Quo de uiro, eiusque cognomine Cicero hec memorie mandauit: »Tanta uirtute, atque integritate fuit, ut etiam illis optimis temporibus cum hominem inuenire nequam neminem posses, solus tamen Frugi nominaretur .« De illius uero scriptis idem latinus orator id alibi scriptum reliquit: »L. Piso tribunus plebis  legem primus de pecuniis repetundis, Censorino et Manilio Coss. tulit. Ipse etiam Piso et causas egit, et multarum legum aut auctor, aut dissuasor fuit; isque et orationes reliquit, que iam euanuerunt, et annales sane exiliter scriptos .« Gellius tamen asserit eum in iisdem Annalibus , quos idem adhuc Cicero, uarro, Plinius, Lactantiusque citauerunt, simplicissima suauitate rei et orationis esse usum, ac res ibi ab illo perquam pure et uenuste narratas . Plura de illo si uelis, consule Macrobium,  lib. I Saturnal., cap. 12, pag. 229, rursusque Ciceronem, lib. III Tusculan., pag. 156, Tertullianum, lib. de Spectacul., cap. 5, et Dionysium Halicarnasseum, lib. II Antiquit. roman., pag. 105 et alibi.

Plutarchus Cheroneus de Herculis morte testis ab auctore nostro in librorum illius editionibus datus legitur . Sed in manuscripto codice regio, uti supra monuimus , scriptum est Hieronymus Plutarchus. uerum tamen cum ibi Arnobius Clementem Alexandrinum adhuc sequi uideatur , hinc non leuis omnino coniectura duci potest legendum esse Hieronymus et Dicearchus. Ab illo enim uterque citatur. Nihil tamen  in Arnobii textu temere mutandum arbitramur.

Polemonis de Minerua, ab Ornyto cesa, testimonium ab auctore nostro citatum , ex eodem Clemente Alexandrino decerptum fuisse nullus , qui utriusque scriptoris uerba inter se componet, in dubium uocare poterit. uide, si lubet, ea que a nobis in superiore Apparatus nostri tomo annotata sunt .

»Pomponii Marsyam,« ait Arnobius, »obsignatum memoria tenetis« . Consularis ille uir, teste Plinio , et uates fuit, cuius uitam se scripsisse his declarat uerbis: »Referentes uitam Pomponii secundi uatis,  cenamque quam principii illi,« Caio Cesaris Germanici filio »dedit.« Huius meminit Plinius secundus; Quintillianus autem hec de illo litteris consignauit: »Eorum, quos uiderim, longe princeps Pomponius secundus, quem senes parum tragicum putabant, eruditione ac nitore prestare confitebantur .« uelleius autem Paterculus scribit eum »fuisse sensibus celebrem, uerbis rudem, et nouitate inuentia se operis commendabilem .« Quod uero illud nouum opus sit, docet Eusebius in Chronico; »L. Pomponius,« inquit, »Bononiensis, Atellanarum scriptor, clarus habetur .« Ex hac porro illius Atellanas scribendi arte, quam a  Mummio post Nonium et Pomponium suscitatam esse Macrobius asseuerat, he proculdubio prodierunt fabule Meuia, Aeditumi, Galli, Transalpini, et Porceta, que ab A. Gellio citantur . Quis itaque facile non concedat illam ex his unam fuisse, quam auctor noster Marsyam appellauit?

Posidippus semel atque iterum ab Arnobio, in Clementis Alexandrini uestigiis adhuc insistente laudatur. Narrat autem Suidas Posidippum comicum, Cassadrensem, Cynisci filium, tertio post Menandri mortem anno docuisse, ac triginta edidisse fabulas. Sed uossius putat alium ab Arnobio et Clemente Alexandrino citari, quem in Grecorum historicorum  album retulit. Quedam autem Posidippi de draconibus carmina a Tzetze exhibentur. Sed utrum idem sit, qui ab Arnobio appellatur, dictu sane difficile. Gesnerus tamen non uidetur hunc Posidippum a peta distinguere .

Ptolomeus Agesarchi filius erat, cuius de Philopatore post Clementem Alexandrinum, uti alibi patefecimus, primus liber ab Arnobio nostro , secundus uero, et tertius ab Atheneo his citatur uerbis: , ,  . Ptolomeus Agesarchi filius, ciuis Megalopolitanus, libro secundo historiarum Philopatoris. Et rursus alibi: . Ptolomeus Agesarchi filius libro tertio historie Philopatoris. Legesis Nossium, lib. 1, de Hist. Grec., cap. 18, pag. 117.

Sammonici frequens apud uarios Scriptores  mentio. Quis autem ille, et quo tempore uixerit, Macrobius hunc scribit in modum: »Temporibus Seueri principis, qui ostentabat duritiem morum, Sammonicus Serenus, uir seculo suo doctus, cum ad principem suum scriberet, faceretque  de hoc pisce sermonem, uerba Plinius, que superius posui, premisit« . Alibi uero eius uerba adhuc refert, citatque quintum illius Rerum reconditarum librum . At Capitolinus, ubi de Gordiano Cesare, hec de Sammoniaco posteris tradidit: »Sereno Sammoniaco, qui patri eius amicissimus, sibi autem preceptor fuit, nimis acceptus et charus, usque adeo ut omnes libros Sereni Sammoniaci, patris sui, qui censebantur ad 62 millia, Gordiano minori moriens ille relinqueret. Quod eum ad celum tulit: siquidem tanta bibliothece copia et splendore donatus, in famam hominum litteratorum decore peruenit . Testatur autem Spartianus plurimos  illius libros ad doctrinam suo adhuc tempore extitisse, et Antonino Gete fuisse familiarissimos, eumque sub Caracalla inter nonnullos cenantes occisum .

Scaurum illustribus grammaticis auctor noster iure merito adsciuit . Nam ab A. Gellio nobilissimus grammaticus , et Adriano imperante floruisse perhibetur: »Terentius,« inquit, »Scaurus diui Adriani temporibus grammaticus nobilissimus.« Gellio suffragium tulit Capitolinus, qui alium Scaurum, huius filium, etiam grammaticum, ueri imperatoris preceptorem fuisse his de eodem imperatore significat uerbis: »Audiuit Scaurum,  grammaticum latinum, Scauri Filium, qui grammaticus Adriani fuit« . Sed uterque a Lampridio Scaurinus appellatur. Ubi siquidem de Alexandro Seuero uerba facit: »Habuit Rome,« inquit, »grammaticos Scaurinum Scaurini filium doctorem celeberrimum« . Quedam illius opera notauit Gesnerus, quem, si lubet, adire poteris .

Sosibium compellando Arnobius Clementem Alexandrinum  sequitur. De illo autem alibi disputauimus .

 Theodorus Cyreneus in atheorum numerum ab ethnicis cum aliis, quos supra nominauimus, aggregatus est. Sed de illo ceterisque huiuscemodi impiis hominibus non semel actum a nobis fuit.

Timotheum non ignobilem theologorum, nempe gentilium, uirum appellat Arnobius . Sed quia pluribus commune fuit hoc nomen, quis iste sit nemo facile dixerit. Unus enim a Plutarcho citatur, ' , Timotheus, libro undecimo, de Fluminibus. Alius fuit Timotheus Pergamenus, qui, ut alibi obseruauimus, librum de Fortitudine philosophorum composuerat . Tertius Milesius peta, cuius uaria opera  et carmina, ab Atheneo citata inuenies . Quartus Atheniensis, qui librum de uitis , haud dubie philosophorum, ut notat Lertius, iuris fecit publici. Sed animaduertit Menagius qui preter Lertium illius meminerit, neminem facile repereri. uossius uero putat eum esse qui a Plutarcho his uerbis compellatur: , Timotheus in Argolicis. Sed aliis id ille nondum persuasit. Nam Menagius dubitat an ipse sit quem prius ab eodem Plutarcho laudatum diximus . At idem uossius haud dubitanter affirmat hunc diuersum omnino esse ab eo, quem  auctor noster gentilem theologum nuncupat . Ibi autem ille ex Suida refert alium fuisse Timotheum, Euripidi, et Philippo Macedoni ceuum, qui decimam et undecimam lyre addidit chordam, pluraque composuit petica opera, que Suidas recenset . Preterea alium adhuc indicat Timotheum Atheniensem, medie comedie petam, illiusque commentationes enumerat. Quid plura? Quidam insuper Timotheus simpliciter ab Atheneo citatur, quem, teste Casaubono, parum ingeniosum, frigidum, et nimis sepe ineptum, facetorum risum sustulisse perhibebant. Porro autem si pete, ut ait Augustinus, theologi, ut pote qui de diis carmina conderent, ab ethnicis uocabantur, nobis  haud egre persuadebitur unum ex his petis ab Arnobio nostro citari .

Trebatius ab illo deinceps in testimonium uocatus, is proculdubio esse uidetur cuius Macrobius primum et nonum, atque A. Gellius quintum de Religionibus librum citauerunt. Nuncupabatur autem C. Trebatius Testa, qui Ciceronis familiaris et coniunctissimus fuit. Nam ei dedicauit Topicorum suorum librum, eumque iuris interpretem salutat. Ad Atticum uero scribit: »Quamquam non adspernor Trebatii litteras, a quo me unice diligi scio« . Sed id adhuc magis patet ex datis ad eum litteris bene multis, que typis edite sunt. Alibi uero eum bonum uirum et ciuem appellat, quem Horatius sic alloquitur:

   Trebati,
Quid faciam, prescribe. 

ualerianum quemdam dictorum suorum testem Arnobius produxit . Eo autem nomine a Plinio laudatus est. »Cornelius ualerianus, qui Phenicem in Aegyptum deuolauisse tradidit ;« et alibi: »uillas et domos ambiri singularum palmitibus ac  sequacibus lauris memoria dignum inter prima ualerianus quoque Cornelius existimauit« .« Utrum uero idem sit atque is, quem Arnobius memorat, aliorum esto iudicium.

ualerius Pontifex de Ia, Mide filia, et Attidis sponsa, litteris quid mandauerit, narrat auctor noster . Sed quia plurimi ex celeberrima ualeria gente orti sunt, quis ille Pontifex ab eo uocetur, dubium sane incertumque uideri potest. Animum tamen aduerte utrum ille dici non possit M. ualerius Messala, de quo Macrobius: »Marcus,« inquit, »Messala Cn. Domitii in consulatu collega, idemque per annos quinquaginta et quinque Augur, de Iano ita infit: Qui cuncta fingit eademque regit .« Ex huius etiam Messale  Auguris primo de Auspiciis libro Gellius longum fragmentum transcripsit . Constat itaque illum de diis scripsisse: quidni ergo ille de Ie historia, seu potius fabula aliquid, ab Arnobio citatum, memorie prodidisse dici potuerit? Sepius uero ab auctoribus latinis haud parum commendatur, magnisque extollitur laudibus. Quam in rem uossium, si uacat, adire promptum est . Si alium nichilominus ualerium Pontificem ab Arnobio appellatum contendas, hunc nobis ostende, et cedimus.

uarro Menippeus, uel sicut in manuscripto codice regio, et antiquis editionibus legitur, Setenipeus, uel ut aliis placet, in Menipeis, unus est ex scriptoribus ab auctore nostro citatis. Prime autem lectioni fauet  Atheneus, qui illius auctoritate premissis hisce uerbis utitur , uarro cognomine Menippeus. Ultimam uero lectionem confirmat A. Gellius a quo sic laudatur: »uarro in satira Menippea, quam de Officio mariti scripsit .« uerum ille ipse postea his non minimam attulit obscuritatem, ubi de seruis disputat: »Alii quoque,« inquit, »non pauci serui fuerunt, qui post philosophi clari exstiterunt, ex quibus ille Menippus fuit, cuius libros M. uarro in satiris emulatus est, quas alii Cynicas, ipse appellat Menippeas .« Quod quidem a Macrobio totidem uerbis scriptum legimus . In dubium itaque haud immerito uocari  potest, utrum uarro Menippeus, aut celeberrimus M. Terentius uarro Romanus ab Arnobio appelletur. Si autem hunc potius, quam alium ab ipso laudatum censeas, quia latinus, et alio longe illustrior, plura de diis, de quibus auctor noster loquitur, litteris consignauit, eo minus repugnabimus, quo magis genuina eiusdem Arnobii lectio ab imperito librario, uti uidimus, fede deformata est.

uerrius ab Arnobio dictorum suorum uas et sponsor factus, ipse est uerrius Flaccus, de quo nos supra ad uerbum Flaccus .

Zenone ex Myndio, que in medium Arnobius protulit , hec ille non aliunde, quam ex Clementis Alexandrini fontibus hauserat.  Et id quidem a nobis cum in hac dissertatione, tum alibi, ubi de eodem Zenone Myndio egimus, satis probatum putamus .

De aliis denique quibusdam scriptoribus, puta Aristotele, Cicerone, Euripide, Hesiodo, Orpheo, Pindaro, Platone et Plauto, uerba fecit Arnobius. Sed cum celebres illi scriptores nemini, quantumuis mediocriter erudito, incogniti esse possint, et uaria eorum opera, siue greca, siue latina, typis sepius edita, omnium terantur manibus, nichil de illis speciatim dicendum esse duximus. Huc accedit quod de grecis scriptoribus, ab auctore nostro citatis, in primo Apparatus nostri tomo satis, nisi fallimur, a nobis, ut omnibus noti fiant, disputatum est.



ARTICULUS Iu. De uerbis barbaris, obsoletis, inusitatis, aut obscuris, quibus Arnobius usus est.


A nobis iam obseruatum est incultum confusumque esse Arnobii stylum ac sermonem, eumque in suis libris nomina adhibuisse obsoleta, inusitata et barbara, que lectorem ne morentur, a nobis, ut officio nostro satisfaciamus, debent pro uirili parte explicari . Plurima autem ex illis, data superius opportuna occasione, explanauimus. Sed multa non minus obscura et difficilia adhuc occurrunt quorum interpretandorum nullus sese nobis locus satis commodus obtulit. Quapropter illorum interpretationem atque explicationem censuimus ad  huiusce dissertationis calcem esse reiiciendam. In hac porro disquisitione eumdem atque in superiori articulo alphabeticum, ut loqui amant, ordinem sequemur. Primum itaque dixit Arnobius:

»Ancillatrum seruuli pauibundis trepidationibus imitatus,« qui scilicet potentiores homines humillime salutat . Ita sane in manuscripto codice regio legimus. Sed illum quidam ibi deprauatum putantes, scribi uoluerunt Ancille aut seruuli. At hec correctio sequentibus Arnobii uerbis non coheret. Quamobrem alii restituendum suspicantur: Ancillarum seruuli pauidas trepidationes imitatus. Sed nullam huiusce lectionis probationem uel coniecturam proferunt. Quid uero, si Arnobius nouo uerbo seruitium, seu obsequium seruuli significauerit,  quod ipse ancillatrum, seu potius ancillatum appellat? Utrum autem genuina sit hec auctoris nostri lectio, expendant alii, et pronuntient. Nobis certe illius sensum patefecisse sufficit.

Anserum grinnitus Arnobius appellat; quia Grinnire, inquit Festus, anserum uocis proprium est .

Arbor pausata ab Arnobio pinus uocatur, sub qua Attis se uiri nomine priuauit, et cuius circum robur mater deum sociatis cum Acdesti planctibus, pectus tundit et sauciat . Cur autem arbor pausata dicatur, omnes horum Arnobii librorum commentatores sibi fatentur esse incompertum. uocem itaque pausate corruptam fuisse nonnulli  arbitrantur, ac pro ea lanate, uel lausate, uel posite legendum. Sed hec alii ut meras nugas explodunt atque exsibilant. Quid enim uetat quominus Arnobius usus sit uerbo pausate, imitatus Plautum, qui dixit Pausa, id est, quiesce. Nam ibi auctor noster scribit matrem deum in antrum suum detulisse illam arborem, et circum robur illius ibi pausate, siue quiescentis et posite sociatis cum Acdesti planctibus suum tutudisse ac sauciauisse pectus.

Arquata sellula, hoc est, semirotunda, et in arcus similitudinem formata . Quo sensu ab Ouidio canitur:

Iris et arquato celum curuamine signans. 

Attagi phrygia lingua uocantur, quos hircos dicimus  . Apud Eustachium uero, inquit Bochartus, , dicuntur , capri masculi seu hirci . Ab hoc autem phrygio nomine Arnobius putat factum esse nomen Attis. Sed Bochartus ex Hebreo Athud potius deriuatum arbitratur, quem, si uelis, consule.

Auctificari, dixit auctor noster, Ennius uero, ut notat Nonius Marcellus, augificare: sed obsoletum uerbum est, quod idem atque augere significabat . Apud Lucretium autem legimus:

   Auctificique
Motus perpetuo possunt seruare creata. 

 Augustare simili modo dixit Arnobius, pro augustum reddere .

Batiaca, in manuscripto autem regio codice pastiocas corruptissime . Nam batiaca grece , sicut ex Atheneo discimus, poculi erat genus . Unde Plautus alicubi dixit:

   Quibus diuitie domi sunt, scaphio, cantharis,
Batiolis bibunt. 
At ibi quibusdam in editionibus legitur, Batiocis.

Bigarii uox est, que in Romana horum Arnobii librorum editione et aliis posterioribus exhibetur: in manuscripto autem regio cod. Pigarii, in postrema editione, cybiarii . Sed nulla  huiusce immutationis ratio redditur. Cur non potius Cibarii, qui scilicet cibos conficiunt aut ministrant? uarro enim apud Nonium Marcellum: »Tuus ipse frater cibarius fuit Aristoxenis .« Cur non etiam, inquiet aliquis, legatur Bigarii, ex quo ab imperito librario factum Pigarii? Superiori quippe linea dixit Arnobius quadrigarios. uerum nemo fortasse sine alterius manuscripti codicis auxilio adulteratum illud nomen emendare poterit.

Bolones, in ms. codice nostro legimus, pro quo nonnulli perperam scripserunt uolones . Nam ut ait Donatus: Cetarii, »qui cete, id est, magnos pisces uenditant et bolones exercent,«  siue ceteriam mercaturam . Ab aliis autem, qui Isidorum citant, sumitur pro iis, qui diuersa genera piscium emebant et uendebant . uidesis Turnebum lib. XIII Aduersar., cap. 14.

Botulus, teste Festo, genus farciminis est, quod, propter connexionem, a bolis sic appellatur . Martialis autem alicubi cecinit:

Qui uenit botulus medio tibi tempore brume,
   Saturni septem uenerat ante dies. 
Quamobrem Tertullianus ethnicos hunc redarguit in modum: »Inter tentamenta christianorum botulos  etiam cruore distentos admouetis, certissimi illicitum esse apud illos, per quod exorbitare illos uultis .« Alibi uero postquam ab orthodoxorum, quos Psychicos uocat, partibus defecisset, sic eos corripit: »Quomodo protegam castitatem et sobrietatem sine taxatione aduersariorum? Quinam isti sunt semel nominabo, exteriores et interiores botuli Psychicorum .«

Buris dicitur a quibusdam pars aratri posterior, ab aliis temonis superior, et utraque incuruata . Eo autem nomine usus est uirgilius, ubi canit:

Continuo in syluis magna ui flexa domatur,
In burim, et curui formam accipit ulmus aratri.  
Quos in uersus hec Seruius obseruat: »In burim, in in curuaturum. Nam buris est curuamentum aratri dictum quasi , quod sit in similitudinem caude bouis. Alii burim curuaturam temonis, que supra est, et quod infra est uruum dicunt. Buris enim, ut curuetur, ante igni domatur, amburitur: unde et que naturaliter inueniuntur curue ita dicuntur. uarro ait totum burim indici ab urbe.« Priori sententie Isidorus subscripsit .

Busticeta, ut animaduertitur in glossis eidem Isidore attributis, erant sepulcra in agro.

Cacabulus, diminutiuum haud dubie nominis cacabus,  qui uas significat, in quo pulmentarium coquebant. uidesis Lexicon Martinii, et uossii etymologicon.

Calamistris uibrare cesariem, inquit Arnobius . Calamistrum enim erat acus maior, seu ferrum, quo calefacto capillus intorquetur et crispatur. Audi uirgilium:

   Fedare in puluere crines
uibrato calido ferro, myrrhaque madentes. 
Quos in uersus Seruius: »Calamistrum est acus, inquit, maior, que calefacta, et adhibita intorquet capillos.« uidesis Iulium Pollucem, et Isidorum .

 Caliendri nomine putabat Turnebus ab Arnobio indicari pallium, quod ante riciniatum appellauerat. Sed re maturius expensa, existimauit significari capitis operimentum. Quo sensu ab Horatio usurpatur:

. . . . . Altum Sagane caliendrum. 
Quod in carmen Acron, siue quiuis eius nomine alius, annotauit caliendrum dici, siue ornamentum capitis mulierum, quo ad exornandos crines utebantur; siue supposititios crines, quos pro naturalibus accipiebant. Tertullianus quoque hoc nomen usurpauit, ubi in mulieres inuehitur: »At nunc in semetipsas lenocinando, quo planius adeantur, et stolam, et lupparum, et crepidulam, et caliendrum, ipsas quoque iam  lecticas, et sellas queis in publico quoque domestice, ac secrete habebantur, eierauere« .

»Canacheni obserata pandentes remedorum obscuritate« . uerba sunt auctoris nostri, que pluribus plane corrupta esse haud immerito uidentur. Quidam itaque pro remedorum, restitui uolunt tenebrarum, sed qua auctoritate? De nomine autem Canacheni querendum amplius censent. Sed ubi id querendum, nisi alius melioris note et integrior manuscriptus codex habeatur? At certe nulli obscurum esse potest Arnobium loqui de nocturnis predonibus, qui deorum simulacra aut spoliauerant, aut ex templis abstulerant. An autem eos designet, qui magica arte id facerent, aliorum iudicio  permittimus.

Chantharulus ab Arnobio dicitur  paruum uas potorium, cum quo Bacchus pingi solebat. Paucas enim ante lineas scripserat: »In Liberi, seu Bacchi, dextera pendens potoris cantharus.« Rationem si queras, hanc tibi ualerius Maximus suggeret. »Liber pater ex Asia ducens triumphum, hoc usus poculi genere ferebatur« . Cuius exemplo, uti ille et Plinius annotarunt , C. Marius post uictoriam Cymbricam cantharis semper potauit.

Capite censi appellati sunt, inquit, post Iulium Paulum, A. Gellius, qui nullo, aut perquam paruo ere censebantur, ac paruum aut nullum uectigal  pendebant .

Castus peculiari sensu ab Arnobio accipitur , ubi matris deum seu Cybeles, mysteria hunc exagitat in modum: »Quid temperatus ab alimonio panis, cui rei dedistis nomen castus.« Quod quidem ut intelligatur, ex Apuleio, Tertulliano, Hieronymo et aliis, animaduertendum est, in horum mysteriorum celebratione obseruatam fuisse, preter alios plures superstitiosos ritus, ciborum saltem communium abstinentiam . At quidam, uti Martinius et uossius,  Festi uerbis et auctoritate fulti, putant Castus nomine has omnes cerimonias significari. Tertullianus autem ubi aduersus catholicos pro suorum Montanistarum ieiuniis disputat: »Sed bene,« inquit, »quod in nostris Xerophagiis blasphemias ingerens, Casto Isidis et Cybeles adequas« . Si quis uero alium pro catholicis contra hereticos agentem audire malit, en presto est Hieronymus, qui aduersus Iouiniani errores pugnando, hec scribebat: »De ciborum sibi placent abstinentia, quasi non et superstitio gentilium castum matris deum obseruet, et Osiridis« . Postea uero planius ac propius ad Arnobii nostri mentem: »Quomodo, inquit, uirginitati uere non preiudicat imitatio uirginum diaboli,  ita nec ueris ieiuniis castum Isidis et Cybeles, et quorumdam ciborum in eternum abstinentia, maxime cum apud illos ieiunium panis, sagina carnium compesceretur« . Nonne enim illud ieiunium panis, idem est atque temperatus, ut Arnobius dixit, ab alimonio panis?

Cimices uermiculi sunt fetidi ex ligno, chartis, et paleis nascentes. Isidorus uero: »Cimex,« inquit, »de similitudine cuiusdam herbe uocatur, cuius fetorem habet« .

»Cinnum,« ait auctor noster, »cyceonem quem nuncupat Grecia, oggerit« . Hec autem ille et plura alia, que ibi de Eleusiniis mysteriis narrat, ex Clemente Alexandrino, ut supra  notauimus, mutuatus est. Grece enim doctus uir scripserat: , Bibi cyceonem. Cinnus autem, teste Nonio Marcello, potionis genus erat, ex multis liquoribus confectum . Monitos porro nos ille facit ea uoce usum esse Ciceronem. uidesis Turnebum, lib XII Aduersar., cap. 8.

Classici appellabantur ciues Romani qui quidem uarias in classes quomodo distributi fuerint, Liuius et Dionysius Halicarnasseus descripsere . Singulari tamen significatu, ut refert. A. Gellius, classici uocabantur prime tantum classis homines, qui centum et uiginti quinque  millia eris ampliusue censi erant . At eo significatu hoc nomen classicus ab Arnobio sumitur, si integer et incorruptus sit ibi illius textus, ubi plura turpiter fedata fuisse nemo diffiteri potest. De iisdem autem Romanorum ciuium classibus Arnobius , uti superius uidimus, locutus antea fuerat. At de his preterea consulere poteris, A. Gellium, lib. X Noct. Attic., cap. 28, et Lipsium, lib. I de Milit. Rom., Dialog. 2, tom. III, pag. 15.

Cratere, si Nonio Marcello credideris, uasa sunt uini; crateres uero uasa olearia; ac utrumque uirgilii auctoritate probare nititur .

 Cupa est uas, in quo hibitur; uel, ut quibusdam placet, uas uinarium maius .

Curculio, seu curgulio, aut gurgulio, paruum est animal frumentum corrodens , ut patet hoc uirgilii carmine:

   Populatque ingentem farris aceruum
Curculio. 
Lege, si uelis, de Re rustica scriptores, uarronem, cap. 63; Catonem, cap. 2; Columellam, lib. I, cap. 6; Palladium quoque, lib. I, tit. 19.

Defanata spatiola dicit Arnobius , id est profanata spatiola. Nam ibi alludere uidetur ad ea que de Tiberio Graccho, Cicero, ualerius Maximus, et alii memorant . Cum ille, inquiunt, tabernaculum uitio cepisset imprudens, et pomarium inauspicato transgressus esset, ideo uitio creatos consules ab auguribus pronuntiatum. Quod quidem si ita sit, auctor noster tabernaculum illud et pomarium defanata spatiola appellare uidetur. Si tamen ad aliam similem historiam eum respexisse probaueris, tibi certe non repugnabimus: sed eadem semper erit uerborum illius significatio.

»Desultores,« inquit Isidorus, »nominati, quod olim, prout quisque ad finem cursus uenerat, desiliebat ac currebat: siue quod de equo in equum transiliebat« . Atque hoc sensu a Liuio accipitur,  ubi de Numidarum agilitate ita disserit. »Nec omnes Numide in dextro locati cornu, sed quibus desultorum in modum, binos trahentibus equos, inter acerrimam sepe pugnam, in recentem equum ex fesso armatis transultare mos erat: tanta uelocitas ipsis, tamque docile equorum genus est« . uidesis Lipsium, lib. III de milit. Rom., Dialog. 8, pag. 95, tom. III; et Cel. Rhodiginum, lib. XXIII, lect. Antiq., cap. 30.

Dibus in regio Arnobiano codice legitur . Sed quid ea uox significet, quia incompertum erat, pro ea in quibusdam editis nomen cubus positum est. Salmasius uero hanc, quam genuinam putat lectionem corruptam fuisse opinatur imperitia librariorum, qui secundam huius nominis litteram  u diuiserunt, ac priorem eius partem prime littere c coniungentes fecerunt Dibus. Alio autem, sed non maioris momenti exemplo id probare connititur. At Meursius primam lectionem Dibus, qua usus est Agathias, et que binionem significat, retinendam esse censuit . Alii tamen illud ab eo uoluissent aliis exemplis confirmari. At nonne ad id probandum satis est, quod ibi Arnobius de numeris disputet, ac uaria numerorum nomina continuo subiunxerit?

Dynamis autem ab illo ibidem notatur, et in quibusdam editionibus dymanis, sed mendose. Dynamis autem quaternionem significat, quemadmodum Meursius  Hieroclis, et Elmenhorstius Hieronis Alexand. confirmant testimonio.

Enterocelici uocantur qui intestini a proprio et naturali loco descensu, seu hernia laborant. Eo quoque greco nomine Plinius usus est, et latinum fecit .

Exauctorare deos ipsos dixit Arnobius , pro auctoritatem eis adimere et eripere.

Fasciola, fascie diminutiuum, idemque sonat atque linteolum , quod ad ligandum aliquid aptum est, uel quo speciatim uulnera alligantur, sicuti Isidorus animaduertit . Et Cicero quidem in quadam oratione primo sensu dixit: »P. Clodius a crocota,«  inquit, »a mitra, a muliebribus soleis, purpureisque fasciolis« . Horatius autem secundo sensu scripsit:

   Ponas insignia morbi,
Fasciolas. 

Fellitantes mammas exsugerent, honesto significatu ab Arnobio dicitur . Nam de infantibus loquitur, qui matrum aut nutricum mammas sugebant. Solinus uero dixit: »Nequaquam mater pullo ubera prebet fellitanda.«  Lege Turnebum, lib. XXIu Aduers., cap. 13, et lib. XXIX, cap. 10.

Ferunculum in librorum Arnobii manuscripto codice regio legimus . Sed hanc  uocem quidam corruptam opinati, furunculum in textu haud tamen merito iure posuerunt. Nam ut scriptum Isidorus reliquit: »Furunculus est tumor in acutum surgens, dictus, quod ferueat, quasi ferunculus, unde grece dicitur, quod sit ignitus.«  Sed quoquo modo legatur, illud optime auctoris nostri proposito congruit. Dicit enim nullum uel leuissimum furunculum, siue ferunculum ab nullo umquam philosopho una sola uoce sanatum. De furunculo autem sepius Plinius lib. XX, et alii.

Flatare calamo, et celi flaturas dixit auctor noster, pro flare calamo seu tibia, et celi flatu .

Fluoris quoque uerbo haud semel ille utitur, quo  etiam nomine usum esse Festum , Apuleium, Solinum, ac precipue medicos legimus, ut fluxum significent.

Formatura uaria res spectans, uerba sunt Arnobii , qui more suo, ut alibi uidimus, Lucretium sequitur:

Formaturaque labrorum pro parte figurat
. . . . . . . . . . . . .
Seruat enim formaturam, seruatque figuram. 

Frustilla ignea stelle ab Arnobio uocantur , id est, frusta paruula ignea. A diminuto enim nomine frustum factum est frustillum. Plautus uero alicubi eodem modo dixit:

 Iam ego te faciam ut hic formice frustillatim differant. 
Hoc est, ut formice te in paruula frusta concisum diuersum ferant, atque distrahant.

Fulguritum, idem est, auctore Festo, atque fulmine ictum . Locus autem fulmine percussus, statim religiosus, et a deo sibi dedicatus ethnicis uidebatur.

Fuligine oculos obumbrare, est eos nigro colore pingere . Quod quidem his probatur Iuuenalis carminibus:

Ille supercilium madida fuligine tinctum
Obliqua producit acu, pingitque, trementes
Attollens oculos. 

 De illo autem prauo more disseruimus tom. I Apparat., lib. III, dissert. I, cap. 12, art. I, p. 788.

Fuscinum satis auctoris nostri et Augustini uerbis explicatur .

Gnariores in quibusdam horum Arnobii librorum editionibus legimus. In aliis ex Scaligeri, ut uidetur, emendatione gnarures. At in manuscripto habetur ignarores, male profecto, uti uides. Sensus autem Arnobii postulare uidetur gnarores aut ignariores . Continuo siquidem adiecit, et habere scientias in quibus singuli emineant.

Grallator a gradu magno dictus, quemadmodum uarro testificatur . Festus uero: »Grallatores appellabantur pantomimi, qui ut in saltatione imitarentur Aegipanas, adiectis perticis furculas habentibus, atque in his superstantes, ad similitudinem crurum eius generis gradiebantur, utique propter difficultatem consistendi. Plautus: uinceretis cursu ceruas, et grallatorem gradu.«  Hoc autem Plauti carmen ex eius Penulo, Act. 3, scen. I, desumptum est. uidesis adhuc Nonium Marcellum, de uerbor. Propriet. cap. 2, ad uerbum Grallatores.

Hierophanta, grece , is est, qui sacra et cerimonias docebat, et sacrorum antistes .

Honorationis officium, hoc est, honoris et reuerentie  .

Iecusculum est diminutiuum nominis iecur. Quo etiam nomine utitur Plinius: »Murium,« inquit, »iecusculi fibre ad numerum lune in mense congruere dicuntur.« Et prius Cicero: »Musculorum iecuscula bruma dicuntur augeri« .

Immoderatum, id est, sine modo, uel fine, seu immensum et infinitum . Quapropter Cicero quoddam Euripidis carmen , sic latine interpretatur:

uides sublime, fusum, immoderatum ethera.

 Inequitare haud semel scripsit Arnobius, pro insectari et persequi.

Inflexibus flexuosis, inquit Arnobius , id est, anfractibus uie, aut sinuosis et curuis reflexibus.

Infula eliciende miserationis offerentem Iouem , id est, uelamenta lanea, ut uarro aliique docent, quibus aut illius mater ornaretur, aut potius scelus eius tegeretur. Examina locum, et tuum ea de re iudicium feres.

Institor erat mercature et negotiationi prepositus . Ouidius enim cecinit:

Institor ad dominam ueniet discinctus emacem:
   Expediet merces teque sedente suas. 
 Institores quoque tonsores, caupones, et coqui uocabantur ut quidam ad hoc Martialis carmen obseruarunt:

Abstulerat totam temerarius institor urbem,
   Inque suo nullum limine limen erat. 
Iuuenalis uero:

Institor hiberne tegetis niueique cadurci. 

Quem in uersum uidesis uariorum obseruationes.

Interibilis pro interitui obnoxius et mortalis .

Isicia, siue insicia, ab eo, inquit uarro, quod insecta caro, ut in carmine Saliorum est: quod in extis  nunc dicitur prosectum . Macrobius etiam nos monet insicium ab insectione deriuari, »amissione« inquit, »littere, postea quod nunc habet, nomen obtinuit . Aliam tamen huius nominis etymologiam his Isidorus dedit uerbis: »Isocem piscem quemdam uocant, ex quo primum isicia facta sunt: et quamuis ex alio genere piscium fiant, initium tamen piscis uocabulum dedit .« Lampridius porro narrat Heliogabalum primum de piscibus, ostreis, et aliis similibus conchis fecisse insicia. Plura uero Apicius insiciorum genera, eorumque conficiendorum rationem describit. uidesis Casaubonum in libros Athenei, et uariorum in citatum Apicii locum animaduersiones  .

Labeones nuncupantur, quibus magna sunt labia. Plinius: »Labra« ait, »a quibus Brocchi, labeones dicti« .

Lacernula, a nomine lacerna haud dubie deriuatum. Lacerna autem uestis erat uilior et communior, et, uti ait Isidorus, »pallium fimbriatum, quo olim soli milites utebantur. Unde et in distinguenda castrensi urbanaque turba, hos togatos, illos lacernatos uocabant. Inde autem lacerne, quasi amputatis capitibus fimbriarum, neque ita laxis, ut sunt penularum«  . Frequens autem apud uarios, ac precipue de re uestiaria scriptores, huius nominis usus.

Lena, uti animaduertit uarro, quod de lana multa; duarum enim togarum instar: ut antiquissimum mulierum ricinium, sic hoc duplex uirorum . Addit Festus a quibusdam traditum eam sic tusce, et ab aliis grece appellatam. A. Nonio autem dicitur esse uestimentum militare, quod supra cetera omnia induebatur . Atque in opinionis sue confirmationem ab illo hec uirgili carmina citantur:

   Tyrioque ardebat murice lena,
Demissa ex humeris. 
 At Seruius hos in uersus uarias refert de lena et eius inuentore sententias, atque ab aliis togam censeri duplicem et amictum auguralem, in quo, ut quibusdam placuit, flamines infulati sacrificabant, ab aliis uero dici amictum rotundum. Plura in eius commentariis legere poteris.

Laminas pertundunt aurium, id est, imas auriculas, seu inferiorem earum partem, ut gemmas aliaue eis insererent . uidesis uossii etymologicon ad uers. Lamina et ligula.

Lancicula diminutiuum uidetur nominis lanx , atque idcirco idem esse ac parua lanx, siue minus uas escularium, quo caro tosta, siue elixa mensis inferebatur. De lance autem canit Plautus:

    In popinam diuortundum est mihi.
Lances detergam omnes, omnesque trullas hauriam. 
uarro autem ubi de uasis escariis: »Magidam« inquit, aut »langulam, alteram a magnitudine, alteram ab latitudine finxerunt« . Atqui si uossio credideris, langula quasi lancula dicitur. uide ergo utrum ab Arnobio scriptum fuerint lancula, aut inde facta sit lancicula.

Laura grece , et latine uicus, recte dicitur, ut Atheneus monet, ac satis probauit Casaubonus, quem, si lubet, consule .

Lenocinio fulgoris augustat deorum simulacra exterior leuitas; ita loquitur Arnobius, ac lenocinium  uocat nitorem, uenustatem, excellentiam. Cicero quoque corporum lenocinia appellat et Suetonius Augusti Imperatoris formam ubi describit, ait eam fuisse omnis lenocinii siue adscite uenustatis expertem .

Lucanica genus farciminis erat, quam sic appellatam uarro et Isidorus putant, quod in Lucania prius facta, uel quod milites, quomodo fieret, a Lucaneis didicerunt . De illa hec sunt Martialis carmina:

Et Lucanica cum uentre Filisco. 
 Atque alio in libro:

Filia Picene uenio Lucanica porce,
   Pultibus hinc niueis grata corona datur. 
Quos in uersus nonnulli obseruant Lucanicam ex concisis carnibus porce, in agro Pisceno nate, fieri. Tullius porro Papirio scribit: »Solebam enim antea delectari oleis, et lucanicis tuis« .

Mantele, seu mantelium, et mantile, a tergendis manibus dictum, sicuti Seruius annotat in hunc uirgilii uersum:

Tonsisque ferunt mantilia uillis. 
uarro quoque dixerat: »Mantelium, quasi manuterium,  ubi manus terguntur« . Isidorus uero, qui illud olim huic usui fuisse fatetur, nunc operiendis mensis inseruire declarat. Plura de eo uossius in Etymologico congessit:

Marsi, de quibus infra ad uerbum Psylli .

Mastruca, uel mastruga uestis erat Sardonum , quam Isidorus sic explicat: »uestis Germanica ex pellulis ferarum, de qua Cicero pro Scauro: quem purpura regalis non commouit, cum Sardorum mastruga mutauit. Mastruga autem dicta quasi monstruosa, eo quod qui ea induuntur, quasi in ferarum habitum transformentur« . uidesis Turnebum, lib. X Aduersar. cap. 3, et lib. XX, cap. 9.

 Mateola diminutiuum, siue, ut alii opinantur, idem ac mattea, uel mattya grece, , uel . Delicatus est cibus, aut ciborum delicie. Unde Martialis:

Diues et ex omni posita est instructa macello
   Cena tibi, sed te Mattya sola iuuant. 
Postea uero:

Inter aues turdus si quis, me iudice, certet,
   Inter quadrupedes Mattya prima lepus. 
Lege Atheneum, lib. XIu Deipnosophist., pag. 662 et 663.

Meraco sapientie tincti et saturi potu . Meracum adiectiue aliquando sumitur,  ac significat solum ac purum: aliquando substantiue idem ac uinum sonat. Audias, uelim, Horatium:

Expulit elleboro morbum, bilemque meraco. 

Miculam dixit haud semel Arnobius ; quod nomen a mica desumptum, que exiguam rei alicuius aride et sicce particulam significat. Miculam igitur uocat minimam rei micam et partem. Atque ita sane nominibus, ut iam sepius admonuimus, diminutiuis uti amat.

Minimissimus itaque digitus ab illo eamdem sane ob rationem dicitur, quamuis minimum dixisse satis ipsi fuisset .

Mitra, ut docet Seruius, pileus incuruus erat, ex  quo pendebat baccarum tegimen, quo Phryges et Lydii utebantur, et quos Troiani imitati sunt . Addit autem quibusdam uisum mitram meretricum esse, et iis adscriptam quibus effeminatio crimini dabatur. Romanarum autem mulierum erat integumentum, uti liquet ex his Plinii uerbis: »Polygnotus Thasius primus mulieres lucida ueste pinxit, capita earum mitris uersicoloribus operuit.« Isidorus uero: »Mitra est pileum Phrygium, caput protegens, quale est ornamentum capitis deuotarum. Sed pileum uirorum est, mitra autem feminarum.« 

Muccinium ab Arnobio illud nuncupari Turnebus  uossiusque suspicantur, quo mucum, hoc est, narium humiditatem, detergimus .

Mustacium, seu mustaceum docet Cato fieri farina siligena, musto conspersa, anyso, cumino, adipe, caseo, et uirge lauri ramentis . Canit autem Iuuenalis:

Nec est quare cenam et mustacea perdas. 
Quem in uersum scholiastes hec annotauit: Cibaria dulcia musto conspersa, que sub finem conuiuii dari in nuptialibus cenis solita. uidesis Erasmi adagia chiliad. 4, centur. 9, adag. 87, pag. 942 et pag. 1215.

Nasicas a naso uocat Arnobius eos, qui, uti ille loquitur, nares habent displosas, siue sonitum edentes  .

Nebridarum familiam uocat auctor noster, ubi de Eleusiniis mysteriis sermonem facit . Quidam autem putant Nebride nomen esse proprium. Alii uero opinantur Arnobium eo nomine designasse quamdam apud Athenienses familiam, sed illum hac in re deceptum. At nobis a uero non prorsus is aberrare uidetur qui dixerit Arnobium hoc ipso nomine illos nuncupauisse, uel forsitan eorum sacerdotes, qui Cereris Bacchique Orgia celebrabant. Hi enim induebantur hinnuli siue cerui pelle, que grece dicitur. Inde Clemens Alexandrinus, ex quo Arnobium plura delibasse ostendimus, in sua Admonitione ad gentes scripsit: , , , ,  , , .  ueni, o uesane, non thyrso innixus, neque hedera redimitus: abiice mitram, abiice nebridem sis temperans et moderatus. Statius autem cecinit:

   Nunc Orgia Cadmi
Cernitis, aut auidas Bacchum scelerare parentes,
Nebridas, et fragiles thyrsos portare putastis
Imbellem ad sonitum. 
Et alibi:

   Quid imbelles thyrsos mercatus et era
Urbibus in mediis, baccheaque terga, mitrasque
Huc tuleris, uariosque aspersas nebridas auro. 

 Nebulositate, inquit Arnobius, redundantium uaporum totum celum claudatur, id est, redundantibus incensi thuris uaporibus, quibus tanquam nebula totum celum, seu potius totus er claudatur et tegatur 

Nidamenta ponere dixit Arnobius , uerbo scilicet Plautiniano:

In neruum mille hodie nidamenta congeret. 

Quo uerbo significatur locus ubi aues nidificantur.

Nitedula, in ms. regio Nitetula, sed male . Nitedula enimuero, seu nitella mus est syluestris, quem gallice mulot dictum arbitrantur. Quamobrem Cicero: »Id etiam,« inquit, »fatum ciuitatis fuit, ut illa ex uepreculis extracta, nitedula  Rempublicam conaretur arrodere« . Putat autem Seruius illum a uirgilio exiguum murem appellari . uidesis Plinium, lib. uIII. Hist. nat., cap. 58, pag. 247. Gesnerum et alios.

Nominaliter, et nominitare scripsit auctor noster pro nominatim et nominare .

Obsolefacere etiam ab eo dicitur, pro abolere, delere, tollere de medio, et oblitterare .

Obtentiones allegoricas uocat mystica et allegorica uerborum integumenta, et inuolucra, siue res, que allegoriis teguntur .

Panchristiarios apud auctorem nostrum legimus  quidem, sed mendum subesse suspicamur , ex solita librarii, quam sepissime notauimus, imperitia ortum. Quamobrem illorum sententie haud inuiti subscribemus, qui panchrestarios potius, quam crustarios, uti putauit Turnebus, emendandum existimant. Panchrestarii autem cognominantur, qui panchrestum, cuius Cicero et Plinius meminere, id est, unguentum benignissimum, ac sanandis pluribus morbis utilissimum conficiebant . Nec multum refert, quod Arnobius unguentariorum mentionem prius habuerit. Neque enim insolitum illi est, aut eadem repetere, aut nullum in suis enumerationibus sequi ordinem.

 »Papula,« inquit Isidorus, »est paruissima cutis erectio, circumscripta cum rubore, et ideo papula dicta, quasi pupula sirimpia.« Eam autem a pustula, sicuti Auctor noster, distinxit, hancque sic definiuit: »Pustula est in superficie corporis turgida ueluti collectio« . uirgilius uero ardentes pupulas dixit, quas Seruius carbunculos esse affirmat. Legesis Celsum et alios medicos .

Partiliter, et partilitas ab Arnobio dicitur pro partim, et parte aliqua 

Passibilitatem quoque dixit et passiuum, quod aliquid  pati potest. Unde etiam passio illud, quod aliquid patitur, et tolerat, seu tolerantiam significat .

Peniculantem, decurtan temcantherios Liberum , seu Bacchum, uidere uellem, uerba hec sunt Arnobii, sed quibusdam corrupta iure non immeriti uidentur. Restituendum autem quidam ominantur peniculamenta; alii penicula decurtantem cantheriorum. Martinius uero, qui fauet priori lectioni, opinatur peniculamentum significare uinculum ex setis cantheriorum; Nonius uero idem sonare ac uestis fimbriam, siue partem illius, que terram attingit . Sed hec parum faciunt ad Arnobii propositum, nisi Bacchus ipse equorum, quibus e celo in terram uehebatur, curam habuisse dicatur. Potuit  quidem Arnobius illud ethnicis haud plane infaceta ironia exprobrare: sed sine alicuius correctioris manuscripti codicis auxilio nichil certo definire audemus.

Pestilitas Arnobio idem est ac pestis, atque ibi Lucretium, ut alibi sepius, sicut a nobis obseruatum est, imitatus, hoc uerbum adhibuit .

Phrygiones ii uocantur, qui uestes aut pingunt aut intexunt. Testes si uelis, Seruium tibi citabimus, Nonium, et Isidorum . Plinium adhuc his adiungemus, cuius hec sunt uerba: »Pietas uestes  iam apud Homerum fuisse, unde triumphales nate. Aut facere id Phryges inuenerunt, ideoque Phrygionice appellate« . At Phrygionis nomine Plautus sepe usus est:

Pallam illam, quam dudum dederas, ad Phrygionem ut deferas,
Ut reconcinnetur, atque ut opera addantur, que uolo. 
Et alibi:

Stas fullo, Phrygio, aurifex, lanarius. 

Pinguitias hostiarum dixit Arnobius , pro earum pinguedine.

Plani sunt iidem ac sycophante, fallaces, seductores,  et impostores . Audi, queso, A. Gellium: »Planum pro sycophanta M. Cicero in oratione scriptum reliquit, quam pro Cluentio dixit« . Et re quidem ipsa id in ea oratione legitur. Horatius quoque cecinit:

Nec semel irrisus, triuiis attollere curat
Fracto crure planum. 
Eodem quoque uerbo eodemque significatu Plinius utitur .

Pollinctorum, ait Arnobius, uoluminibus expediri eorum corpora, qui diuina Christi gratia a morte ad uitam reuocati fuerant, id est, opera illorum, qui  mortuorum corpora lauabant, atque curabant fasciis sepulcralibus et institis solui et expediri  Eas autem fascias uolumina appellat Arnobius, quia iis corpus mortuum inuoluebatur.

Polubrum uas est, teste Festo, quod nos peluim, uel, ut ait Nonius Marcellus, trulleum uocamus . Hos, si lubet, consule, et Turnebum, lib. XXuIII Aduersar., cap. 7.

Porrina genus est oleris porracei, nec alio sensu ab Arnobio accipi uidetur . Ab eo autem dicitur porrum sectiuum, quod, inquiunt, sepius in culine usum secatur. Iuuenalis uero dixit:

Filaque sectiui numerata includere porri.  
uidesis Plinium, lib. XIX, cap. 6, pag. 595 et seqq., ac Columellam, lib. I de Re rustica, cap. 3, et quid porrum sectiuum a capitato differat, intelliges.

Posterganeus ab sole occasus, id est, sol oriens post tergum illius habetur, qui occidentem respicit 

Presidatus ab Arnobio uocatur, prefectura, seu officium presidiis, prepositi, et prefecti .

Priua, seu res singularis, una et sola. Nam ut docet Festus: »Priuos priuasque antiqui dicebant pro singulis: ob quam causam et priuata dicuntur, que uniuscuiusque sint« . Et id quidem probat quibusdam Lucilii , et his Lucretii carminibus:

Quod si forte animas extrinsecus insinuari
uermibus, et priuas in corpora posse uenire
Credis. 
Sed non solum ibi, sed alibi adhuc illud nomen usurpauit .

Protelarii, seu proletarii dicti sunt, inquit A. Gellius, qui in plebe Romana tenuissimi pauperrimique erant, neque amplius, quam millia quingenta eris in censum deferebant . A Paulo autem, et Nonio Marcello proletarii nuncupati dicuntur, qui Reipublice prolem tantum sufficiebant. Unde Augustinus: »Proletarii, eo quod proli gignende uacabant, ob egestatem militare non ualentes, hoc  nomen acceperant.« Quamobrem proletarius sermo, apud Plautum, uilem et plebeium sermonem significat .

Psyllorum, et Marsorum ubi mentionem Arnobius facit , ibi corruptus est eius textus. Sic autem in editione illius ultima exhibetur: »aduersus ictus noxios, et uenenatos colubrarum morsus remedia sepe conquirimus, et protegimus nos laminis, Psyllis  Marsis uendentibus aliisque institoribus  et planis.« Theodorus autem  Canterus hunc locum sic corrigendum opinatur: Protegimus nos labiis Psyllis, Marsisue dentibus. Optimo quidem sensu si Psyllorum et Marsorum legeretur. Salmasius autem hec ita uult emendari, Psyllis labinis, Marsisue dentibus. Eodem sane sensu. Quibus enim serpentes mortale infuderant mordendo uenenum, hos Psylli et Marsi sugendo sanabant. Nullus autem plane dubitandi locus uidetur quin Arnobius loquatur de hisce Psyllis Africe, et Marsis Italie populis, qui reipsa uenenatis serpentium morsibus medebantur. Scriptis quippe a Plinio traditum legimus: »Crates Pergamenus in Hellesponto, circa Parrium, genus hominum fuisse tradit, quos Ophiogenes uocat, serpentium ictus contactu leuare solitos, et manu imposita, uenena extrahere corpori. uarro etiamnum  esse paucos ibi, quorum saliue contra ictus serpentium medeantur. Similis in Africa gens Psyllorum fuit, ut Agatharchides scribit, a Psyllo rege dicta, cuius sepulchrum in parte Syrtium maiorum est. Horum corpori ingenitum fuit uirus exitiale serpentibus, et cuius odore sopirent eos . . . . . Simile et in Italia Marsorum genus durat, quos a Circe filio ortos seruant, et ideo inesse iis uim naturalem eam« . Alio in libro idem adhuc retulit, aitque hos populos tactu ipso, suctuue modico leuare a serpentibus perculsos . Quamobrem alibi Marsos serpentium domitores uocat . Denique alio adhuc in loco eamdem et Marsorum et Psyllorum memorat uirtutem .

 Aelianus uero narrat eosdem serpentium morsus a Psyllo curari, si saliuam solum inspuat , aut cum corpus ueneno nimis imbutum fuerit, si aquam multam, in ore et intra dentes diu agitatam, ac postea in speculum iniectam, uulnerato propinet, postquam ea manus illius abluerit. Denique si ueneni uis acrius inualescat, tum Psyllus egrotanti nudo nudus incumbit, et proprio suo corpore illi medetur. Alii porro tradunt Psyllos uirus ipso suo ore suxisse, et incantationibus hebetasse serpentes. Unde hec cecinit Lucanus:

   Gens unica terras
Incolit a seuo serpentum innoxia morsu;
Marmaride Psylli, par lingua potentibus herbis,
Ipse cruor tutus, nullumque admittere uirus,
 uel cantu cessante, potest: natura locorum
Iussit ut immunes mixti serpentibus essent. 
uidesis Plutarchum in uita Catonis Minoris, tom. I, pag. 727; Strabonem, lib. XuII Geograph., pag. 814, Suetonium, in uita Octauiani Cesaris, cap. 17; Solinum, cap. 27, pag. 52; Hieronymum prefat. in Iohelem prophetam ad Pammachium. De Marsis denique hos Lucilii uersus citant:

Iam disrumpatur medius, iam ut Marsius colubras
Disrumpit cantu, uenas cum extenderet omnes. 
Et hec quidem manifeste satis ostendunt Arnobium  de his, uti diximus, Psyllis et Marsis fecisse sermonem. Utrum uero uoces laminis, et uendentibus genuine sint, aut quid pro eis reponendum, sine aliquo codice integro et incorrupto quis asserere audeat? At pro institutoribus recte institoribus restitutum, ex his colligere est, que supra ad nomen institor diximus.

Pulticula, id est, puls parua, uel minima, quod nomen a Plinio et Columella adhibetur .

Pupulus diminutiuum nominis pupus, ac paruulum puerum significat . Catulus hoc sensu ad Catonem dixit:

Deprendi modo populum puelle
Trusantem.  
Aliquando uero pro imagine aliqua accipitur, qua infantes et pueri ludere solent, et a nobis gallice uocatur poupée. Atque eo sensu ab Arnobio usurpatur.

Querquera febris est cum magno frigore et tremore . Inde A Gellius: »An tu forte,« inquit, »morbum appellari hic putas egrotationem grauem, cum febri rapida et quercera« . Lege, si uelis, uarias in hunc locum annotationes, ac Festum et Paulum ad uerbum Querquera.

Rancescere olearum fluenta, id est, rancore et putredine putida fieri .

Radius, codex, liber, ait Arnobius . Plures autem sunt radii significationes, sed aliquando  sumitur pro instrumento, quo geometre aliique lineas describunt. Eo autem sensu uirgilius dixit:

Descripsit radio totum qui gentibus orbem: 
Et rursus alibi:

   Celique meatus
Describent radio, et surgentia sidera dicent. 
uerumtamen quia Arnobius radium codici et libro coniunxit, eo nomine stylum, quo scribere mos antiquis erat, ab illo designari haud forsan immerito quis suspicabitur?

Rediuia, seu reduuia, et reduuium, teste Festo, appellatur, cum circa ungues cutis se resoluit . Eo uerbo sepius Plinium , et alicubi Ciceronem usum esse legimus . Legesis Turnebum, l. XuII Aduersar. cap. 8.

Repetentiam priorum uocat auctor noster repetendi resumendi actum . Et id quidem hausisse uidetur ex hoc Luretii uersu:

Interrupta semel cum sit repetentia nostri. 
Scimus quidem in iam editis legi repentia nostri: sed eo, quo diximus, modo scriptum ab Lucretio fuisse inde coniici haud prorsus absurde potest, quod Arnobius eodem loco dixit: Usu est illis uita non mancipio  tradita. Quis enim facile sibi non persuadebit, id ab ipso Arnobio sumptum ex hoc alio eius carmine?

uitaque mancipio nulli datur, omnibus usu. 

Runcina ab auctore nostro appellatur instrumentum illud, quo fabri ligna aspera leuigant, et gallice rabot nuncupatur. Plinius hoc eodem significatu de abiete dixit: »Pampinato semper orbe se uoluens ad incitatos runcinarum raptus« .

Saburato sanguine genus ducant, in quibusdam Arnobii editionibus legitur : in manuscripto regio codice, ex sanguine saburatio, sed librarii proculdubio errore. Quamobrem in ultima  editione positum ex sanguine saporatiore. Quis autem non uidet id ex sola coniectura emendatum, quod aliqua probatione stabiliri debuit? Agitur autem ibi de profluente ex amputatis Acdestis genitalibus sanguine, ex quo malum punicum ortum fabulabantur. Dicit itaque Arnobius poma illius arboris esse uuida et uinosa; quia ex sanguine illo saporatiore, uel saporato, id est, sapido, uel sapore delibuto genus ducant. Nobis quidem non latet Plautum usum esse nomine saburratus, ubi cecinit:

Que ubi saburrate sumus. 
id est, ut notat interpres cibo et potu onuste. Tralatio est a nauibus onerariis, que cum omni onere sint uacue, saburra onerantur, ut sint aduersus tempestatem  et fluctus magis firme ac stabiles. Quid ergo, inquiet aliquis, si in Arnobii textu scriptum fuerit poma ex sanguine saburata, id est, repleta et onerata, genus suum ducant? Sed hec correctio non multis fortasse ita etiam explicata probabitur. Nihil itaque absque alterius codicis fide, uel certiori auctoritate, mutatum uolumus.

Saccati inter obcenissimas serias, in utero matris positum infantem, dixit Arnobius . At »saccatum«, uti animaduertit Isidorus, »liquor est aque feci uini admixtus, sacco expressus« . uerum hec uox ab Lucretio accipitur pro lotio seu urina. De pueris enim somniantibus canit:

   Credunt attollere uestem,
 Totius humorem saccatum ut corporis fundant. 

Serie uero significant uasa quedam, in quibus aqua asseruabatur. Inde Terentius:

Reliui dolia omnia, omnes serias. 
Arnobius porro, ut humilem et abiectam hominis conditionem euidentius demonstraret, scripsit eum, cum in matris utero formatus est, inter pituitas et sanguinem degere, inter stercoris hos utres, et saccati supple humoris, obscenissimas serias. Ita sane auctori nostro pregnantis femine uterum appellare placuit.

Salinatores cognominabantur , qui, uti, post Papiam, Elmenhorstius obseruat,  salem faciebant, idque uetere inscriptione confirmat. At ii etiam hoc nomen sortiti fuerant, qui ex annona salaria nouum, ut loquitur Liuius, uectigal statuissent . Priori autem sensu potius, quam posteriori illud ab Arnobio uidetur usurpari, quamuis utroque modo ad eius propositum facere uideatur.

Scientiolas, Arnobius appellat minimas artium scientias et cognitiones . Nam sicuti haud semel animaduertimus, uerbis diminutiuis libentius utitur.

Scitulos uocat Lydia, inquit Arnobius , eos nimirum, qui aluntur lacte hirquino. Et postea hos ipse nuncupat scitulos pusiones . Non deerunt fortasse qui opinabuntur scriptum  ab Arnobio fuisse scitali, grece , quo nomine appellabantur uiles et improbi homines, quia, ut obseruat Suidas: Sciton fullo fuit homo uilis, qui propter improbitatem a Comicis carpebatur. Aristophanes in equitibus:

, , ,
, ,
, ,
, ,
.


Agite igitur, Scitalique et Phenaces, inquam ego,
Bereschetique et Cobuli, et Mothones,
Forumque, in quo puer existens, institutus fui,
Nunc mihi audaciam, et linguam uberem date,
uocemque impudentem.
Atqui hi quidem uersus in citata Aristophanis comedia  leguntur. uerumtamen quia Arnobius dixit scitulos pusiones atque adultos uenustissimis lineis, retinenda proculdubio uidetur hec uox scitulos. De quibusdam enim mulieribus Plautus canebat:

   Qua sunt facie? Scitula. 
Et hoc etiam altero:

Atque ambas forma scitula, atque etatula. 
id est, forma subeleganti et uenusta. Eo etiam nomine Apuleius sepe utitur .

Scurrula urbanus, nomen est diminutiuum scurre, cui Plautus adiectiuum urbanus, quemadmodum Arnobius scurrule coniunxit . Hi  autem sunt Plauti uersus:

Tu urbanus uero scurra, delicie populi,
Rus mihi tu obiectas. 
Et alibi:

Quam urbani assidui ciues, quos scurras uocant. 
Scurram autem urbanum peta aliique ueteres appellabant facetum politumque hominem, qui minime sit rusticus. Atque hoc sensu ab Arnobio scurrule nomen similiter accipitur. Postea tamen alia sane et contraria significatione usurpatum est. Sed ea de re uidesis Turnebum, lib. XIX Aduersar., cap. 13; uossium, in Etymolog., et alios.

 Securicula ab Arnobio diminutiue adhuc nuncupatur securis parua , quemadmodum a Plinio qui alicubi hec tradidit: »Securiculam insitiuam pendere, qua intercidantur radices« .

Secus uirile, et secus femineum, in nostro librorum Arnobii codice et pluribus editionibus legitur , melius quam in aliis quibusdam sexus uirile. Nam ibi nomen secus eam partem significat, qua uterque sexus a se inuicem distinguitur. Festo autem probatur hec significatio, quam Martinius Apuleii et Ammiani Marcellini testimonio asserere conatur. Nonius uero perhibet Salustium alicubi sexus neutro genere dixisse: sed alii illic secus scribendum opinantur .

 Sellularii plebeias et infimas artes sedendo exercebant . Quo sensu dictum a Liuio legimus: »Opificum uulgus, et sellularii minime militie idoneum genus« .

Siliquastrum, seu seliquastrum; utroque enim modo scriptum quidam uolunt . »Ab sedendo« autem, uti uarro obseruat, »appellantur sedes, sedile, sedum, selle, seliquastrum.« Festus uero. »Seliquastra, inquit, sedilia antiqui generis appellantur, d. littera in l. conuersa, ut etiam in cella factum est, et subsellio, et solio, que non minus a sedendo dicta sunt« .

Spiraminibus, id est, spirandi facultatibus interclusis interire . Lucanus siquidem decantabat:

 Hic aures, alius spiramina naris adunce
Amputat. .
Statius quoque:

   Reficit spiramina fessi
Ignis, et horrendos irrumpit turbida campos. .

Spirula, diminutiuum nominis spira, cuius multiplex significatio . Primo enim idem sonat ac basis columne unius tori, uel duorum; secundo genus operis pistorii, tertio funis nauticus in orbem conuolutus. Ita Festus . Secundo autem sensu Arnobius nomen illud accipit, et significat quoddam placente genus, uti colligitur ex Catone, qui, quomodo fieri debet perspicue explicat  .

Stragula dicitur aut uestis, aut quidquid lecto, equo, uel alicui rei sterni solet. Priore autem significatione ab auctore nostro accipitur, quemadmodum et a Cicerone in sua pro Sexto Roscio, et aliis in uerrem orationibus, atque ab aliis etiam scriptoribus .

Stribiligo, seu Stribligo, a greca uoce , id est, prauus, curuus, intortus : uetustioribus autem latinis, uti ait A. Gellius, solecismus ita dicebatur, a uersura uidelicet, et prauitate tortuose orationis, quasi sterobiligo . Ab Arnobio autem nostro hac eadem significatione sumitur.

Strophium, Nonio auctore, est fascia breuis, que uirginalem papillarum tumorem cohibet, quemadmodum ille Turpilii, Ciceronis, Plauti, et uarronis testimonio confirmat . Possumus et hoc Catulli carmen addere:

Non tereti strophio lactantes uincta papillas. .
Coronam adhuc strophium significabat. De coronis quippe ubi disputat Plinius: »Tenuioribus, inquit, utebantur antiqui, stropos appellantes, unde nata strophiola« . uidesis Festum ad uerb. Stroppus, et Harduini in citatum Plinii locum annotationes. Primo  autem sensu ab Arnobio adhibetur.

»Subscudes,« ait Festus, »appellantur tabelle, quibus tabule inter se configuntur quia quo immituntur succuditur.«  Eam uocem Cato lib. de re rustica cap. 18, usurpauit, qua quidem, sicut Arnobius, retinacula significat.

Substructionibus sacratissimos lucos aut religiosa loca polluere, et profanare . Cicero eodem sensu duxit: »uos Albani tumuli, atque luci, uos inquam, imploro, atque obtestor, uosque Albanorum obrute are, sacrorum populi Rom. socie, et equales, quas ille preceps amentia, cesis prostratisque sanctissimis lucis substructionum insanis molibus oppresserat: uestre  tum are, uestre religiones uiguerunt, uestra uis ualuit, quam ille omni scelere polluerat« . Prius uero auctor noster dixerat: Ossea substructione, id est, subtus structis, et positis ossibus fulciri .

Subuculam uocat Arnobius genus uestis, qua subter alias homines induuntur . At hanc esse illius nominis significationem non uarro tantum et Nonius ostendunt, sed id omnibus manifestum esse asserit Festus, qui tamen adiecit illo adhuc significari genus libi, quod diis ex halica, oleo, melleque dabatur . uerum priori sensu illud ab Arnobio accipi inde liquet, quod continuo alia uestium genera huic  subiungit.

Suminatam, in manuscripto regio codice suaniminatam carmen legimus . Sed mendum librarii cum uidissent horum librorum editioni prefecti, emendarunt scribendo suminatam. Quod si placeat correctio, uox suminata a sumine proculdubio deriuatur. Nonius autem Marcellus tradidit sumen ab antiquis dici mulieris mammam . Alii uero existimant sumen esse uentris ac speciatim suilli partem, que ubera continet. Unde aiunt Martialem cecinisse:

Esse  putas nondum sumen, sic ubere pleno
   Effluit, et uiuo lacte papilla tumet. 
 Suminatam uero carnem Arnobius eam appellat, que ex illis uentris suilli partibus desumpta est, sicuti ex superioribus eius uerbis intelligi facile potest.

Suppara uarro, paulo ante citatus, docet esse quoddam genus uestis, qua superinduimur . Quocirca Lucanus cecinit:

Suppara nudatos cingunt angusta lacertos. 
Non desunt tamen, qui supparum idem ac subuculam, de qua paulo supra diximus, esse opinentur. Sed cum auctor noster ea satis aperte distinxerit, nobis haud prorsus dubium est supparum, illa, quam notauimus, significatione, ab ipso adhiberi.

Symplegmata mimorum uocat Arnobius eorum  complexus, complexiones, et complicationes . Martialis autem canebat:

Prestent, et taceant, quid exsoleti
Quo symplegmate quinque copulentur. 

Textricula puella nomine adhuc diminutiuo ab Arnobio nostro nuncupatur , quasi minima textrix, que scilicet aliquid nondum docta manu texebat.

Tiputa, in manuscripto codice hippula, sed male . Tipula autem est species uermis, seu araneoli, sex habens pedes, tante leuitatis, ut super aquas gradiatur: unde hic Plauti uersus:

Neque tipule leuius pondus est, quam fides lenonie. .

 Trabea erat uestis, cuius triplex genus. Primum purpura factum diis consecrabatur . Aliud regum, et illud quoque purpureum, sed albi aliquid coloris mixtum habebat. Tertium augurale, purpura mixtum et cocco. Frequens illius apud bonos auctores mentio. uidesis Suetonium lib. de genere uestium, Isidor. lib. 19. Origin. capite 24 et aliorum de re uestiaria libros.

Trapetum, seu trapes, mola est olearia . uirgilius quippe dixit:

uenit hyems, teritur Sicyonia bacca trapetis. .
Quem in uersum Seruius: Trapetis, inquit, molis oliuaribus, et declinatur trapetum sicut templum. Terentianus: Quos super insidens trapetos signa gyris temperat.  Quod metrum aptum est oliuam terentibus. uidesis Catonem lib. de Re rustica, cap. 20 et 22, ac Columellam lib. II, de Re rustica, cap. 50, et lib. III, cap. 2.

Tribula, seu tribulum quid sit , docet idem Seruius in hoc uirgilii carmen:

Tribulaque, traheeque, et iniquo pondere rastri. 

Tribula enim, inquit ille, est »genus uehiculi ex omni parte dentatum, unde teruntur frumenta, quo maxime in Africa utebantur.« Adi, si uelis, uarronem, lib. Iu de Ling. lat., pag. 6, et lib. I de Re rust., cap. 52; Columellam, lib. I de Re quoque rustica, cap. 6, et lib. II, cap. 21.

 Trilices uestes, a tribus liciis, ait Isidorus, dicte . Apud uirgilium enim legimus:

Loricam consertam hamis, auroque trilicem. 
Et alio in libro:

Leuibus huic hamis consertam auroque trilicem. 
In priorem autem uersum Seruius, Trilicem, ait trino nexu intextam.

Trullam et trulleos memorat Arnobius . Trulla autem, quemadmodum a uarrone discimus, idem ac ingens cochlear, et uas uinarium sonat . Sic autem ille: »Trulla,« inquit, »a similitudine  true, que quod magna, et hec pusilla, ut truula. Hinc greci , nos trullam. True que a culina in lauatrinam aquam fundunt. Trua, quod trauolat ea aqua; ab eodem est appellatum trulleum. Simile enim figura, nisi quod latius concipit aquam, et quod manubrium cauum non est, nisi uinaria trulla accessit.« Priori autem sensu a Plinio, et posteriori a Cicerone accipitur, ubi sic inuehitur in uerrem . »Erat etiam uas uinarium ex una gemma pergrandi, trulla excauata, cum manubrio aureo . . . . . Mittit etiam trullam gemmeam rogatum, uelle eam se diligentius considerare; ea quoque ei mittitur.« Iuuenalis uero uas potorium esse hoc significat uersu:

 Si trulla inuerso crepitum dedit aurea fundo. .
Atque etiam Horatius:

Qui ueientanum festis potare diebus
Campana solitus trulla, uappamque profestis. 
uidesis preterea citatum iam a nobis Plautum , nec non Martialem, lib. IX, epigram. 98; Plinium, lib. XXXIu Nat. histor., cap. 2, pag. 91. Catonem, de Re rustica, cap. 10 et 11, et in Iuuenalis carmen annotationes. Denique trulla est instrumentum cementarii omnibus notum: sed eo sensu ab Arnobio non sumitur .

Tuceta, si Fulgentio credas, dicuntur esce regie . Callim. in Piseis:

 Ambrosio redolent tuceta sapore.
uerum Iohannes Britannicus in hoc Persii carmen:

Grandes patine tucetaque crassa. 
obseruat tuceta genus esse farciminis ex carnibus suillis minutim concisis. Nec egre nobis probabitur hoc nomen illo sensu ab Arnobio accipi. Apuleius uero alicubi dixit: »Quis dominus parabat uiscum furtim concisum, et pulpam frustatim collectam ad pascua uirulenta; et quidem naribus. Iam mihi ariolabar tucetum per quam suauissimum.« Alibi uero: »Pulmenta recentia tucetis temperat, mensa largiter instructa« .

 uannorum sirpiarumque uitores in Arnobii textu legimus . Nullus autem in hec illius uerba uel minimum quid annotauit; haud dubie quia difficilior locus, corruptusque, nec sanabilis uisus est. Quid ergo si medicam manum ei afferre tentando, aliquis pro sirpiarum dixerit sirpearum legendum? Apud uarronem enim scriptum uidemus, sirpeas stercorarias, et postea sirpeam stercorariam . Alibi uero clarius quid sirpea sit, explicat: »Sirpea,« inquit, »que uirgis stipatur, id est, colligando implicatur, in qua stercus aliudue quid euehitur.« Sirpea itaque canistri seu cophini genus est stercoribus aliisque rebus euehendis destinatum. Alio tamen sensu ab Ouidio accipitur, ubi hec cecinit:

 Nec mora: conuiue ualido titubantia uino
   Membra mouent; dubii stantque labantque pedes.
At dominus: discedite, ait: plaustroque morantes
   Sustulit, in plaustro sirpea lata fuit. 
Id est, plaustrum seu uehiculum, quod tectum erat matta, uel storea, gallice natte. At si pro uitores, in Arnobii textu legas uenditores, tribus tantum litteris uel abbreuiatis, uel amanuensis librarii incuria omissis, planus apertusque erit Arnobii sensus. Proposito siquidem illius recte congruit, si uannorum sirpearumque uenditores ibi appellentur. Nec mireris imperiti librarii oscitantia uel imperitia tres litteras fuisse pretermissas. Nam eadem pagina pro mentiri, tantummodo iri scripserat. Has tamen coniecturas aliorum arbitrio permittimus.

 uectitatus curru quadriiugo dixit Arnobius, pro uectus aut uectatus .

uerrucula collis haud semel ab illo dicitur editior altiorque cuiuspiam collis locus . Sic enim Cato, teste A. Gellio uerrulam locum editum et asperum appellat . Sed auctor noster diminutiuum nomen pro more suo adhibet.

uersuras in huiusmodi cogi, hoc est, in huiusmodi sensus, interpretationes, et explicationes fabularum seu historiarum conuerti, transferri, et adduci .

uindicias iustas dare est alicui cum altero de re  aliqua disputanti ius, et quod suum est, tribuere,  uindicare, et asserere . uidesis Festum, et citatos ab illo auctores, atque Gellium, et uariorum in illum obseruationes .

uinum acoris in perfidiam repente mutari; hoc est, uinum contra naturam suam acidum fieri .

uitiligines fede, et albicantes, ab auctore nostro dicuntur . »At uitiligo,« inquit Festus, »in corpore hominis macula alba, quam Greci uocant, a quo nos album: siue a uitio dicta, etiamsi non ledit: siue a uitulo, propter eius membrane candorem, qua nascitur, inuolutus. Lucilius: Hec odiosa mihi uitiligo est. Non dolet, inquit.«  A Seneca uero id  scriptum legimus: »Creditum est quasdam aquas scabiem afferre corporibus, quasdam uitiliginem, et fedam ex albo uarietatem.«  Quidam autem hanc uitiliginem lepram esse opinantur.

Ulpicum genus allii grandius est, quod Greci, ut refert Columella, , quidam allium punicum, uel Cyprium, sicuti docet Plinius, alii antiscorodon appellant . De illo Plautus cecinit :

   Tum autem plenior
Allii ulpicique, quam sunt Romani remiges.
uidesis adhuc Palladium, de Re rustic., lib. XII,  cap. 6.

uolumina, uide supra Pollinctores.

Ustrina a Festo sic describitur: »Ubi combustus quis tantummodo, alibi uero est sepultus, is locus ab urendo ustrina uocatur.« Ab Arnobio autem ea significatione sumi euidentissime patet ; quandoquidem ibi scribit ethnicorum altaria, ubi animalia immolabantur, esse infelicissimi animalium generis ustrinas, rogos et busticeta.

Alia adhuc inusitata, exsoleta, barbara, obscura uerba in illius libris haud infrequenter occurrunt. Sed ea suis locis, quando opportuna occasio data est,  breuiter explanauimus.





ARNOBII AFRI DISPUTATIONUM ADuERSUS GENTES LIBRI SEPTEM. [46Kb] 



LIBER PRIMUS.



INDEX CAPITUM.

     Profitetur Arnobius a se susceptum opus, ut sepius inculcatam calumniam propulsaret, qua ethnici  propter abdicatum a christianis falsorum numinum cultum eos publicarum omnium calamitatum auctores  esse falso ac temere accusabant . . . Cap. 1, 2.
    Manifestum itaque facit, a christiane religionis exordio, nichil in rerum natura, nichil in priuatis publicisque hominum negotiis, aut mutatum aut relaxatum et dissolutum. Cap. 2, 3.
    Ethnicos refutat obiicientes, impietate christianorum deos offensos, mundum pestilentia aliisque calamitatibus obruere: ex ipsis enim gentilium historiis compertum est homines ante auditum umquam christianorum nomen aut iisdem aut etiam grauioribus cladibus fuisse uexatos. Cap. 3, 4.
    Demonstrat quoque tam certum esse crudelia bella ab Atlanticis, Assyriis, Bactrianis, Persis, Grecis, Troianis et Romanis, a Nino, Zoroastre, Xerxe, Alexandro Magno, aliisque olim gesta fuisse, quam constare,  illa post Christi ortum imminuta fuisse. Cap. 5, 6.
    Inquirit, cur tot tantisque malis ex ethnicorum sententia mundus prematur. Docet uel hec ad causas naturales referenda esse; uel mala uideri hominibus, omnia commoditate sua metientibus, que certe toti nature et mundo utilia sunt. Cap. 7-12.
    Quam prepostere autem ethnici mala omnia in Christianos trecentis circiter abhinc annis exortos refundenda esse clamitarent, uariis rationibus scite coarguit. Cap. 13-16.
    Absurdum uero dictu esse demonstrat, iram cadere in deos immortales, nullamque simul equitatem iisdem inesse, si ob illatas sibi a Christianis iniurias, earum penas tam ab ipsis quam ab insontibus, ut aiebant, ethnicis ullo absque discrimine repetierint. Concluditque  has ridiculas criminationes sola aruspicum, ariolorum et ualum auaritia esse confictas. Cap. 17-24.
    Respondet ethnicis obiicientibus deos ideo in homines seuire, quia Christiani nouum cultum in terrarum orbem inuexerant. Hinc edocet, in quo potissimum totius Christiane religionis summa consistat. Cap. 25, 26, 27.
    Exinde arguit meliorem esse Christianorum causam, quam eorum, qui falsa numina reuerentur. Patrem enim illum adorant, a quo ipsimet gentilium dii, si qui sunt, accipere debuerant quidquid numinis et maiestatis habere creduntur. Cap. 28.
    Illum autem uerum Deum rerum omnium esse opificem ex effectibus probat Arnobius; Apolline, Mercurio aliisque omnibus fictitiis numinibus antiquiorem, infinitum,  ingenitum, immortalem, eternum. Cap. 29, 30, 31.
    Cuilibet a natura insitum esse asserit, ut hunc agnoscat regem summum et omnium moderatorem: quin et animalia et saxa ipsa, si forte loquerentur, id aperte palamque clamarent. Frustra igitur ethnici Iouem summum Deum predicant, quem scilicet solito hohominum more natum nouerunt, cum tamen summus Deus ingenitus sit atque eternus. Cap. 31-35.
    Occurrit ethnicis Christianos insimulantibus, non quod Deum omnipotentem uenerentur, sed quia hominem natum et infami crucis supplicio interemptum Deum esse contendant. Cap. 36, 37.
    Si uero, inquit Arnobius, fas fuit ethnicis, quosdam in  deorum numerum referre propter collata sibi, ut putabant, beneficia: quanto magis Christus honore diuino ab hominibus habendus est, qui illis multa maiora et infinita abundantissime contulit? Cap. 38, 39.
    At ille, inquiebant ethnici, crucis patibulo affixus interiit. Quid inde? Non enim mors Christi, sicut nec Pythagore nec Socratis, eius doctrine egregiisque factis ullum attulit detrimentum. Quid uero, quod nulla mortis infamia innocens homo, quemadmodum Aquilius, Trebonius et Regulus, inuri umquam potest? Quid insuper irrisione magis dignum hac argumentatione gentilium, qui Liberum a Titanibus discerptum, Aesculapium fulmine percussum, Herculem uiuum combustum aliosque morte uiolenta sublatos  superstitioso cultu honorabant? Cap. 40, 41.
    Christus porro a summo Rege ad nos missus innumeris, que patrauit, miraculis tam certo quam euidenter uerus esse Deus comprobatur. Christi miracula summatim exposita, ex quibus diuinitas eius adstruitur. Cap. 42-47.
    Neque his opponi poterant curate ab ethnicorum diis infirme nonnullorum hominum ualetudines. Nam, hoc interim gratis dato, certum est, a nullo umquam gentilium Deo, sicuti a Christo, egris hominibus, sola adhibita manu aut uoce, redditam sanitatem. Cap. 48.
    Neque patitur auctor sibi obiici, opem a diis ferri non malis quidem, sed bonis piisque hominibus. Christus enim malis omnibus equaliter ac bonis succurrit. uera preterea esse Christi miracula ostendit adhuc Arnobius  ex illa prorsus mirabili potestate, quam dedit etiam infime plebis hominibus, quelibet solo ipsius nomine prodigia edendi. Cap. 49-52.
    Et sane quante magnitudinis et potestatis sit ipse Christus, sublimis et ab intima radice Deus, tametsi hominibus olim incognitus, uel solis que, ipso moriente, facta sunt miraculis euidentissime demonstratum est. Cap. 53.
    Christi miraculorum ueritas comprobata primum ex testibus locupletissimis, Christi discipulis, qui certo capitis periculo ea publicarunt et posteris tradiderunt: deinde uero ex eo, quod Christiana religio iis stabilita et confirmata, breuissimo tempore in toto terrarum orbe suscepta est. Cap. 54, 55.
    Neque demum ea miracula a scriptoribus nostris aut  scripta mendaciter aut nimium exaggerata probat Arnobius. Quin etiam tam uera sunt, que nostris in Libris de Christo scripta fuere, quam falsa, que gentiles de diis suis tradiderunt. Cap. 56, 57.
    Retundit Arnobius ethnicos urgentes, hinc scripta sua esse antiquiora atque idcirco ueriora, illinc uero nostra fuisse ab indoctis hominibus sermone rudi atque impolito exarata. Cap. 58, 59.
    Satisfacit auctor ethnicis, qui a Christianis postulabant, cur Christus, si Deus sit, humanam formam induit et more humano est interemptus. Cap. 60, 61, 62.
    Respondet iisdem reponentibus, incredibile prorsus esse Christum Deum et hominem humana tantum natura uisum ac patibulo adfixum uitam finiisse: ostenditque,  Christum ad sanandos erudiendosque homines, tanta lenitate, quanta libertate passum esse se ab impiis occidi. Cap. 63.
    Quapropter Arnobius acriter arguit ethnicos, qui tametsi tyrannis diuinos deferrent honores aliosque omni impietatis ac sceleris genere contaminatos summis extollerent laudibus statuisque donarent; solum nichilominus Christum, uerum, maximum ac maxime salutarium nuntium, iniquissimo atque implacabili odio persequebantur. Cap. 64.
     Quid enim iniquius, inquit, et crudelius, quam uirtutum omnium Dominum mortisque extinctorem bello acerbissimo semper lacessere, qui permissa morte hominis, quem gestabat, certam de futura animarum nostrarum salute, si pie uixerimus, spem omnibus fecit? Cap. 65.


[14Kb] I. Quoniam comperi nonnullos, qui se plurimum sapere suis persuasionibus credunt, insanire, baccari, et uelut quiddam promptum ex oraculo dicere:  postquam esse in mundo christiana gens cepit, terrarum orbem periisse, multiformibus malis affectum esse genus humanum; ipsos etiam celites, derelictis curis solemnibus, quibus quondam solebant inuisere res nostras, terrarum ab regionibus exterminatos: statui pro captu, ac mediocritate sermonis contraire inuidie, et calumniosas dissoluere criminationes, ne aut illi sibi uideantur, popularia dum uerba depromunt, magnum aliquid dicere; aut, si nos talibus continuerimus a litibus [a 1Kb] , obtinuisse se causam putent, uictam sui uitio, non assertorum silentio destitutam. Neque enim negauerim ualidissimam esse accusationem istam, hostilibusque condignos odiis nos esse, si apud nos esse constiterit causas, per quas suis mundus aberrauit ab legibus, exterminati sunt  dii longe, examina tanta merorum mortalium importata sunt seculis.

[87Kb] II. Inspiciamus igitur opinionis istius mentem, et hoc quod dicitur, quale sit: summotisque omnibus  contentionum studiis, quibus obscurari et contegi contemplatio rerum solet, an sit istud quod dicitur uerum, momentorum parium examinatione pendamus. Efficietur enim profecto rationum consequentium copulatu, ut non impii nos magis [b 1Kb] , sed illi ipsi reperiantur criminis istius rei, qui se numinum profitentur esse cultores, atque inueteratis religionibus deditos. Ac primum ab his illud familiari et placida oratione perquirimus: postquam esse nomen in terris christiane religionis occepit, quidnam inuisitatum, quid incognitum, quid contra leges principaliter institutas, aut sensit aut passa est rerum ipsa que dicitur appellaturque natura? Numquid in contrarias qualitates prima illa elementa mutata sunt, ex quibus res omnes consensum est esse concretas? Numquid  machine huius, et molis, qua uniuersi tegimur, et continemur inclusi, parte est in aliqua relaxata, aut dissoluta constructio? Numquid uertigo hec mundi, primigenii motus moderaren excedens, aut tardius  repere, aut precipiti cepit uolubilitate raptari? Numquid ab occiduis partibus attolere se astra, atque in ortus fieri [a 1Kb] signorum cepta est inclinatio? Numquid ipse siderum sol princeps, cuius omnia luce uestiuntur, atque animantur calore, exarsit, intepuit, atque in contrarios habitus moderaminis soliti temperamenta corrupit? Numquid luna desiuit redintegrare se ipsam, atque in ueteres formas nouellarum semper restitutione traducere? Numquid frigora, numquid calores, numquid tepores medii inequalium temporum confusionibus occiderunt? Numquid  longos habere dies bruma, reuocare tardissimas luces nox cepit estatis? Numquid suas animas expirauerunt uenti? emortiusque flaminibus neque celum coactatur in nubila, nec madidata ex imbribus arua succedunt? Commendata semina tellus recusat accidere, aut frondescere arbores nolunt? sapor frugibus esculentis, et uitis liquoribus mutatus est? olearum ex bacculis cruor teter exprimitur, nec lumini subministratur extincto? Animalia terris sueta, atque in aquis degentia non suriunt, nec concipiunt?  fetus non in uteris sumptos suis moribus, et sua lege custodiunt? Ipsi homines denique, quos per inhabitabiles oras terre sparsit prima incipiensque nauitas, non matrimonia copulant nuptiarum solennibus iustis? non dulcissimas procreant liberorum stirpes, non negotia publica, non priuata, et familiares res agunt? non, ut cuique libitum est, per diuersas artium, disciplinarumque rationes ingenia dirigunt, et studiose referunt nauitatis usuras? Non regnant, non imperant, quibus sors rerum attributa est talium? non auctiores quotidie dignitatibus et potestatibus fiunt? iudiciorum disceptationibus presunt? leges interpretantur et iura? Nonne omnia cetera, quibus uita succingitur et continetur humana, suis omnes in gentibus patriorum celebrant institutionibus morum?

 [33Kb] III. Cum igitur hec ita sint, neque ulla irruperit  nouitas, que tenorem perpetuum rerum dissociata continuatione diduxerit: quid est istud, quod dicitur inuectam esse labem terris, postquam religio christiana intulit se mundo, et ueritatis abscondite sacramenta patefecit? Sed pestilentias, inquiunt, et siccitates, bella, frugum inopiam, locustas, mures, et grandines, resque alias noxias, quibus negotia incursantur humana, dii nobis important iniuriis uestris atque offensionibus exasperati. Si in rebus perspicuis, et nullam desiderantibus defensionem, non stoliditatis esset diutius immorari, ostenderem profecto, replicatis prioribus seculis, mala ista, que dicitis, non esse incognita, non repentina; nec postquam [a 1Kb] gens nostra [b 1Kb] felicitate donari huius uocaminis meruit, irrupisse has labes, et infestari cepisse discriminum  uarietate mortalia. Si enim nos sumus in causa, et  in nostri criminis meritum excogitate sunt he pestes, unde nouit antiquitas miseriarum hec nomina? unde bellis significatum dedit? pestilentiam, grandines, qua potuit notione signare, aut inter suas uoces, quibus oratio explicabatur, assumere? Nam si nouella sunt hec mala, et ab recentibus ducunt offensionibus causas, qui potuit fieri ut eis rebus uerba formaret, quas nec ipsa sciebat expertam se esse, neque ullis comperisset maiorum in temporibus factitatas? Penuria, inquit, frugum, et angustie frumentarie arctius nos habent. Antiqua enim et uetustissima secula necessitatis istius aliquando fuerunt expertia? nonne ipsa nomina, quibus censentur hec mala, testificantur et clamant, nullum ab his umquam immunem abisse mortalium? Quod  si ad credendum difficilis res esset, testimoniis agere possemus auctorum, quante, quoties, et que gentes famem senserint horridam, et aggerata interierint uastitate. Casus frequentissimi grandinis accidunt,  atque adierunt cuncta. In litteris enim priscis comprehensum et compositum [a 1Kb] non uidemus, etiam imbres saxeos totas sepe comminuisse regiones? Difficiles pluuie sata faciunt emori, et sterilitatem indicunt terris. Immunis enim antiquitas malis ab his fuit? cum etiam flumina cognouerimus ingentia limis inaruisse siccatis. Pestilentie contagia urunt genus humanum. Annalium scripta percurrite linguarum, fol. 3, diuersitatibus scripta, uniuersas discetis gentes sepenumero desolatas, et uiduatas suis esse cultoribus. A locustis, a muribus, genus omne acciditur atque arroditur frugum. Historias ite per uestras, et ab istis pestibus instruemini, quoties prior etas affecta sit [b 1Kb] , et paupertatis ad miserias uenerit. Terrarum ualidissimis motibus tremefacte nutant usque ad periculum  ciuitates. Quid, hiatibus maximis interceptas urbes cum gentibus superiora tempora non uiderunt, aut ab huiusmodi casibus fortunas habuere securas?

[2Kb] Iu. Quando est humanum genus aquarum diluuiis  interemptum? non ante nos? Quando mundus incensus in fauillas et cineres dissolutus est? non ante nos? Quando urbes amplissime marinis cooperte sunt fluctibus? non ante nos? Quando cum feris bella, et prelia cum leonibus gesta sunt? non ante nos? Quando pernicies populis uenenatis ab anguibus data est? non ante nos? Nam quod nobis obiectare consuestis bellorum frequentium causas, uastationes urbium. Germanorum et Scythicas irruptiones, cum pace hoc uestra et cum bona uenia dixerim: quale sit istud quod dicitur, calumniarum libidine non uidetis.

[87Kb] u. Ut ante millia annorum decem, ab insula que perhibetur Atlantica Neptuni, sicut Plato demonstrat, magna erumperet uis hominum, et innumeras funditus  deleret atque extingueret nationes, nos fuimus causa? ut inter Assyrios et Bactrianos, Nino quondam Zoroastreque ductoribus, non tantum ferro dimicaretur  et uiribus, uerum etiam Magicis et Chaldeorum ex reconditis disciplinis, inuidia nostra hec fuit? ut Helena diis ducibus atque impulsoribus rapta, et suis esset dirum et uenturis temporibus fatum, religionis nostre attributum est crimini? ut ille immanis Xerxes mare terris immitteret, et gressibus maria transiret, nostri nominis effectum est causa? ut ex Macedonie finibus unus exortus adolescens Orientis regna et populos captiuitati et seruitio subiugaret, nos fecimus, atque excitauimus causas? ut modo Romani, uelut aliquod flumen torrens, cunctas submergerent atque obruerint nationes, nos uidelicet numina precipitauimus in furorem? Quod si hominum nullus est, qui, que dudum gesta sunt, nostris audeat temporibus imputare, quemadmodum possimus miseriarum  esse presentium cause, cum noui fiat nichil, sed sunt omnia uetera, et nullis antiquitatibus inaudita?

[18Kb] uI. Quamquam ista que dicitis bella religionis  nostre ob inuidiam commoueri, non sit difficile comprobare post auditum Christum in mundo non tantum non aucta, uerum etiam maiore de parte [a 1Kb] furiarum compressionibus imminuta. Nam cum hominum uis tanta magisteriis eius acceperimus ac legibus, malum malo rependi non oportere, iniuriam perpeti quam irrogare esse prestantius; suum potius fundere, quam alieno polluere manus et conscientiam cruore: habet a Christo beneficium iamdudum orbis ingratus, per quem feritatis mollita est rabies, atque hostiles manus cohibere a sanguine cognati animantis occepit. Quod si [b 1Kb] omnes omnino, qui homines se esse non specie corporum, sed rationis intelligunt potestate, salutaribus eius pacificisque decretis aurem uellent commodare paulisper, et non fastu et supercilio luminis,  suis potius sensibus, quam illius commonitionibus crederent: uniuersus iamdudum orbis mitiora in opera conuersis usibus ferri, tranquillitate in mollissima degeret, et in concordiam salutarem, incorruptis federum sanctionibus conueniret.

[2Kb] uII. Sed si per uos, inquiunt, nichil rebus incommodatur humanis, unde sunt hec mala, quibus urgetur  et premitur iamdudum miseranda mortalitas? Sententiam me poscis huic necessariam nichil cause. Neque enim presens atque in manibus posita disceptatio [c 1Kb] in id sumpta est a me, ut ostenderem, uel probarem, quibus unaqueque res causis et rationibus fieret: sed ut maledicta criminis tanti procul esse ab nobis ostenderem. Quod si presto, si facto et argumentis insignibus rei ueritas explicatur, unde sint hec mala, uel ex quibus profluant fontibus principiisque, non curo.

[122Kb] uIII. Ac ne tamen omnino quid de rebus huiusmodi sentiam, nichil uidear interrogatus expromere, possum dicere: Quid enim si prima materies, que in rerum quatuor elementa digesta est, miseriarum omnium causas suis continet in rationibus inuolutas? Quid si  siderum motus certis signis, partibus, temporibus lineis pariunt hec mala, et subiectis afferunt uariorum discriminum necessitates? Quid si statis temporibus rerum uicissitudines fiunt, atque ut in maritimis estibus, modo secunde res affluunt, modo rursus refluunt malis reciprocantibus prospera? Quid si materie fex ista, quam sub nostris calcamus ingressibus,  hanc habet sibi legem datam, ut expiret nocentissimos halitus, quibus corruptus er iste, et corporibus labem ferat, et negotia infirmet humana? Quid si, quod proximum uero est, quicquid nobis uidetur aduersum, mundo ipsi non est malum: omniaque que fiunt nostris commoditatibus statuentes, opinionibus improbis criminamur euenta nature? Plato, ille sublimis apex philosophorum et columen, seua illa diluuia, et conflagrationes mundi, purgationem terrarum suis esse in commentariis prodidit: nec uir prudens extimuit humani generis, subuersionem, cladem, ruinas, interitus, funera, rerum innouationem uocare, et iuuentutem his quamdam redintegratis uiribus comparari.

[28Kb] IX. Non pluit, inquit, celum, et frumentorum inopia nescio qua laboramus. Quid enim inseruire  elementa tuis necessitatibus postulas? atque, ut uiuere mollius et delicatius tu possis, obsequia temporum tuis debent commoditatibus se dare? Quid enim si hoc pacto nauigationis cupidissimus conqueratur  uentos iamdiu non esse, et celi conquieuisse flaturas? Numquid ideo dicendum est perniciosam esse tranquillitatem illam mundi, quia uectoribus impediat uota? Quid si sole aliquis torrere se suetus, et acquirere corpori siccitatem, ratione consimili conqueratur frequentissimis nubilis iucunditatem serenitatis ablatam? Numquid ideo dicenda sunt nubila inimica obductione pendere, quia libidini non permittitur otiose rutilare se flammis, et causas potionibus preparare? Euenta hec omnia, que fiunt, et accidunt mole sub hac mundi, commodulis non nostris [a 1Kb] , sed ipsius pendenda sunt rationibus ordinibusque nature.

[1Kb] X. Nec si aliquid accidit, quod nosmetipsos, aut res nostras parum letis successibus fouit, continuo malum est et in exitiabilis rei opinione ponendum.  Pluit mundus aut non pluit, sibimet pluit aut non pluit: et quod forsitan nescias, aut uliginem nimiam siccitatis ardore decoquit, aut longissimi temporis ariditatem pluuiarum effusionibus temperat. Pestilentias,  morbos, fames, atque alias suggerit malorum exitiabiles formas: unde tibi est scire, ne quod exuberat, sic tollat, ut per sua dispendia modum rebus luxuriantibus figat?

[7Kb] XI. Tu audeas dicere, hoc et illud est in mundo malum, cuius explicare, dissoluere, neque originem ualeas, neque causam? et quia tuas impediat deliciarum, forsitan et libidinum, uoluptates, perniciosum esse atque asperum dicas? Quid ergo, quia frigus membris tuis aduersum est, et congelare sanguinis tui feruorem solet, idcirco in mundo hyems esse non debet? Et quia perferre [a 1Kb] flagrantissimos soles non potes, ex anno estas tollenda est, atque aliis legibus alia rursus ordinanda natura? ueratrum uenenum est hominibus, numquid ob hanc causam non debuit nasci? Ouilibus insidiatur lupus, numquid in culpa natura est, quod lanitiis extulit importunissimam belluam? Morsu animam serpens  tollit: maledicam scilicet primordiis rerum, quod  tam seua prodigia genituris spirantibus addiderunt.

[1Kb] XII. Superciliosa nimium res est, cum ipse sis non tuus, aliena etiam in possessione uerseris, potentioribus dare conditionem: uelle ut id fiat, quod cupias, non quod in rebus inueneris antiquis constitutionibus fixum. Quare habere si locum uestras uultis querimonias homines, prius est ut doceatis, unde, uel qui sitis, uobis ne sit genitus et fabricatus mundus, an in eum ueneritis alienis ex regionibus inquilini. Quod cum dicere non sit uestrum, neque explicare possitis, cuius rei causa sub hac celi conuexione uersemini, desistite arbitrari, pertinere ad uos quicquam: cum ea que fiunt, non partiliter fiant, sed ad census summam redeant, referanturque totius.

[135Kb] XIII. Christianorum, inquiunt, causa mala omnia dii ferunt, et interitus comparatur ab superis, frugibus. Rogo, cum hec dicitis, non calumniari uos  improbe, in apertis conspicitis manifestisque mendaciis?  Trecenti sunt anni ferme, minus uel plus aliquid, ex quo cepimus esse christiani, et terrarum in orbe censeri: numquid omnibus his annis continua fuerunt bella, continue sterilitates, pax nulla in terris, nulla protinus uilitas aut abundantia rerum fuit? Hoc enim primum efficiendum est, ei qui nos arguit, perpetuas et iuges calamitates fuisse has, numquam omnino [a 1Kb] respirasse mortalia, et sine ullis  feriis, multiplicium formas sustinuisse discriminum.

[131Kb] XIu. Atqui non [b 1Kb] uidemus mediis his annis, mediisque temporibus, ex uictis hostibus innumerabiles esse uictorias reportatas? prolatos imperii fines, et in potestatem redactas inauditi nominis nationes?  sepenumero maximos annone fuisse prouentus, uilitates,  atque abundantias rerum tantas, ut commercia stuperent uniuersa pretiorum auctoritate prostrata? Quemadmodum enim res agi, et usque ad hoc tempus genus qui durare mortalium, si non omnia, que usus posceret [c 1Kb] subministraret fertilitas rerum?

[36Kb] Xu. Sed fuerunt aliquando nonnulla in necessitatibus tempora. Et relaxata sunt abundantiis. Rursus contra uoluntatem quedam bella administrata. Et uictoriis postmodum successibusque correcta. Quid ergo dicemus? iniuriarum nostrarum deos modo memores esse, modo esse rursus immemores? Si quo tempore fames est, irati esse dicuntur, sequitur ut abundantie tempore irati et difficiles  non sint: atque ita perducitur res eo, ut uicibus ludicris,  et ponant, et repetant iras: et in integrum se semper offensionum recordatione restituant.

[4Kb] XuI. Quamquam istud quod dicitur, quale sit explicabili non potest comprehensione cognosci. Si Alamannos, Persas idcirco uoluerunt deuinci, quod habitarent et degerent in eorum gentibus christiani, quemadmodum Romanis tribuere uictoriam, cum habitarent et degerent in eorum quoque gentibus christiani? Si in Asia, Syria, idcirco mures, et locustas efferuescere prodigialiter uoluerunt, quod ratione consimili habitarent in eorum gentibus christiani: in Hispania, Gallia, cur eodem tempore horum nichil natum est, cum innumeri uiuerent in his quoque prouinciis christiani? Si apud Getulos, Tinguitanos huius rei causa siccitatem satis ariditatemque miserunt, eo anno cur messes amplissimas Mauris  Nomadibusque tribuerunt, cum religio similis his quoque in regionibus uerteretur? Si in ciuitate unaqualibet fame plurimos emori nostri nominis auersione fecerunt, cur ibidem annonaria caritate non tantum corporis non nostri, uerum etiam christianos ditiores et locupletissimos reddiderunt? Aut igitur  cuncti nichil leti habere debuerunt, si malorum causa nos sumus: nationibus enim sumus in cunctis: aut cum mixta uideatis cum incommodis leta, desinite nobis ascribere id quod offendit res uestras, cum nichil letis officiamus et prosperis. Si enim ego ut male sit facio, cur ut bene sit, non obsto? Si, ut inopia magna sit, meum nomen in causa est: cur nichil impedio, ut sit feracitas maxima? Si, ut in bellis accipiatur uulnus, ego dicor afferre fortunam, cur duelles cum pereunt, leuum augurium non sum, nec aduersus spes bonas [a 1Kb] mali ominis obscenitate traducor?

[14Kb] XuII. Et tamen, o magni cultores atque antistites numinum, cur ut irasci populis christianis angustissimos illos asseueratis deos, ita non aduertitis, non uidetis, affectus quam turpes, quam indecoras numinibus  attribuatis insanias? Quid est enim aliud irasci, quam insanire, quam furere, quam in ultionis libidinem ferri, et in alterius doloris cruces, efferati pectoris alienatione baccari? Hoc ergo dii magni norunt, perpetiuntur, et sentiunt, quod fere, quod bellue, quod mortifere continent uenenato in  dente natrices. Quod leuitatis in homine, quod terreno in animante culpabile est, prestans illa natura, et in perpetue uirtutis firmitate consistens, scire asseueratur a uobis. Et quid ergo sequitur necessario, nisi, ut ex eorum luminibus scintille emicent, flamme estuent, anhelum pectus spiritum iaciat ex ore, et ex uerbis ardentibus labrorum siccitas inalbescat?

[2Kb] XuIII. Quod si uerum est istud, et est exploratum, et cognitum, et feruescere [a 1Kb] deos ira, et huiusmodi motus perturbatione iactarit immortales, et perpetui non sunt: nec in diuinitatis alicuius existimatione [b 1Kb] ponendi. Ubi enim est ullus, sicut sapientibus  uidetur, affectus, ibi esse necesse est passionem.  Ubi passio sita est, perturbationem consentaneum est consequi. Ubi perturbatio est, ibi dolor et egritudo est. Ubi dolor et egritudo est, imminutioni et corruptioni iam locus est: que duo si uexant, adest uicinus interitus, mors omnia finiens, et cunctis adimens sentientibus uitam.

[7Kb] XIX. Quid? quod isto modo non tantum illos leues et feruidos: uerum, quod ab diis conuenit procul esse dimotum, et iniquos inducitis, et iniustos et equitatis uel modice nullam prorsus obtinere rationem. Quid est enim tam iniustum quam in in alios irasci, et alios ledere, de hominibus conqueri  et innoxia dilacerare frumenta? Christianum  nomen odisse, et dispendiis omnibus suos labefactare cultores?

[21Kb] XX. An numquid idcirco in uos etiam seuiunt, ut intestinis uulneribus concitati in ultionem consurgatis illorum? Ergo humana patrocinia dii querunt, et nisi uestra fuerint assertione protecti, idonei non sunt ipsi, qui propulsare, defendere suas ualeant contumelias. Quinimmo si uerum est ardere illos ira, permittite illis potestatem sui, defendant se ipsi: atque in ultionem maiestatis offense intestinas exerant, experianturque [a 1Kb] uirtutes. Possunt nos, si uoluerint, estu, possunt nocentissimo frigore, possunt auris pestilibus, possunt morborum obscurissimis causis enecare, consumere [b 1Kb] , atque ab omni penitus cetu exterminare mortalium [c 1Kb] , aut si malum  consilium est aggredi nos ui, emittant [d 1Kb] aliquod indignationis  signum, per quod esse liquidum cunctis possit, inuitissimis nos eis habitare sub celo.

[3Kb] XXI. uobis secundas tribuant ualetudines: aduersas nobis, ac pessimas. Opportunis imbribus uestra irrigent rura: pluuiarum quicumque sunt rores, nostris ab agellulis abigant. Lanitia curent uestra numerosis fetibus multiplicari, sterilitatem infaustam nostris pecuariis inferant. Ex oliuis uestris atque uinetis plenam faciant autumnitatem fundi: at ex nostris exprimi unum prohibeant palmitis rorem [e 1Kb] . Ad extremum et ultimum, in uestro ore precipiant suam fruges retinere naturam: at uero in nostro mel amarum [f 1Kb] fieri, olearum fluenta rancescere, et sub ipsis potum labris in [g 1Kb] acoris perfidiam uinum repente mutari.

 [49Kb] XXII. Quod cum minime fieri testificentur res ipse, neque minus ad nos quicquam, neque ad uos plurimum redundare uitalibus ex beneficiis constet, libido que tanta est inimicos atque hostes deos esse contendere christianis, quos in rebus tristissimis, atque letis nichil abs te uideas ratione in aliqua discrepare? Si uerum uobis permittitis, ac sine ullis assentationibus dici: uerba sunt hec, uerba sunt, res immo per calumnias credite, non cognitionis alicuius testimonio comprobate.

[40Kb] XXIII. Ceterum dii ueri, et qui habere, qui ferre nominis huius autoritatem condigni sunt, neque irascuntur, neque indignantur, neque quod alteri noceat, insidiosis machinationibus construunt. Etenim reuera  est impium, et sacrilegia cuncta transcendens, sapientem  illam credere beatissimamque naturam magnum aliquid putare, si se sibi aliquis adulatoria humilitate submittat: et si fuerit non factum, despectam se credere, et ab summi culminis decidisse fastigio. Puerile, pusillum est, et exile, uix et illis conueniens, quos iamdudum experientia doctorum demonas appellat et heroas, non nosse celestia, et in hac rerum materia crassiore conditionis sue exortes uersari.

[50Kb] XXIu. uestra sunt hec, uestra sunt irreligiose opinata, et irreligiosius credita. Quinimmo, ut uerius proloquar, haruspices has fabulas, coniectores, arioli, uates, et numquam non uani concinnauere fanatici: qui, ne sue artes intereant, ac ne stipes exiguas consultoribus  excutiant iam raris, si quando uos uelle  rem uenire in inuidiam compererunt, negliguntur dii, clamitant, atque in templis iam raritas summa est: iacent antique derisui ceremonie, et sacrorum quondam ueterrimi ritus religionum nouarum superstitionibus occiderunt: merito humanum genus tot miseriarum angustiis premitur, tot laborum excruciatur erumnis. Et homines brutum genus, et quod situm sub lumine est, cecitate ingenita nequeuntes uidere, audent asseuerare furiosi, quod uos credere non erubescitis sani.

[15Kb] XXu. Ac ne quis nos tamen diffidentia responsionis, tranquillitatis existimet Deos donare muneribus, innoxias affingere [a 1Kb] his mentes, atque ab omni perturbatione dimotas, concedamus, sicut libitum uobis est, intendere in nos iras, sanguinem illos sitire nostrum,  et iamdudum nos cupere mortalium submouere de seculis. Sed si non est molestum, non graue, si communis officii res est, non ex gratia, sed ex uero disceptationis huius disceptare momenta, audire a uobis  exposcimus, quenam sit hec ratio, que causa, propter quam in nos tantum et dii seuiant superi, et asperati homines inardescant. Religiones, inquiunt, impias, atque inauditos cultus terrarum in orbe tractatis. Quid, o participes rationis, audetis, homines proloqui, quid effutire, quid promere temerarie uocis desperatione tentatis? Deum principem, rerum cunctarum quecumque sunt dominum, summitatem omnium summorum obtinentem, adorare, obsequio uenerabili inuocare, in rebus fessis totis, ut ita dixerim, sensibus amplexari, amare, suspicere, execrabilis religio est et infausta, impietatis et sacrilegii plena, cerimonias antiquitus institutas nouitatis sue superstitione contaminans?

[76Kb] XXuI. Hoccine est, queso, audax illud facinus et  immane, propter quod maximi celites aculeos in nos intendunt irarum atque indignationum suarum? propter quod uos ipsi, cum libido incesserit seua, exuitis nos bonis, exterminatis patriis sedibus, irrogatis  supplicia capitalia, torquetis, dilaceratis, exuritis, et ad extremum nos feris et belluarum laniatibus obiectatis? Quisquis istud in nobis damnat, aut in aliqua ducit criminatione ponendum, is aut nomine appellandus est hominis, quamuis ille uideatur sibi? aut Deus esse credendus est, quamuis ipse se esse mille profiteatur in uatibus? Trophonius nos impios Dodoneus aut Iupiter nominat [a 1Kb] , et ipse dicetur Deus, atque in ordine computabitur numinum, qui aut summo seruientibus regi crimen impietatis affingit, aut sibi torquetur maiestatem eius, cultumque preponi? Delius Apollo, uel Clarius, Didymeus, Philesius,  Pythius, et is habendus diuinus est, qui aut summum imperatorem nescit, aut ignorat a nobis quotidianis ei precibus supplicari? Qui si pectorum secreta nesciret, nec quid in intimis sensibus contineamus, agnosceret: summum tamen inuocare nos Deum, et ab eo quod postulamus orare, uel auribus potuit scire, uel ipsius uocis sono, qua utimur in precibus, noscitare.

[2Kb] XXuII. Nondum est locus, ut explicemus omnes istos, qui nos damnant, qui sint, uel unde sint: quantum possint, uel nouerint: cur ad Christi paueant mentionem, discipulos cur eius inimicos habeant  et inuisos: quod tamen humanum pollicentibus sensum una pariter definitione figamus: nichil sumus aliud Christiani, nisi magistro Christo summi regis ac principis ueneratores: nichil, si consideres, aliud inuenies in ista [a 1Kb] religione uersari. Hec totius summa est actionis: hic propositus terminus diuinorum officiorum, hic finis. Huic omnes ex more prosternimur, hunc collatis precibus adoramus, ab hoc iusta, et honesta, et auditu eius condigna deposcimus. Non quo ipse desideret supplices nos esse, aut amet substerni tot millium uenerationem uidere. Utilitas hec nostra est, et commodi nostri rationem spectans. Nam quia proni ad culpas, et ad libidinis uarios appetitus uitio  sumus infirmitatis ingenite, patitur se semper nostris cogitationibus concipi: ut dum illum oramus, et mereri eius contendimus munera, accipiamus innocentie uoluntatem, et ab omni nos labe delictorum omnium amputatione purgemus.

[316Kb] XXuIII. Quid dicitis, o sacri, quid diuini interpretes iuris? Meliorisne sunt cause [b 1Kb] , qui Grundules adorant lares, Aios locutios, Limentinos, quam sumus nos omnes, qui Deum colimus rerum patrem, atque ab eo deposcimus rebus fessis languentibusque tutamina? Et illi cauti, sapientes, prudentissimi uobis uidentur, nec reprehensionis ullius, qui Faunos, qui  Fatuas, ciuitatumque genios, qui Pausos reuerentur atque Beltonas. Nos hebetes, stolidi, fatui, obtusi pronuntiamur et bruti: qui dedidimus nos Deo, cuius nutu et arbitrio omne quod est, constat, et in sententie sue perpetuitate defixum est. Hanccine sententiam promittis? hanc legem constituistis? hanc promulgatis, ut honoribus afficiatur amplissimis quisquis uestros adorauerit seruulos? crucem mereatur extremam quisquis uobis ipsis dominis supplicarit? In ciuitatibus maximis, atque in potentioribus populis sacra publice fiunt scortis meritoriis quondam, atque in uulgarem libidinem prostitutis, nullus tumor indignationis in Diis est. Templa felibus, scarabeis, et buculis sublimibus sunt elata fastigiis: silent irrise numinum potestates, nec liuore afficiuntur ullo, quod sibi comparatas animantium uilium conspiciunt  sanctitates. Nobis solis sunt inimici, nobis asperrimi Dii hostes, quia patrem ueneramur illorum, per quem, si sunt, esse et habere substantiam sui  numinis maiestatisque ceperunt: a quo ipsam deitatem, ut ita dicam, sortiti esse sentiunt [a 1Kb] , et in rerum numero recognoscunt; cuius uoluntate et arbitrio, et interire, et solui, nec solui possunt, nec interire? Nam si omnes concedimus unum esse principem solum, quem nulla res alia uetustate temporis antecedat, post illum necesse est cuncta et nata esse et prodita, et in sui nominis prosiluisse naturam. Quod si fixum et ratum est, erit uobis consequens confiteri, et Deos esse natiuos, et a principe rerum fonte ortus sui originem ducere. Qui si sunt natiui, et geniti, et interitionibus utique periculisque uicini. At enim esse creduntur immortales, perpetui, et nullius umquam participes finis. Ergo istud munus Dei patris et donum est, ut infinita meruerint iidem esse per secula, cum sint labiles solubilesque natura.

 [179Kb] XXIX. Atque utinam daretur in unius speciem concionis toto orbe contracto oratione hac uti, et  humani in generis audientia collocari. Ergone impie religionis sumus apud uos rei, et quod caput rerum et columen uenerabilibus adimus obsequiis, ut conuitio utamur uestro, infausti et athei nuncupamur? Et quis magis rectius horum feret inuidiam nominum quam qui alium pre hoc Deum, aut nouit, aut sciscitatur, aut credit? Nonne huic omnes debemus hoc ipsum primum quod sumus? quod esse homines dicimur? quod ab eo uel missi, uel lapsi [a 1Kb] cecitate huius in corporis continemur? Non quod incedimus, quod spiramus et uiuimus, ab eo ad nos uenit, uique ipsa uiuendi efficit nos esse, et animali agitatione motari? Nonne ab hoc effluunt cause, per quas nostra fulcitur salus uariarum munificentia uoluptatum? Mundus iste in quo degitis, cuius est?  aut quis eius uobis attribuit fructum possessionemque  retinere? Quis, ut subiectas res cernere, ut contrectare, ut considerare possetis, publicum illud lumen dedit? Quis. ne fixa pigritie stupore torpescerent elementa uitalia solis ignes constituit ad rerum incrementa futuros? Solem deum cum esse credatis, conditorem eius, opificemque non queritis? Luna cum apud uos dea sit, non similiter scire curatis genitor eius et fabricator quis sit?

[10Kb] XXX. Nonne cogitatio uos subit considerare, disquirere, in cuia possessione uersamini? cuia in re sitis? cuius ista sit, quam fatigatis, terra? cuius er iste, quem uitali reciprocatis a spiritu? cuius abutamini fontibus? cuius liquore? quis uentorum disposuerit flamina? quis undosas excogitauerit nubes? quis seminum frugiferas potestates rationum  proprietate distinxerit? Apollo uobis pluit? Mercurius  uobis pluit? Aesculapius, Hercules, aut Diana rationem imbrium, tempestatumque finxerunt? Et hoc fieri qui potest, cum in mundo profiteamini eos natos certoque tempore sensum arripuisse uitalem? Si enim temporis antiquitate mundus eos anteuenit, et priusquam nati sunt, iam nouerat pluuias tempestatesque natura: nullum serius nati pluendi ius habent, neque eis inserere rationibus [a 1Kb] se possunt, quas inuenerunt hic agi, et maiore ab auctore tractari.

[202Kb] XXXI. O maxime, o summe rerum inuisibilium procreator! O ipse inuisus, et nullis umquam comprehense naturis! dignus, dignus es uere, si modo te dignum mortali dicendum est ore, cui spirans omnis intelligensque natura, et habere et agere numquam  desinat gratias: cui tota conueniat uita genu nixo procumbere, et continuatis precibus supplicare. Prima enim tu causa es, locus rerum, ac spatium, fundamentorum cunctorum quecumque sunt infinitus, ingenitus, immortalis, perpetuus, solus, quem nulla deliniat forma corporalis [b 1Kb] , nulla determinat  circumscriptio, qualitatis expers, quantitatis, sine situ, motu, et habitu, de quo nichil dici et exprimi mortalium potis est significatione uerborum: qui ut intelligaris, tacendum est, atque, ut per umbram te possit errans inuestigare suspicio, nichil est omnino mutiendum. Da ueniam, rex summe, tuos persequentibus famulos: et quod tue benignitatis est proprium, fugientibus ignosce tui nominis et religionis cultum. Non est mirum si ignoraris: maioris est admirationis, si sciaris. Nisi forte audet quisquam, hoc enim furiose restat insanie, ambigere, dubitare an sit iste Deus, annon sit: explorata fidei ueritate, an rumoris cassi opinatione sit creditus. Audimus enim quosdam philosophandi studio deditos, partim ullam negare uim esse diuinam, partim  an sit, quotidie querere: alios casibus fortuitis, et concursionibus temerariis summam rerum construe re, atque diuersitatis impetu fabricari: cum quibus hoc tempore [c 1Kb] nullum nobis omnino super tali erit obstinatione certamen. Aiunt enim sana sentientes, contradicere rebus stultis, stultitie esse maioris.

 [1Kb] XXXII. Sermo cum his nobis est, qui diuinum esse consentientes genus, de maioribus dubitant, cum iidem esse plebeia atque humiliora fateantur. Quid ergo, res tantas argumentis nitemur atque elaboramus obtinere? Discedat hec longe, atque a nobis procul, inquam, ut dicitur, auerruncetur amentia. Ita est enim periculosum argumentis aggredi, Deum principem comprobare, quam ratione huiusmodi esse illum, uelle cognoscere. Nec quicquam refert, aut discrepat, utrumne neges illum, an asseras, atque existere fatearis: cum in eadem culpa sit, et assertio talis rei, et abnegatio refutatoris increduli.

[7Kb] XXXIII. Quisquamne est hominum, qui non cum istius principis notione diem prime natiuitatis intrauerit?  cui non sit ingenitum, non affixum, immo ipsi pene in genitalibus matris non impressum, non insitum esse regem ac dominum, cunctorum quecumque sunt moderatorem? Ipsa denique hiscere si animantia muta potis essent: si in linguarum nostrarum facilitatem solui: immo si arbores, glebe, saxa, sensu animata uitali uocis sonitum quirent et uerborum articulos integrare, ita non duce natura, et magistra, non incorrupte simplicitatis fide, et intelligerent esse Deum, et cunctorum dominum solum esse clamarent?

[13Kb] XXXIu. Sed frustra, inquit, nos falso, et calumnioso incessitis et appetitis crimine: tamquam eamus inficias esse Deum maiorem: cum a nobis et Iupiter nominetur, et optimus habeatur et maximus;  cumque illi augustissimas sedes, et Capitolia  constituerimus immania. Dissimilia copulare, atque in unam speciem cogere inducta confusione conamini. Nam Deus omnipotens mente una omnium et ommuni mortalitatis assensu, neque genitus scitur, neque nouam in lucem aliquando esse prolatus, nec ex aliquo tempore cepisse esse, uel seculo. Ipse est enim fons rerum, sator seculorum ac temporum. Non enim ipsa per se sunt, sed ex eius perpetuitate perpetua et infinita semper continuatione procecedunt. At uero Iupiter, ut uos fertis, et patrem habet et matrem, auos, auias, fratres: nunc nuper in utero matris sue formatus, absolutus mensibus et consummatus decem, ignotam sibi in lucem sensu irruit se uitali. Ergo, si hec ita sunt, Iupiter esse deus qui potest! cum illum esse perpetuum constet,  et perhibeatur alter a uobis, et dies habuisse natales, et pauefactus re noua lamentabilem extulisse uagitum?

[1Kb] XXXu. Sed sint, ut uultis, unum, nec in aliqua ui numinis, et maiestate distantes: ecquid ergo iniustis persequimini nos odiis? Quid, ut ominis pessimi, nostri nominis inhorrescitis mentione? si, quem Deum colitis, eum et nos? aut quid in eadem causa uobis esse contenditis familiares Deos inimicos atque infestissimos nobis? Etenim, si una religio est nobis uobisque communis, cessat ira celestium: sin nobis infesti sunt solis, manifestum est nescire, et uos, et illos Deum: quem Iouem non esse ipsis clarum est indignationibus numinum.

[538Kb] XXXuI. Sed non, inquit, idcirco dii uobis infesti  sunt, quod omnipotentem colatis Deum: sed quod  hominem natum, et, quod personis infame est uilibus, crucis supplicio interemptum, et Deum fuisse contenditis, et superesse adhuc creditis, et quotidianis supplicationibus adoratis. Si uobis iucundum est, amici, edissertate quinam sint hi dii, qui a nobis Christum coli, suam credant ad iniuriam pertinere? Ianus Ianiculi conditor, et ciuitatis Saturnie Saturnus auctor? Fauna [a 1Kb] Fatua. Fauni uxor, Bona Dea que dicitur, sed in uini melior, et laudabilior potu? Indigetes illi, qui flumen repunt, et in alueis  Numici cum ranis et pisciculis degunt? Aesculapius, et Liber pater Coronide ille natus, et ex genitalibus matris alter fulmine precipitatus? Mercurius utero fusus Maie, et, quod est diuinius, candide. Arcitenentes Diana et Apollo, circumlati per fugas matris, atque in insulis errantibus uix tuti? Dioneia uenus proles uiri mater familias Troici, atque intestini decoris publicatrix; in Trinacrie finibus Ceres nata, atque in floribus legendis occupata Proserpina? Thebanus, aut Tyrius Hercules, hic in finibus sepultus  Hispanie, flammis alter concrematus Oeteis? Tyndaride [a 1Kb] Castores, equos unus domitare consuetus, alter pugillator bonus, et crudo inexuperabilis cestu: Titanes et Bocchores Mauri, et ouorum progenies dii syri? Apis Peloponnesi proditus et in Aegypto Serapis nuncupatus? Aethiopicis solibus Isis furua merens perditum filium, et membratim coniugem  lancinatum? Preterimus, et transgredimur Opis soboles regias: quas in libris auctores uestri, que fuerint, et quales, uobis ediscentibus prodiderunt. Hice ergo Christum coli, et a nobis accipi, et existimari pro numine, uulneratis accipiunt auribus? et obliti paulo ante sortis fuerint et conditione cuius,  id, quod sibi concessum est, impertiri alteri nolunt? Hec est iustitia celitum? hoc deorum iudicium sanctum? Nonne istud liuoris est atque auaritie genus, non obtrectatio quedam sordens, suas eminere tautummodo uelle fortunas, aliorum res premi, et in contempta humilitate calcari?

[1Kb] XXXuII. Natum hominem colimus. Quid enim, uos hominem nullum colitis natum? Non unum, et alium? non innumeros alios? quinimo non omnes, quos iam templis habetis uestris, mortalium sustulistis ex numero, et celo sideribusque donastis? Si enim forte uos fugit, sortis eos humane, et conditionis fuisse communis: replicate antiquissimas litteras, et eorum scripta percurrite, qui uetustati uicini, sine ullis assentationibus cuncta ueritate in  liquida prodiderunt. Iam profecto discetis, quibus singuli patribus, quibus matribus fuerint procreati, qua in nati regione, qua gente, que fecerint, egerint, pertulerint, actitarint [a 1Kb] , quas in rebus obeundis aduersorum senserint, secundantiumque fortunas. Sin autem scientes uteris esse gestatos, et frugibus eos uictitasse terrenis, nichilominus tamen nati nobis hominis obiectatis cultum: res agitis satis iniustas, ut id in nobis constituatis esse damnabile, quod et ipsi uos factitatis: aut, que uobis licere permittitis,  consimiliter aliis licitum esse nolitis.

[274Kb] XXXuIII. Sed concedamus, interdum manum uestris opinationibus dantes, unum Christum fuisse de nobis, mentis, anime, corporis, fragilitatis, et conditionis unius: nonne dignus a nobis est tantorum ob munerum gratiam Deus dici, Deusque sentiri? Si enim uos Liberum, quod usum repererit uini, si, quod panis, Cererem, si Aesculapium, quod herbarum, si Mineruam, quod olee, si Triptolemum [b 1Kb] , quod aratri, si denique Herculem, quod feras, quod fures, quod multiplicium capitum superauit compescuitque natrices, diuorum retulistis in cetum: honoribus quantis afficiendus est nobis, qui ab erroribus nos magnis insinuata ueritate traduxit: qui uelut cecos passim, ac sine ullo rectore gradientes,  ab deruptis, ab deuiis, locis planioribus reddidit: qui, quod frugiferum primo atque humano generi salutare, Deus monstrauit quid sit, quis, quantus, et qualis: qui profundas eius atque inenarrabiles altitudines, quantum nostra quiuit mediocritas, capere et intelligere permisit et docuit: qui, quo autore, quo patre mundus iste sit constitutus et conditus, fecit benignissime sciri: qui natiuitatis eius exprompsit genus, et nullius aliquando cognitione presumptam materiam [c 1Kb] illius. Unde ignibus solis genitalis  feruor adsciscitur. Cur luna semper in motu indemnis creditur animalibus causis lucem semper atque obscuritatem resumens. Animalium origo que sit, rationes quas habeant semina. Quis ipsum finxerit hominem, quis informarit, uel ex materie quo genere constructionem ipsam confirmauerit corporum. Quid fit sensus, quid anima, aduolarit ne ad  nos sponte, an cum ipsis sata sit et procreata uisceribus; mortis particeps degat, an immortalitatis perpetuitate donata sit. Qui status nos maneat, cum dissolutis abierimus a membris. uisurine nos simus, an memoriam nullam nostri sensus et recordationis habituri. Qui arrogantiam constrinxit [a 1Kb] nostram, et elatas supercilio ceruices modum fecit sue infirmitatis  agnoscere. Qui animantia monstrauit informia nos esse, uanis opinionibus fidere: nichil comprehensum habere, nichil scire, et que nostros sita sunt ante oculos, non uidere. Qui, quod omnia superauit, est transgressum est munera, ab religionibus nos falsis religionem traduxit [a 1Kb] ad ueram. Qui ab signis inertibus, atque ex uilissimo formatis luto ad sidera subleuauit et celum: et cum domino rerum Deo supplicationum fecit uerba atque orationum colloquia miscere.

[254Kb] XXXIX. uenerabar, o cecitas, nuper simulacra modo ex fornacibus prompta, in incudibus deos et ex malleis fabricatos, elephantorum ossa, picturas, ueternosis in arboribus tenias: si quando conspexeram lubricatum lapidem, et ex oliui unguine sordidatum, tamquam inesset uis presens, adulabar, affabar, et beneficia poscebam nichil sentiente de  trunco: et eos ipsos diuos, quos esse mihi persuaseram,  afficiebam [b 1Kb] contumeliis grauibus: cum eos esse credebam ligna, lapides, atque ossa, aut in huiusmodi rerum habitare materia. Nunc doctore tanto in uias ueritatis inductus, omnia ista, que sint, scio: digna de dignis [c 1Kb] sentio, contumeliam nomini nullam facio diuino: et quid cuique debeatur, uel persone, uel capiti, inconfusis gradibus atque auctoritatibus tribuo. Ita ergo Christus non habeatur a nobis Deus? nec, qui omnium alioquin uel maximus potest excogitari, diuinitatis afficiatur cultu, a quo iamdudum tanta et accepimus dona uiuentes, et expectamus, dies cum uenerit, ampliora?

[110Kb] XL. Sed patibulo affixus interiit. Quid istud ad causam? Neque enim qualitas et deformitas mortis dicta eius immutat aut facta, aut eo minor uidebitur disciplinarum eius auctoritas, quia uinculis corporis non naturali dissolutione digressus est, sed ui illata  decessit. Pythagoras Samius suscipione dominationis  iniusta uiuus concrematus in fano est: numquid ea, que docuit, uim propriam perdiderunt, quia non spiritum sponte, sed crudelitate appetitus effudit? Similiter Socrates, ciuitatis sue iudicio damnatus, capitali affectus est pena: numquid irrita facta sunt, que sunt ab eo de moribus, uirtutibus, et officiis disputata, quia iniuria expulsus e uita est? Innumerabiles alii gloria, et uirtute, et exis imatione pollentes, acerbissimarum mortium experti sunt formas, ut Aquilius, Trebonius, Regulus: numquid idcirco post uitam iudicati sunt turpes, quia non publica lege fatorum, sed mortis asperrimo genere lacerati,  excruciatique perierunt? Nemo umquam innocens  male interemptus infamis est: nec turpitudinis alicuius commaculatur nota, qui non suo merito penas graues, sed cruciatoris perpetitur seuitate.

[82Kb] XLI. Et tamen o isti, qui hominem nos colere morte functum ignominiosa ridetis, nonne Liberum et uos patrem membratim ab Titanis discerptum fanorum consecratione mactatis? Nonne Aesculapium medicaminum repertorem, post penas, et supplicia fulminis, custodem nuncupauistis et presidem sanitatis, ualetudinis, et salutis? Nonne ipsum Herculem magnum sacrificiis, hostiis et thure inuitatis incenso, quem ipsi uos fertis uiuum arsisse post penas,  et concrematum in funestis busticetis. Nonne  illum Atym Phrygem abscissum, et spoliatum uiro magne matris in adytis Deum propitium, Deum sanctum Gallorum conclamatione testamini? Nonne ipsum Romulum patrem, Senatorum manibus dilaceratum centum, et Quirinum esse Martium dicitis, et sacerdotibus et puluinaribus honoratis, et in edibus adoratis amplissimis, et post hec omnia celum ascendisse iuratis? Aut igitur ridendi et uos estis, qui homines grauissimis cruciatibus interemptos Deos putatis, et colitis: aut, si certa est ratio, cur id uobis faciendum putetis: et nobis permittite scire, quibus istud causis, rationibusque faciamus.

[78Kb] XLII. Natum hominem colitis. Etiam si esset id uerum, locis ut in superioribus dictum est, tamen  pro multis, et tam liberalibus donis, que ab eo profecta  in nobis sunt, Deus dici appellarique deberet. Cum uero Deus sit re certa [a 1Kb] , et sine ullius rei dubitationis ambiguo, inficiaturos arbitramini nos esse, quam maxime illum a nobis coli, et presidem nostri corporis nuncupari? Ergone, inquiet aliquis furens iratus, et percitus, Deus ille est Christus? Deus respondebimus, et interiorum potentiarum Deus: et, quod magis infidos acerbissimis doloribus torqueat, rei maxime causa a summo rege ad nos missus. Postulabit forsitan insanior et furiosior factus: an se ita res habeat, quemadmodum dicimus, comprobari. Nulla maior est comprobatio quam gestarum ab eo fides rerum, quam uirtutum nouitas: quam omnia uicta decreta, dissolutaque fatalia, que  populi gentesque suo geri sub lumine nullo dissentiente  uidere: que nec ipsi audent falsitatis arguere, quorum antiquas seu patrias leges uanitatis esse plenissimas atque inanissime superstitionis ostendit.

[563Kb] XLIII. Occursurus forsitan rursus est cum aliis multis calumniosis illis et puerilibus uocibus: magus fuit, clandestinis artibus omnia illa perfecit: Aegyptiorum ex adytis angelorum potentium nomina, et remotas furatus est disciplinas. Quid dicitis, o paruuli, incomperta uobis, et nescia temerarie uocis loquacitate garrientes? Ergone illa, que gesta sunt, demonum fuere prestigie, et magicarum artium ludi? Potestis aliquem nobis designare, monstrare ex omnibus illis magis, qui umquam fuere per secula, consimile aliquid Christo millesima ex parte qui fecerit?  qui sine ulla ui carminum, sine herbarum et  graminum succis, sine ulla aliqua obseruatione sollicita sacrorum, libaminum, temporum? Non enim urgemus, et querimus, que sese spondeant facere, uel in quibus generibus actuum soleat omnis illorum doctrina et experientia contineri. Quis enim hos nesciat aut imminentia studere prenoscere, que necessario, uelint, nolint, suis ordinationibus ueniunt? aut mortiferam immittere quibus libuerit tabem aut familiarum dirumpere caritates, aut sine clauibus reserare, que clausa sunt: aut ora silentio uincire, aut in curriculis equos debilitare, incitare, tardare, aut uxoribus, et liberis alienis, siue illi mares sint, siue feminei generis, inconcessi amoris flammas, et furiales immittere cupiditates? Aut si utile aliquid uideantur audere, non  propria ui posse, sed eorum, quos inuocant, potestate.

 [6Kb] XLIu. Atqui constitit Christum sine ullis adminiculis rerum, sine ullius ritus obseruatione, uel lege, omnia illa, que fecit, nominis sui possibilitate fecisse. Et quod proprium, consentaneum, dignum Deo fuerat uero, nichil nocens, aut noxium, sed opiferum, sed salutare, sed auxiliaribus plenum bonis potestatis munifice liberalitate donasse.

[101Kb] XLu. Quid dicitis, o iterum! ergo ille mortalis, aut unus fuit e nobis, cuius imperium, cuius uocem popularibus et quotidianis uerbis missam [a 1Kb] , inualetudines, morbi, febres, atque alia corporum cruciamenta fugiebant? Unus fuit e nobis, cuius presentiam,  cuius uisum gens illa nequibat ferre mersorum in uisceribus demonum, conterritaque ui noua membrorum possessione cedebat? Unus fuit e nobis, cuius fede uitiligines iussioni obtemperabant pulse statim, et concordiam colorum commaculatis uisceribus relinquebant? Unus fuit e nobis, cuius ex leui tactu stabant profluuia sanguinis, et immoderatos cohibebant fluores? Unus fuit e nobis, cuius manus intercutis ueternose fugiebant unde, penetrabilis ille uitabat [b 1Kb] liquor, et turgentia uiscera salutari ariditate deflabant [c 1Kb] ? Unus fuit e nobis, qui claudos currere precipiebat? Etiam operis res erat: porrigere maneos  manus, et articuli immobilitates iam ingenitas [a 1Kb] explicabant: captos membris assurgere, et iam suos referebant lectos alienis paulo ante ceruicibus lati: uiduatos uidere luminibus, et iam celum diemque cernebant nullis cum oculis procreati?

[176Kb] XLuI. Unus, inquam, fuit e nobis, qui debilitatibus uariis, morbisque uexatos centum, aut hoc amplius semel una intercessione sanabat? cuius uocem ad simplicem furibunda et insana explicabant se maria? procellarum turbines tempestatesque fidebant? qui per altissimos gurgites pedem ferebat inlutum [b 1Kb] ? calcabat ponti terga, undis ipsis stupentibus, in famulatum subeunte natura? qui sequentium se millia quinque, quinque saturauit e panibus, ac, ne esse prestigie incredulis illis uiderentur et duris, bis  senarum sportarum sinus reliquiarum fragminibus aggerebat? Unus fuit e nobis qui redire in corpora iamdudum animas precipiebat efflatas prodire ab aggeribus conditos, et post diem funeris tertium pollinctorum uoluminibus expediri? Unus fuit e nobis  qui, quid singuli uoluerent, quid sub obscuris cogitationibus continerent, tacitorum in cordibus peruidebat? Unus fuit e nobis, qui cum unam emitteret uocem, ab diuersis populis, et dissona oratione loquentibus, familiaribus uerborum sonis, et suo cuique utens existimabatur eloquio? Unus fuit e nobis, qui cum officia religionis certe [c 1Kb] suis sectatoribus traderet, mundum totum repente complebat; quantusque, et qui esset, reuelata nominis immensitate, monstrabat? Unus fuit e nobis, qui, deposito corpore, innumeris se hominum prompta in luce detexit? qui sermonem dedit, atque accepit, docuit, castigauit, admonuit? qui ne illi se falsos uanis imaginationibus existimarent [d 1Kb] , semel, iterum, sepius familiari collocutione monstrauit? qui iustissimis uiris etiamnum [e 1Kb]  impollutis, ac diligentibus sese, non per uana insomnia, sed per pure speciem simplicitatis apparet? cuius nomen auditum fugat noxios spiritus, imponit silentium uatibus, haruspices inconsultos reddit, arrogantium magorum frustrari efficit [f 1Kb] actiones, non horrore,  ut dicitis, nominis, sed maioris licentia potestatis?

[9Kb] XLuII. Et hec quidem summatim exposita, non ea ratione protulimus, tanquam magnitudo facientis solis in his esset perspicienda uirtutibus. Quanta sint enim hec, uel exilitatis cuius reperientur, et ludi, si traditum fuerit nosci, ex quibus ad nos regnis, cuius numinis [a 1Kb] ministrator aduenerit? Que quidem ab eo gesta sunt, et factitata, non ut se uana ostentatione iactaret, sed ut homines duri, atque increduli scirent non esse, quod spondebatur, falsum: et ex operum benignitate, quid esset Deus uerus, iam addiscerent suspicari. Simul et illud uolumus sciri, cum summatim, ut dictum est, enumeratio facta gestorum est, non ea solum Christum potuisse, que fecit, sed constituta etiam exuperasse fatorum. Nam si, ut liquet,  et constat, debilitates et corporum passiones, surdi, manci et muti, neruorum contractio et amissio luminis, fatalibus accidunt irroganturque decretis, et solus hec Christus correxit, restituit, atque sanauit: sole ipso est clarius, potentiorem illum fuisse, quam fata sunt, cum ea soluit et uicit, que perpetuis nexibus, et immobili fuerant necessitate deuincta.

[164Kb] XLuIII. Sed frustra, inquit, nescio quis, tantum arrogas Christo, cum sepe alios sciamus, et scierimus deos, et laborantibus plurimis dedisse medicinas, et multorum hominum morbos ualetudinesque  curasse. Non inquiro, non exigo, quis Deus, aut quo tempore, cui fuerit auxiliatus, aut quem fractum restituerit sanitati: illud solum audire desidero, an sine ullius adiunctione materie, id est, medicaminis alicuius, ad tactum morbos iusserit ab hominibus reuolare: imperauerit, fecerit et emori ualetudinum causam, et debilium corpora ad suas remeare naturas. Christus enim scitur, aut admota partibus debilitatis manu, aut uocis simplicis iussione aures aperuisse surdorum, exturbasse ab oculis cecitates, orationem dedisse mutis, articulorum uincula relaxasse, ambulatum dedisse contractis, uitiligines, querqueras, atque intercutes morbos, omniaque alia ualetudinum genera, que humana corpora sustinere nescio que uoluit importuna crudelitas, uerbo solitus  imperioque sanare. Quid simile dii omnes, a quibus opem dicitis egris et periclitantibus latam? Qui si quando, ut fama est, nonnullis aut tribuere medicinam, aut cibum aliquem iusserunt capi, aut qualitatis alicuius ebibi potionem, aut herbarum, et graminum succos superimponi [b 1Kb] inquietantibus causis, ambulare, cessare, aut re aliqua, que officiat, abstinere, quod esse non magnum, nec admirationis alicuius stupore condignum, promptum est, si uolueritis attendere: et medici etiam [c 1Kb] sic curant animal humi natum, nec confisum scientie ueritate, sed in arte suspicabili  positum, et coniecturarum estimationibus nutans. Nulla autem uirtus est medicaminibus amouere que [a 1Kb] noceant: beneficia ista rerum, non sunt curantium potestates: et, ut sit laudabile scire, qua quos conueniat medicina, aut arte curari, locus huius laudis non in Deo, sed in homine constitutus est. Hunc enim non est turpe, rebus extrinsecus sumptis, ualetudinem hominis fecisse meliorem: indecorum Deo est non ipsum per se posse, sed externarum adminiculis rerum sanitatem incolumitatemque prestare.

[130Kb] XLIX. Et quoniam beneficia salutis date aliorum numinum comparatis, et Christi: quot millia uultis a nobis debilium uobis ostendi, quot tabificis affectos morbis, nullam omnino retulisse medicinam, cum per omnia supplices irent templa, cum deorum ante  ora prostrati, limina ipsa conuerrerent osculis: cum Aesculapium ipsum datorem, ut predicant, sanitatis, quoad illis superfuit uita, et precibus fatigarent, et inuitarent miserrimis uotis? Nonne alios scimus malis suis commortuos, cruciatibus alios consenuisse morborum,  perniciosius alios sese habere cepisse, postquam dies noctesque in continuis precibus, et pietatis expectatione triuerunt [b 1Kb] ? Quid ergo prodest ostendere unum, aut alterum fortasse curatos, cum tot millibus subuenerit nemo, et plena sint omnia miserorum, infeliciumque delubra? Nisi forte dicatis, opem bonis ab diis ferri, malorum miserias despici. Atqui Christus equaliter bonis malisque subuenit: nec repulsus ab hoc quisquam est, qui rebus auxilium duris contra impetum postulabat iniuriasque fortune. Hoc est enim proprium Dei ueri, potentieque regalis, benignitatem suam negare nulli, nec reputare quis mereatur, aut minime: cum naturalis infirmitas peccatorem hominem faciat, non uoluntatis, seu iudicationis electio. Dicere porro meritis opem laborantibus  ab diis ferri, hoc est in medio ponere, et dubitabile, quod asseras, facere: ut et ille, qui sanus est factus, fortuito possit uideri esse seruatus: et ille, qui non est, non meriti causa, sed infirmitate credatur ualetudinem expellere non potuisse diuina.

 [587Kb] L. Quid? quod istas uirtutes, que sunt a nobis summatim, non, ut rei poscebat magnitudo, deprompte, non tantum ipse perfecit ui sua, uerum, quod erat sublimius, multos alios experiri, et facere sui nominis cum affectione permisit. Nam cum uideret futuros uos esse gestarum ab se rerum diuinique operis abrogatores, ne qua subesset suspicio magicis se artibus munera illa beneficiaque largitum, ex immensa illa populi multitudine, que suam gratiam sectabatur admirans, piscatores, opifices, rusticanos, atque id genus delegit imperitorum, qui per uarias gentes missi, cuncta illa miracula sine ullis fucis atque adminiculis perpetrarent. uerbo ille compescuit  uerminantium membrorum cruces, et illi  uerbo compescuerunt furialium uermina passionum. Imperio ille uno exturbauit a corporibus demonas, et exanimatis suos restituit sensus: sub eorum portantes et illi se casibus iussione non alia sanitati et constantie reddiderunt. Ille notas albicantium uitiliginum manu admota detersit: liniamenta et hi corporum haud dissimili conciliauere contactu. Uliginosa ille et turgentia uiscera siccitatem iussit recuperare [a 1Kb] natiuam: et famuli eius hoc modo statuerunt errantes aquas, et a pernicie corporum suos labi iussere per tramites. Ille ulcera oris immensi, et recusantia perpeti sanitatem intra unius uerbi moram continuato frenauit a pastu: et illi haud aliter contumaciam  canceris seui ad subeundam cicatricem circircumscriptis euaginationibus compulerunt. Incessum ille claudis dedit, uisum luminibus cecis, interemptos reuocauit ad uitam: nec minus et hi quoque contractionem relaxauere neruorum, luce oculos impleuere iam perdita, et ab tumulis remeare defunctos exequiarum conuersione iusserunt. Neque quicquam est ab illo gestum per admirationem stupentibus cunctis, quod non omne - donauerit faciendum paruulis illis et rusticis, et eorum subiecerit potestati.

[37Kb] LI. Quid dicitis, o mentes incredule, difficiles,  dure? alicuine mortalium Iupiter ille Capitolinus huiusmodi potestatem dedit? Curionem, aut Pontificem maximum, quinimmo dialem, quo Dius est, flaminem isto iure donauit? Non dicam, ut mortuos excitaret, non ut cecis restitueret lucem: non ut membrorum situm eneruatis redderet, et dissolutis: sed ut pustulam, reduuiam, papulam, aut uocis imperio, aut manus contrectatione comprimeret. Ergo illud humanum fuit, aut ex ore terrenis stercoribus innutrito tale potuit ius dari, talis licentia proficisci, et non diuinum, et sacrum? aut, si aliquam superlationem res capit, plusquam diuinum, et sacrum?  Nam si facias ipse, quod possis, et tuis sit uiribus potentatuique conueniens, admiratio non habet quod exclamet; id enim quod potueris, feceris, et quod prestare debuerit uis tua, ut operis esset una et ipsius qui operaretur, qualitas. Transcribere posse in hominem ius tuum: quod facere solus possis, fragilissime  rei donare, participare faciendum, supra omnia site est potestatis, continentisque sub sese est rerum omnium causas, et rationum facultatumque naturas.

[287Kb] LII. Age nunc, ueniat quis super igneam zonam, magus interiore ab orbe Zoroastres, Hermippo ut  assentiamur auctori. Bactrianus et ille conueniat, cuius Ctesias res gestas historiarum exponit in primo, Armenius Hosthanis [a 1Kb] nepos, et familiaris Pamphylus  Cyri, Apollonius, Damigero, et Dardanus, uelus, Iulianus, et Bebulus, et si quis est alius, qui principatum et nomen fertur in talibus habuisse prestigiis:  permittant uni ex populo in officium sermonis dandi ora coarticulare mutorum, surdorum auriculas reserare, sine luminibus procreatis oculorum redintegrare naturas, et in frigentia olim membra sensus animasque reducere. Aut, si ardua res ista est, neque aliis permittere talium possunt operum potestates, ipsi faciant, et cum suis ritibus faciant, quidquid malefici gruminis nutricant terrarum sinus quidquid uirium continet fremor ille uerborum, atque adiuncte carminum necessitates, non inuidemus, adiiciant, non interdicimus, colligant. Experiri libet et recognoscere, an cum suis efficere diis possint, quod ab rusticis christianis, iussionibus factitatum est nudis.

[14Kb] LIII. Desistite, o nescii, in maledicta conuertere  res tantas, nichil ei nocitura qui fecit, periculum allatura sed uobis: periculum, inquam, non paruulum, sed in rebus eximiis, sed in precipuis constitutum. Siquidem res anima pretiosa est, nec ipso se homini quidquam potest carius inueniri. Nihil, ut remini, magicum, nichil humanum, prestigiosum, aut subdolum, nichil fraudis delituit in Christo, derideatis licet ex more atque in lasciuiam dissoluamini cachinnorum. Deus ille sublimis fuit, Deus radice  ab intima, Deus ab incognitis regnis, et ab omnium principe Deus sospitator est missus: quem neque sol ipse, neque ulla, si sentiunt, sidera, non rectores, non principes mundi, non denique dii magni, aut, qui fingentes se deos genus omne mortalium territant, unde aut qui fuerit, potuerunt noscere [a 1Kb] uel suspicari. Et merito. Exutus at corpore, quod in exigua sui circumferebat parte, postquam uideri se passus est, cuius esset aut magnitudinis sciri, nouitate rerum exterrita uniuersa mundi sunt elementa turbata, tellus mota contremuit, mare funditus refusum est, er globis inuolutus est tenebrarum, igneus orbis solis tepefacto ardore deriguit. Quid enim restabat ut fieret, postquam Deus est cognitus is, qui esse iamdudum unus iudicabatur e nobis?

 [101Kb] LIu. Sed non creditis gesta hec. Sed qui ea conspicati sunt fieri, et sub oculis suis uiderunt agi, testes optimi, certissimique autores, et crediderunt hec ipsi, et credenda posteris nobis haud exilibus cum approbationibus tradiderunt. Quinam isti sunt, fortasse queritis? Gentes, populi, nationes, et incredulum illud genus humanum: quod, nisi aperta res esset, et luce ipsa, quemadmodum dicitur, clarior, numquam rebus huiusmodi credulitatis sue  commodaret assensum. At numquid dicemus illius temporis homines usque adeo fuisse uanos, mendaces, stolidos, brutos, ut, que numquam uiderant, uidisse se fingerent? et que facta omnino non erant, falsis proderent testimoniis, aut puerili assertione firmarent? cumque possent uobiscum et unanimiter uiuere, et inoffensas ducere coniunctiones, gratuita susciperent odia, et execrabili haberentur in nomine?

[68Kb] Lu. Quod si falsa, ut dicitis, historia illa rerum est, unde tam breui tempore totus mundus ista religione completus est, aut in unam coire qui potuerunt mentem gentes regionibus disiuncte [a 1Kb] , uentis,  celi conuexionibusque dimote? Asseuerationibus  illecte sunt nudis, inducte in spes cassas, et in pericula capitis immittere se sponte temeraria desperatione uoluerunt: cum nichil tale uidissent, quod eas in hos cultus nouitatis sue possit excitare miraculo. Immo quia hec omnia et ab ipso cernebant geri, et ab eius preconibus, qui per orbem totum missi, beneficia patris munerandis animis hominibusque portabant [b 1Kb] : ueritatis ipsius ui uicte et dederunt se Deo: nec in magnis posuere dispendiis membra uobis proiicere, et uiscera sua lanianda prebere.

[4Kb] LuI. Sed conscriptores nostri mendaciter ista prompserunt, extulere in immensum exigua gesta, et angustas res satis ambitioso dilatauere preconio.  Atqui utinam cuncta referri in scripta potuissent, uel  que ab ipso gesta sunt, uel que ab eius preconibus pari iure et potentia terminata. Magis uos incredulos faceret uis tanta uirtutum, aut apprehendere locum fortasse possetis, quo uideretur esse simillimum ueri, et incrementa rebus apposita; et inditas scriptis et commentariis falsitates. Sed neque omnia conscribi, aut in aures omnium peruenire potuerunt gesta gentibus in ignotis, et usum nescientibus litterarum: aut, si qua sunt litteris, conscriptionibusque mandata, maleuolentia demonum, quorum cura et studium est hanc intercipere [a 1Kb] ueritatem, et consimilium his hominum interpolata quedam, et addita [b 1Kb] , partim mutata, atque detracta uerbis, syllabis, ut et prudentium tardaret fidem, et gestorum corrumperet auctoritatem. Sed numquam fuerit his bene, ut Christus  qui fuerit, litterarum testimoniis colligatur: cuius in id solum dimissa [c 1Kb] sunt causa, ut, si esse constiterit ea uera, que dicimus, confessione omnium Deus fuisse monstretur.

[2Kb] LuII. Non creditis scriptis nostris: et nos uestris non credimus scriptis. Falsa de Christo compingimus: et uos de diis uestris inania et falsa iactatis. Neque enim celo Deus aliquis lapsus, aut suis res uestras commentatus est manibus, aut ratione consimili nostris rebus, et religionibus derogauit. Ab hominibus hec scripta: et illa sunt ab hominibus scripta, mortalibus edissertata sermonibus: et quidquid dicere  de nostris conscriptoribus intenderitis [d 1Kb] , et de uestris hec dicta paribus sumite atque habetote momentis. uultis uera esse, que in uestris comprehensa sunt scriptis: et que in nostris consignata sunt litteris, confiteamini necesse est uera. Falsitatis arguitis res nostras: et nos uestras arguimus falsitatis. Sed antiquiora, inquitis, nostra sunt, ac per hoc fidei et ueritatis plenissima. Quasi uero errorum non antiquitas plenissima mater sit, et non ipsa pepererit res eas, que turpissimas diis notas ignominiosis concinnauerunt in fabulis. Ante millia enim annorum decem non potuerunt falsa et audiri, et credi? aut non simillimum ueri est, fidem uicinis et finitimis, quam spatiorum inesse longinquitate distantibus? Testibus enim hec, illa opinionibus asseruntur, et procliuius  multo est, minus esse in recentibus fictionis, quam in antiqua obscuritate submotis.

[126Kb] LuIII. Sed ab indoctis hominibus et rudibus scripta sunt, et idcirco non sunt facili auditione credenda. uide ne magis hec fortior causa sit, cur illa sint nullis coinquinata mendaciis, mente simplici prodita, et ignara lenociniis ampliare. Triuialis et sordidus sermo est. Numquam enim ueritas sectata est fucum, nec quod exploratum et certum est, circumduci se patitur orationis per ambitum longiorem. Collectiones, enthymemata, definitiones, omniaque illa ornamenta, quibus fides queritur assertionis,  suspicantes adiuuant, non ueritatis liniamenta demonstrant. Ceterum qui scit, quid sit illud quod dicitur, nec definit, nec colligit, neque alia sectatur artificia uerborum, quibus capi consueti sunt audientes, et ad consensum rei circumscriptionis necessitate traduci.

[60Kb] LIX. Barbarismis, solecismis obsite sunt, inquit, res uestre, et uitiorum deformitate pollute. Puerilis sane, atque angusti pectoris reprehensio: quam si admitteremus [a 1Kb] , ut uera sit, abiiciamus ex usibus nostris quorumdam fructuum genera, quod cum spinis nascuntur, et purgamentis aliis, que nec alere nos possunt, nec tamen impediunt, perfrui nos eo, quod principaliter antecedit, et saluberrimum nobis uoluit esse natura. Quid enim officit, o queso,  aut quam prestat intellectui tarditatem, utrumne quid glabre, an hirsuta cum asperitate promatur? inflectatur quod acui, an acuatur quod oportebat inflecti? aut qui minus id, quod dicitur, uerum est, si in numero peccatur, aut casu, propositione, participio, coniunctione? Pompa ista sermonis, et oratio missa per regulas concionibus, litibus, foro iudiciisque seruetur, deturque illis immo, qui uoluptatum delinimenta [b 1Kb] querentes, omne suum studium uerborum in lumina contulerunt. Cum de rebus agitur ab ostentatione submotis, quid dicatur, spectandum est, non quali cum amenitate dicatur: nec quid aures  commulceat, sed quas afferat audientibus utilitates: maxime cum sciamus etiam quosdam sapientie deditos, non tantum abiecisse sermonis cultum, uerum etiam, cum possent ornatius atque uberius eloqui, triuialem studio humilitatem secutos, ne corrumperent scilicet grauitatis rigorem, et sophistica se potius ostentatione iactarent. Enimuero dissoluti est pectoris in rebus seriis querere uoluptatem: et cum tibi sit ratio cum male se habentibus atque egris, sonos auribus infundere dulciores, non medicinam uulneribus admouere. Quamquam, si uerum spectes, nullus sermo natura est integer, uitiosus similiter nullus. Quenam est enim ratio naturalis, aut in mundi constitutionibus lex scripta, ut hic paries dicatur et hec sella? cum neque sexus habeant femininis  generibus masculinisque discretos, neque quisquam docere doctissimus me possit ipsum hic, et hec, quid sint, aut cur ex his unum, secus uirile designet, femininis generibus id quod sequitur, applicetur. Humana ista sunt placita, et ad usum sermonis faciendi non sane omnibus necessaria: nam et hec paries forsitan, et hic sella dici sine ulla reprehensione potuisset, si ab initio sic dici placuisset, et a sequentibus seculis communi esset in sermocinatione seruatum. Et tamen o isti, qui pollutas res nostras uitiorum criminamini feditate: stribiligines et uos istas libris illis in maximis atque admirabilibus non  habetis? Nonne alius hec utria, alius dicitis hos utres? celus, et celum? non item filus, et filum? non item crocus, et crocum? non item fretus, et fretum? non item apud uos est positum hoc pane, et hic panis, hic sanguinis, hoc sanguen? candelabrum et iugulum, ratione eadem iugulus et candelaber? Nam si singula nomina non possunt genera plura habere quam singula: neque eadem possunt huius esse generis, et illius, genus enim transire genus in alterum non potest, tam peccat qui genera masculina femininis pronuntiat legibus, quam ab eo peccatur, qui articulos masculinos femininis generibus anteponit. Atqui uos conspicimus et res masculinas feminine, et femineas masculine, et quas esse dicitis neutras, et illo, et hoc modo sine ulla  discretione depromere. Aut igitur nulla est culpa indifferenter  his uti, et frustra nos dicitis solecismorum obscenitate deformes: aut si certum est singula quibus debeant rationibus explicari, in similibus uitiis uos quoque uersamini: quamuis Epicadios omnes, Cesellios, uerrios, Scauros teneatis, et Nisos.

[17Kb] LX. Sed si Deus, inquiunt, fuit Christus, cur forma est in hominis uisus? et cur more est interemptus humano? An aliter potuit inuisibilis illa uis, et habens nullam substantiam corporalem, inferre et commodare se mundo, conciliis interesse mortalium, quam ut aliquod tegmen materie solidioris assumeret, quod oculorum susciperet iniectum, et ubi se figere inertissime posset contemplationis obtutus? Quis est enim [a 1Kb] mortalium, qui quiret eum uidere, quis cernere, si talem uoluisset inferre se terris, qualis  ei primigenia natura est: et qualem se ipse in sua  esse uoluit [a 1Kb] uel qualitate uel numine? Assumpsit igitur hominis formam, et sub nostri generis similitudine potentiam suam clausit, ut uideri posset, et conspici: uerba faceret, et doceret: atque omnes exequeretur res eas, propter quas in mundum uenerat faciendas, summi regis imperio et dispositione seruatis [b 1Kb] .

[1Kb] LXI. Quid enim, dicitis, rex summus ea, que in mundo facienda esse decreuerat, sine homine simulato non quibat efficere? Si oporteret ita fieri, quemadmodum dicitis, ista fortasse fecisset: quia non oportuit, aliter fecit. Quare isto uoluit, et illo genere noluit, latent taliter inuolute, et uix ulli comprehensibiles cause, quas accipere fortasse potuisses, si non esses iamdudum ad non accipiendum paratus:  et prius te formares ad non credendi frontem, quam tibi esset expositum id, quod nosse [c 1Kb] atque audire conquireres [d 1Kb] .

[41Kb] LXII. Sed more est hominis interemptus. Non ipse: neque enim cadere diuinas in res potest mortis occasus: nec interitionis dissolutione dilabi id, quod est unum et simplex, nec ullarum partium congregatione  compactum. Quis est ergo uisus in patibulo pendere, quis mortuus est? homo, quem induerat, et [e 1Kb] secum ipse portabat. Incredibile dictu est, et cecis obscuritatibus inuolutum, si uelis, non cecum est, et similitudini proxime [f 1Kb] constitutum. Si quo tempore Sibylla presaga, oracula illa depromens, fundebat ui, ut dicitis, Apollinis plena, ab impiis esset cesa atque interempta latronibus: numquid Apollo diceretur in ea esse occisus? Si Bacis, si Helenus, si Martius, aliique similiter uates hariolantes essent uita et luce priuati: numquid aliquis diceret, lege eos [g 1Kb] humanitatis extinctos, qui illorum per ora loquentes, uias rerum postulantibus explicabant? Mors illa, quam dicitis, assumpti hominis fuit, non ipsius: gestaminis, non gestantis: quam nec ipsam perpeti  succubuisset [h 1Kb] , tanta si non agenda res esset, et inexplicabilis ratio fati [i 1Kb] clausis patefacienda mysteriis.

[120Kb] LXIII. Que sunt ista, inquies, clausa atque obscura mysteria, que nulli nec homines scire, nec ipsi, qui appellantur, dii mundi, parte queunt aliqua suspicionis atque opinationis attingere, nisi quos ipse  dignatus est cognitionis tante impertire muneribus, et in abditos recessus thesauri interioris inducere. uides enim [a 1Kb] , si nollet inferri sibi a quoquam manus, summa illi fuisse contentione nitendum, ut hostes ab se suos, uel potestate inuersa prohiberet? Qui cecis restituerat lumina, is efficere si deberet, non poterat cecos? qui debilibus integritatem, is debiles reddere difficultati habuit, aut labori? qui claudos faciebat incedere, is motus alligare membrorum neruorum duritia nesciebat? qui extrahebat a tumulis mortuos, huic arduum fuerat letum cui uellet indicere? Sed quia fieri ratio ea, que fuerant destinata, poscebat: et hic in ipso mundo, nec modo quam gestum est alio, inestimabilis illa atque incredibilis lenitas iniurias in se hominum, puerilibus pro ineptiis ducens,  manus in se porrigi ab immanibus passa est, durissimisque  latronibus, nec reputandum [b 1Kb] putauit, quid illorum dissignasset audacia, dummodo suis ostenderet, quid ab sese expectare deberent. Cum enim de animarum periculis multa, mala de illarum contra insinuator, magister atque auctor, ad officiorum conuenientium fines, suas leges et constituta direxit: non superbie factum comminuit? non libidinum extinxit flammas? non hiatum compressit auiditatis? non tela extorsit e manibus, atque omnia seminaria totius uitiositatis abscidit? Ipse denique non lenis, non placidus, non accessu facilis, non familiaris affatu, non humanas miserias indolescens, omnes omnino crucibus et corporalibus affectos malis unica illa benignitate miseratus, reddidit et restituit sanitati?

 [307Kb] LXIu. Quid ergo uos subigit, quid hortatur maledicere, conuiciari, inexpiabiles cum eo conserere simultates, quem redarguere, quem tenere, nemo hominum possit ullius facinoris in reatu? Tyrannos ac reges uestros, qui postposito deorum metu donaria spoliant populanturque templorum: qui proscriptionibus, exiliis, cedibus nudant nobilitatibus ciuitates: qui matronarum pudorem ac uirginum ui subruunt atque eripiunt licentiosa, appellatis indigetes, atque diuos: et quos odiis acrioribus conueniebat a uobis carpi, puluinaribus, aris, templis, atque alio mactatis cultu, ludorum et celebritate natalium: nec non et illos omnes, qui conscriptione uoluminum  multiformi maledictis mordacibus carpunt publicos mores: qui luxurias, ac uitas uestras secant, urunt, dilacerant: qui sui temporis posteris notas scriptorum perpetuitate prolatant: qui matrimonia persuadent habenda esse communia: qui cum pueris cubitant formosis, lasciuientibus, nudis: qui pecudes uos esse, qui fugitiuos, qui exules, qui uilissime seruos note, furiosos predicant et insanos: admirantes, plaudentes ad celi sustollitis sidera: bibliothecarum reponitis in arcanis: quadrigis et statuis numeramini, et quantum est in uobis uelut quadam eternitate donatis, immortalium testificatione titulorum: solum Christum conuellere, dilacerare, potestis si  Deum, uultis, immo solum si liceat belluarum agrestium ritu cruentis oribus mandere, comminutis cum ossibus transuorare. Quodnam, queso, ob meritum dicite, cuius ob peccati culpam? quid ab eo commissum est, quod tenorem inflecteret recti, et in odia uos aspera furialibus stimulis concitaret? Quia animarum uestrarum custodem se missum solo indicauit ab rege: quia uobis immortalitatem ferre, quam uos habere confiditis humanis paucorum asseuerationibus suasi? Quod si esset apud uos certum falsa illum dicere, spes etiam uanissimas polliceri, nec sic uideo fuisse causam, cur eum deberetis odisse, cur hostili animaduersione damnare, immo, si animus uobis clemens fuisset, et mitis, uel propter id solum eum deberetis amplecti, quod optabilia uobis  sponderet et prospera: quod bonarum esset nuntius rerum: quod ea predicaret, que nullius animum lederent: securioris [a 1Kb] quinimo expectationis impleret.

[187Kb] LXu. O ingratum [b 1Kb] et impium seculum! o in priuatam perniciem incredibili pectoris obstinatione paratum! Si aliquis ad uos medicus ex summotis uenisset et numquam uobis regionibus cognitis, medicamen pollicens tale, quod a uestris corporibus omnia omnino prohiberet morborum et ualetudinum genera: non certatim omnes accurreretis? non blanditiis omnibus atque honoribus fotum familiaria susciperetis in menia? non illud medicaminis genus optaretis  esse certissimum, non uerum, quod immunes uos fore ab tam innumeris uexationibus corporum usque ad ultimos fines sponderet etatis? et licet ambigua res esset, committeretis uos tamen, nec potionem incognitam dubitaretis haurire spe salutis proposita, atque amore incolumitatis incensi. Eluxit, atque apparuit Christus rei maxime nuntiator, auspicium faustum portans, et preconium salutare credentibus. Quenam est ista crudelitas, inhumanitasque tanta, quinimmo, ut uerius loquar, fastidiosum supercilium, nuntiatorem muneris et portitorem tanti, non tantum uerborum maledictionibus scindere, uerum etiam bello graui atque omnibus persequi telorum effusionibus et ruinis? Non placent ea que dicit, et cum offensionibus audiuntur a uobis?  pro ludicris ea uaticinationibus computate. Stolidissimas res loquitur, et fatua dona promittit? ridete ut sapientes uos uiri, et in suis erroribus fatuitatem relinquite uolutari. Quenam est hec feritas, ut repetamus que dicta sunt sepius, que libido tam carnifex, inexpiabile bellum indicere nichil de te merito? Dilacerare si detur, eum uelle per uiscera, qui non modo nullum intulerit malum nulli, sed equaliter benignus hostibus dicere, quidnam his salutis Deo portaretur a principe: quid esset facto opus, ut interitum fugerent, et immortalitatem consequerentur ignotam? Cumque nouitas rerum, et inaudita promissio  audientium turbarent mentes, et credulitatem facerent hesitare: uirtutum omnium dominus, atque ipsius mortis extinctor hominem suum permiserit interfici, ut ex rebus consequentibus scirent in tuto  esse spes suas, quas iamdudum acceperant de animarum salute, nec periculum mortis alia se posse ratione uitare.




LIBER SECUNDUS.



INDEX CAPITUM.

     Ab ethnicis inquirit Arnobius cur demum Christum nullius in eos peccati reum ita oderint, ut uel eius nomine audito ira protinus excandescant: qui tamen, etiam si cui credatur dignus non esset, eo saltem non aspernandus erat, quod cunctis uiam ad celum monstrauit. Cap. 1.
    Occurrit auctor gentilibus respondentibus, summo illum odio se propterea prosequi, quia omnem deorum cultum euertit. Cap. 2, 3.
    Ostendit ethnicos prorsus immerito Christi dictis propterea non credere, quod ea, que pollicetur, se umquam reipsa daturum nos non conuincit. Si quidem plurima suppetunt eorum que Christus promisit, haud omnino incerta rerum argumenta: que quidem quum in promptu sint, de aliorum quoque ab eo promissorum  euentu dubitandi nulla ratio est. Cap. 4, 5.
    Ethnicorum iactantiam retundit, quippe qui se solos sapientia et scientia ornatos gloriarentur, ceteros uero, qui per totum terrarum orbem Christo nomen dederunt, magno etiam ingenio preditos, obtusos, hebetes ac fatuos existimarent. Cap. 6, 7.
    Nulla igitur ratione aliis non doctiores ethnici christianos diuino magistro suo credentes uituperabant. Sine preuia namque fide nullum profecto negotium suscipitur. Ipsimet gentiles opinionibus credebant philosophorum, qui de primis tamen rerum principiis aliisque de rebus nichil certi exploratique proferunt ac semper inter se digladiantur. Cap. 8, 9, 10.
    Inde colligit Arnobius equius esse credere Christo, qui tantis miraculis doctrinam suam stabiliuit, quam  philosophis quantumlibet ob morum integritatem atque sapientiam laudandis, qui nichil uel minimum quid his simile umquam potuerunt. Cap. 11.
    Et certe si Christus humanis tantum argumentis usus fuisset, nemo ei fidem adhibuisset, quam tamen plerique dare coacti sunt ob edita ab ipso eiusque discipulis miracula; edita, inquam, ubique in Oriente et Occidente et potissimum Rome, ubi Simon magus a Petro ex sublimi ere in terram deiectus perhibetur. Cap. 12.
    Quid plura? Non uexanda certe, sed ideo laudanda erat ab ethnicis christianorum fides, quia illis communes  erant cum philosophorum corypheis de Deo, de corporum resurrectione de salute animarum, et futuris impiorum penis sententie, quamuis ab his aliter atque a Christianis explicentur. Cap. 13, 14.
    Hinc occasionem captat Arnobius edisserendi, cuius nature sit anima nostra, quo ex fonte prodeat et cur uariis affectibus et uitiis fiat obnoxia. Illos deinde refutat, qui nostram animam eiusdem cum Deo immortalitatis et nature participem esse pronuntiabant. Cap. 14, 15, 16.
    At diuina est, inquiebant, anima hominis, qui ratione ceteris prestat animalibus. Optime quidem, reponit Arnobius, si homo hac sua ratione bene semper uteretur. Deinde nonnullis occurrens instantiis uulgi opinationes de anime humane prestantia exponit ac  diluit. Cap. 17, 18,
    Pergit porro demonstrare, humanas animas neque diuinas esse neque omnium scientia eruditas in hunc mundum e celo aduolasse, atque inde ruit placitum illud quorumdam philosophorum, quo ea que discimus reminiscentias esse somniabant. Cap. 19.
    Et hanc quidem coniectationem falsam esse aliis adhuc rationum momentis euincit: imprimis uero proposita hypothesi pueri, in desertissima et inaccessa solitudine nati atque ibidem summo in silentio a muta nutrice educati. Cap. 20, 21.
    Hinc euidenter concludit, humanam animam in mundum non uenisse omnium scientia instructam. Cap. 22, 23.
    Exinde Arnobius contrarium Platonis argumentum ex  puero de numeris interrogato petitum luculenter diluit. Cap. 24, 25.
    Eorum obiectionem dissoluit, qui dicunt animam, ubi corpori coniungitur, priorum obliuisci atque, ut aiunt, ex docta elementariam fieri. Cap. 26, 27.
    Idem argumentum pertractat. Cap. 28.
    Ex disputatis colligit auctor hominem proletarium ac prorsus inopem ordini primo h. e. diuino non ascribendum nec ei eamdem atque Deo immortalitatem tribuendam. Cap. 29, 30.
    Eadem ratione impugnat Arnobius contrariam Epicuri opinionem, qui animam humanam mortalem esse  garriebat. Deinde statuit auctor noster, animam medie cuiusdam mortalem inter et diuinam naturam esse substantie. Cap. 30-34.
    Instantibus uero ethnicis, quo pacto immortalis fieri possit anima, si medie illius qualitatis sit, facit satis Arnobius. Cap. 35, 36.
    Deinde animam nostram a postrema quadam potestate fuisse quidem creatam, sed neque diuine prolis neque summi Dei filiam esse demonstrat. Nec patitur auctor sibi obiici, mundum sine homine esse imperfectum; adeoque Deum uniuscuiusque animam ex se ipso genitam in humanum corpus misisse. Cap. 36, 37, 38.
    Longa autem inductione conatur ostendere, hominem non ad perfectionem mundi, qui quidem sine illo esse  poterat, sed ad priuatam ipsiusmet hominis utilitatem esse creatum. Atque ex his concludit, diuinam non esse animam, que postmodum in corpus aliquod a Deo missa fuerit. Cap. 39---43.
    At sua, inquiunt, uoluntate, non Dei iussu uenit in mundum. Cui quidem instantie occurrit Arnobius. Cap. 44---46.
    Urgebant ethnici, unde igitur anima progenita sit aut prolata inquirentes. Quibus respondet Arnobius, illud primum nobis esse compertum, illam nec diuinam nec Dei esse progeniem: nichil enim a Deo summo fieri umquam potuisse, nisi omnibus numeris absolutum. Deinde subdit, illud nos certo cognoscere, homines nichil esse aliud nisi animas corpori alligatas, que omni uitiorum genere corrumpuntur. Cap. 47, 48.
     Sunt quidem nonnulli optimis moribus: at hi sane paucissimi sunt. Ecquinam uero perfecti sunt homines? Non igitur diuina est anima humana. Cap. 49, 50.
    Neque uero est quod rideant ethnici, si negemus nobis esse compertum, quo modo illa sit creata. Si enim recte a Platone assertum putant, illas non a Deo summo, sed a minoribus quibusdam potestatibus esse creatas: cur nobis non licebit ipsas esse medie qualitatis longe certius asserere, que tamen a Deo immortalitate donentur? Cap. 51, 52, 53.
    Neque dixeris, nichil penitus sine Dei uoluntate fieri, neque etiam curiosius inquiras, unde mala oriantur et cur ea Deus permittat. Hoc unum pro certo habendum,  nichil a uero Deo fieri malum, uitiosum et noxium quodque omnibus non sit salutare atque amoris plenissimum. Cap. 54, 55.
    Nemini uero mira uideri debet nostra de tot aliis rebus ignoratio. Quis enim nescit tantas esse hominum de re qualibet contentiones, ut nichil a quoquam asseratur,  quod ab alio statim destrui non possit? Cap. 56, 57.
    Quamuis ergo ignorarent Christiani, a quo et unde creata sit anima humana: nichil inde aduersus illos efficere poterant ethnici, quibus multo plura sunt incomperta. Cap. 58, 59.
    Recte itaque Christus, uerus Deus, sub hominis forma locutus iubet nos, relictis omnibus questionibus, ad rerum uniuersarum Dominum tota mente attolli; qui tametsi comprehendi nequeat, nullus tamen nisi amens illum solum esse Deum ambigit. Ethnicos igitur, qui eum non agnoscunt, manent seui post mortem cruciatus. Cap. 60, 61, 62.
    Urgentibus ethnicis, quid ergo actum sit de eorum animabus, qui ante Christi aduentum mortui sunt,  et cur omnes anime non sint equali munificentia donate: respondet primum Arnobius, equaliter in omnes diuina benificia fuisse diffusa; deinde, omnes Deum equaliter uocare omnibusque ad se ueniendi potestatem fecisse, sed nulli necessitatem afferre. Cap. 63, 64.
    Docet, cur Deus non faciat, ut inuiti homines ipsius credant promissis; deinde, quod soli Christiani salutem consequantur ope Christi atque auxilio, cui a Deo patre facultas ista concessa. Cap. 65.
    Transit ad ueterem ethnicorum querimoniam, qua nouellam esse christianam religionem atque antiquos et patrios ritus in barbaros ac peregrinos non esse mutandos expostulabant. Cap. 66, 67, 68.
    Tametsi christiana religio recens esset instituta, nonne  res omnes humane, nonne in primis, uel ipsis fatentibus ethnicis, eorum Dii esse ceperunt? Cap. 69, 70.
    Si ergo ante quadringentos annos Christiana religio non erat, neque etiam ante duo annorum millia nullos deos suos fuisse negare non poterant. At demum religionis auctoritas non est tempore estimando, sed numine. Cap. 71.
    Obiectionem illam deinceps infringit Arnobius, qua ethnici obtendebant, eorum religionem multo uetustiorem christiana esse adeoque ueriorem. Cap. 72, 73.
    Respondet postulantibus ipsis ethnicis, cur tam sero Christus a Deo missus fuerit. Cap. 74, 75.
    Satis iisdem facit inquirentibus, cur Deus, cui Christiani seruiebant, patiatur illos omni persecutionum ac  penarum genere uexari et opprimi. Cap. 76, 77, 78.


[63Kb] I. Hoc in loco tribui si ulla facultas posset, uellem cum his omnibus, quibus nomen inuisum est Christi, ab instituta principaliter defensione diuerticulo paulisper facto, talia uerba miscere. Si nullam esse ducitis  contumelliam respondere aliquid interrogatos, edissertate nobis, et dicite quid rei, quid cause est, quod tam grauibus insectamini Christum bellis? uel quas eius continetis offensas, ut ad eius nominis mentionem rabidorum pectorum efferuescatis ardoribus? Numquid regiam sibi uindicans potestatem terrarum orbem cunctum legionibus infestissimis occupauit, et pacatas ab exordio nationes alias deleuit ac sustulit, alias sibi parere ceruicibus compulit subiugatis? Numquid ardoribus auaritie flagrans uniuersas opes illas, quibus se genus humanum studiose contendit impleri, possessionis [a 1Kb] sue mancipio uindicauit? Numquid libidinum cupiditatibus gestiens pudicitie repagula ui fregit, aut alienis furtim insidiatus est matrimoniis? Numquid arrogantie supercilio tumidus,  iniurias et contumelias passim sine ullius persone discriminibus irrogauit? Qui si dignus non esset, cui auscultare deberetis, et credere: uel hoc ipso fuerat non aspernandus a uobis, quod salutaria uobis ostenderet, quod uias uobis ad celum, et  uota immortalitatis optaret. Ut non in omnes lumen et pretenderit uite, et periculum ignorationis amouerit?

[25Kb] II. At enim odio dignus est, quod ex orbe religiones expulit, quod ad deorum cultum prohibuit accedi? Ergone ille religionis extinctor, et impietatis auctor arguitur, qui ueram in orbe religionem induxit? qui hominibus cecis, et reuera in impietate degentibus, pietatis aperuit ianuas, et cui se submitterent, indicauit? An ulla est religio uerior, officiosior, potentior, iustior, quam Deum principem nosse, scire Deo principi supplicare, qui bonorum omnium solus caput, et fons est, perpetuarum pariter fundator et conditor rerum, a quo omnia terrena cunctaque celestia animantur, motu irriganturque uitali: et qui si non esset, nulla profecto res esset, que aliquod nomen, substantiamque portaret? Nisi forte dubitatis an sit  iste, de quo loquimur, imperator: et magis esse Apollinem creditis, Dianam, Mercurium, Martem. Da puerum iudicem: et hec omnia circumspiciens, que uidemus, magis an sint dii ceteri, dubitabit, quam  in Deo cunctabitur, quem esse omnes naturaliter scimus: siue cum exclamamus, o Deus, siue cum illum testem constituimus improborum, et quasi nos cernat, faciem subleuamus ad celum.

[29Kb] III. Sed minoribus supplicare diis homines uetuit. dii enim minores, qui sint aut ubi sint, scitis? Perstrinxit uos aliquando suspicio eorum aut mentio, ut merito feratis indigne abrogatos his cultus, et honoris impartitione uiduatos. Quod si non mentis elatio, et typhus qui appellatur a Grecis, obstaret, atque officeret uobis, iamdudum scire potuissetis, quid aut quare prohibuerit fieri, intra fines quos stare uoluerit religionem ueram, quantum uobis periculum nasceretur ex eo, quod putaretis obsequio, uel ex quibus malis emergeretis, si insidioso renuntiaretis  errori.

[93Kb] Iu. uerum hec omnia illustrius commemorabuntur et planius, cum ulterius prorsus fuerimus euecti. Monstrabimus enim Christum non impietatem docuisse nationes, sed ab latronibus pessimis miserorum hominum imprudentiam uindicasse. Non credimus, inquitis, uera esse que dicit. Quid enim, que uos negatis uera esse, apud uos liquent, cum imminentia, et nondum cassa, nullis possint rationibus refutari? Sed et ipse que pollicetur, non probat. Ita est. Nulla enim, ut dixi, futurorum potest existere comprobatio. Cum ergo hec sit conditio  futurorum, ut teneri et comprehendi nullius possint anticipationis attactu: nonne purior ratio est, ex duabus incertis et in ambigua expectatione pendentibus, id potius credere, quod aliquas spes ferat, quam omnino quod nullas? In illo enim periculi nichil est, si quod dicitur imminere, cassum fiat et uacuum: in hoc damnum est maximum, id est salutis amissio, si cum tempus aduenerit, aperiatur non fuisse mendacium.

[23Kb] u. Quid dicitis, o nescii, etiam fletu et miseratione dignissimi? Ita non extimescitis, ne forte hec uera sint, que sunt despectui uobis, et prebent materiam risus? nec saltem uobiscum sub obscuris cogitationibus uoluitis, ne quod hoc die credere obstinata renuitis peruersitate, redarguat serum tempus,  et irreuocabilis penitentia castiget? Nonne uel hec saltem fidem uobis faciunt argumenta credendi, quod iam per omnes terras in tam breui tempore et paruo, immensi huius sacramenta diffusa sunt? quod nulla iam natio est tam barbari moris, et mansuetudinem nesciens que non eius amore uersa molliuerit asperitatem suam, et in placidos sensus assumpta tranquillitate migrauerit? quod tam magnis ingeniis prediti oratores, grammatici, rhetores, consulti iuris ac medici, philosophie etiam secreta rimantes, magisteria hec expetunt, spretis quibus paulo ante fidebant? quod ab dominis [a 1Kb] se serui cruciatibus affici,  quibus statuerint, malunt, solui coniuges matrimoniis, exheredari a parentibus liberi, quam fidem rumpere christianam, et salutaris militie sacramenta deponere? quod cum genera penarum tanta sint a uobis proposita religionis huius sequentibus leges, augeatur res magis, et contra omnes minas atque interdicta formidinum animosius populus obnitatur, et ad credendi studium prohibitionis ipsius stimulis excitetur? Numquid [a 1Kb] hec fieri passim et inaniter creditis, fortuitis incursibus assumi has mentes? Itane istud non diuinum et sacrum est, aut sine Deo eorum tantas animorum fieri conuersiones, ut cum carnifices unci, aliique innumeri cruciatus, quemadmodum diximus, impendeant [b 1Kb] credituris, uel uti quadam dulcedine atque omnium uirtutum amore correpti cognitas accipiant rationes, atque mundi  omnibus rebus preponant [c 1Kb] amicitias Christi? Nisi  forte obtusi et fatui uidentur hi uobis, qui per orbem iam totum conspirant et ceunt in istius credulitatis assensum.

[51Kb] uI. Quid ergo? uos soli [d 1Kb] sapientie conditi atque intelligentie ui mera, nescio quid aliud uidetis, et profundum? soli esse nugas intelligitis hec omnia, soli uerba et pueriles ineptias, ea que nobis promittimus principali ab rege uentura? Unde, queso, est uobis tantum sapientie traditum? unde acuminis, et uiuacitatis tantum? uel ex quibus scientie disciplinis tantum cordis assumere, diuinationis tantum potuistis haurire? Quia per casus et tempora declinare uerba scitis et nomina, quia uoces barbaras, solecismosque uitare, quia numerosum, et instructum, compositumque sermonem, aut ipsi uos nostis efferre, aut incomptus cum fuerit, scire; quia  Fornicem Lucilianum [e 1Kb] , et Marsyam Pomponii obsignatum  memoria continetis; quia que sint in litibus constitutiones, quot causarum genera, quot dictionum, quid sit genus, quid species, oppositum a contrario quibus rationibus distinguatur: idcirco uos arbitramini scire quid sit falsum, quid uerum, quid fieri possit aut non possit: que imorum, summorumque natura sit? Numquamne illud uulgatum perstrinxit aures uestras, sapientiam hominis stultitiam esse apud Deum? Primum et ipsi, penitus perspicitis uos ipsos, si quando de rebus disceptatis obscuris, et naturalia pergitis reserare secreta, et ipsa que dicitis, que asseueratis, que capitali plerumque contentione defenditis, nescire uos, et unumquemque suspiciones suas pro probatis et comprehensis pertinaci obluctatione tutari?

 [348Kb] uII. Quid enim, si uerum perspiciamus, etiam si  omnia secula in rerum inuestigatione ponantur, scire per nos possumus, quos ita cecos, et superbos nescio que res protulit, et concinnauit inuidia, ut, cum nichil sciamus omnino, fallamus nos tamen, et in opinionem scientie subinflati pectoris tumore tollamur? Ut enim diuina preteream, et naturali obscuritate res mersas, potest quisquam explicare mortalium id, quod Socrates ille comprehendere nequit in Phedone? homo quid sit, aut unde sit, anceps, uarius, mobilis, pellax, multiplex, multiformis? in quos usus prolatus sit? cuius sit excogitatus ingenio, quid in mundo faciat, cur malorum tanta experiatur examina? utrumne [a 1Kb] illum tellus uliginis alicuius conuersa putrore, tamquam uermes animauerit, tamquam mures? an fictoris alicuius, et fabricatoris manu lineamenta hec  corporis, atque oris acceperint formam? Potest, inquam,  scire in medio hec posita, atque in sensibus constituta communibus, quibus causis mergamur in somnos, quibus euigilemus, quibus modis fiant insomnia, quibus uisa? immo, quod ambigit in Theeteto Plato, uigilemus aliquando, an ipsum uigilare, quod dicitur, somni sit perpetui portio? et quid [a 1Kb] agere uideamur, insomnium cum uidere nos dicimus? radiorum et luminis intentione uideamus, an rerum imagines aduolent, et nostris in pupulis sidant? utrum sapor in rebus sit, an palati contagionibus fiat? quibus ex causis pili nigrorem ingenitum ponant, neque omnes pariter, sed paulatim adiiciendo canescant? quid sit quod humores  uniuersi unum corpus efficiant mixtione, solum oleum respuat immersionem in se pati, sed in suam naturam impenetrabilem semper perspicue colligatur? Ipse denique animus, qui immortalis a uobis et Deus esse narratur, cur in egris eger sit, in infantibus stolidus, in senectute defessus, delira et fatua et insana? Quorum infirmitas et inscientia miserabilis hoc magis est, quod cum fieri possit ut ueri aliquid aliquando dicamus, et hoc ipsum nobis incertum sit, an ueri aliquid dixerimus.

[283Kb] uIII. Et quoniam ridere nostram fidem consuestis, atque ipsam credulitatem facetiis iocularibus lancinare,  dicite, o festiui, et meraco sapientie tincti et saturi potu, estne operis in uita negotiosum aliquod atque actuosum genus, quod non fide preeunte suscipiant, sumant, atque aggrediantur actores? Peregrinamini, nauigatis: non domum uos credentes peractis negotiationibus remeaturos? terram ferro scinditis, atque oppletis seminum uarietate: non credentes uos frugem percepturos esse uicibus temporariis? coniugalia copulatis consortia: non futura esse credentes casta, et officiosi federis in maritos? liberorum suscipitis prolem: non incolumen credentes fore, et per gradus etatis uenturam senectutis ad metas? egritudines corporum medicorum committitis manibus: non credentes morbos posse mitigata asperitate leniri? bella cum hostibus geritis: non uictoriam uos  credentes preliorum successionibus relaturos? ueneramini deos, et colitis: non credentes illos esse, et propitias aures uestris supplicationibus accommodare?

[97Kb] IX. Quid illa de rebus ab humana cognitione sepositis, que conscribitis ipsi, que lectitatis, oculata  uidistis inspectione, et manibus tractata tenuistis? Nonne uestrum quicumque est, huic, uel illi credit auctori [a 1Kb] ? non quod sibi persuaserit quis uerum dici ab altero, uelut quadam fidei astipulatione tutatur? Qui cunctorum originem esse dicit ignem aut aquam, non Thaleti aut Heraclito credit? qui causam in numeris ponit, non Pythagore Samio, non Archyte? qui animam diuidit, et incorporales constituit formas, non Platoni Socratico? qui quintum elementum principalibus applicat causis, non Aristoteli Peripateticorum patri? qui ignem minatur mundo [b 1Kb] , et uenerit cum tempus, arsurum, non Panetio, Chrysippo, Zenoni? qui indiuiduis corporibus mundos semper fabricatur et destruit, non Epicuro, Democrito, Metrodoro? qui nichil ab homine comprehendi, atque omnia  cecis obscuritatibus inuoluta, non Archesilao, Carneadi? non alicui denique Academie ueteris, recentiorisque [c 1Kb] cultori?

[2Kb] X. Ipsi denique principes, et predictarum patres sectarum [d 1Kb] , nonne ipsa ea que dicunt, suis credita suspicionibus dicunt? uidit enim Heraclitus res  ignium conuersionibus fieri? concretione aquarum Thales? Pythagoras numero exire? incorporales formas Plato? indiuiduorum Democritus concursiones? aut illi, qui autumant nichil posse omnino comprehendi, an sit uerum quod dicunt, sciunt: aut ipsum, quod definiunt, ueritatis esse intelligunt pronuntiatum? Cum igitur comperti nichil habeatis et cogniti, omniaque illa, que scribitis, et librorum comprehenditis millibus, credulitate asseueratis duce: quenam hec est iudicatio tam iniusta, ut nostram derideatis fidem, quam uos habere conspicitis nostra in credulitate communem? Sed sapientibus uos uiris omnibus instructis disciplinarum generibus creditis? nempe illis, qui nichil sciscunt, nec pronuntiant unum; qui pro suis sententiis bella cum aduersantibus conserunt,  et peruicacia semper digladiantur hostili; qui cum alter alterius labefactant, destruunt, conuelluntque decreta, cuncta incerta fecerunt, nec posse aliquid sciri ex ipsa dissensione monstrarunt.

[91Kb] XI. Sed officiant hec nichil, nichilque impediant; plurimum quo minus eis credere atque auscultare debeatis. Et quid est, quod in hac parte, aut uos plurimum habeatis, aut nos minus? uos Platoni, uos Cronio, uos Numenio, uel cui libuerit creditis: nos credimus, et acquiescimus Christo. Iniquitas hec quanta est, ut cum utrique auctoribus stemus, sitque  nobis et uobis unum et socium credere: uobis uelitis dari, quod ita ab illis dicatur, accipere; uos ea, que proferuntur a Christo, audire et spectare nolitis? Atqui si causas causis, partes partibus uoluerimus equare: magis nos ualemus ostendere quid in Christo fuerimus secuti, quam in philosophis quid uos. Ac nos quidem in illo secuti hec sumus: opera illa magnifica, potentissimasque uirtutes, quas uariis edidit exhibuitque miraculis, quibus quiuis posset ad necessitatem credulitatis adduci, et iudicare fideliter, non esse que fierent hominis, sed diuine alicuius atque incognite potestatis. uos in philosophis uirtutes secuti quas estis, ut magis uos illis quam nos Christo oportuerit credere? Quisnamne illorum aliquando uerbo uno potuit, aut unius imperii iussione:  non dicam maris insanias, aut tempestatum furores prohibere, compescere: non cecis restituere lumina aut sine luminibus natis dare: non ad uitam reuocare defunctos: non annosas dissoluere passiones: sed quod leuissimum multo est, feruunculum, scabiem, aut inherentem spinulam callo una interdictione sanare? Non quo illos negemus, aut morum integritate laudabiles, aut non omni genere studiorum et disciplinarum peritos: nam et uerbis eos luculentissimis scimus loqui et compositionibus fluere leuigatis; concludere acutissime syllogismos; ordinare  sequaciter inductiones suas; reddere definitionibus formulas, partiri, diuidere: multa dicere de numerorum generibus: multa de musicis: geometricas res etiam suis scitis et preceptionibus explicare. Sed quid istud ad causam? Numquid enthymemata, syllogismi, resque alie similes scire illos ueritatem spondent; aut ea re digni sunt, quibus necessario debeat rebus de obscurissimis credi? Personarum contentio non est eloquentie uiribus, sed gestorum operum uirtute pendenda. Ille non est dicendus auctor bonus, qui sermonem candidule prompsit: sed qui, quod pollicetur, diuinorum operum prosequitur sponsione.

[6Kb] XII. Argumenta uos nobis, et suspicionum argutias profertis: quibus ipse si Christus, cum pace hoc eius,  et cum uenia dixerim, populorum in conuentu uteretur: quis acquiesceret, quis audiret, quis eum promitteret aperte aliquid iudicare? aut quis cassa et nuda iactantem, quamuis esset imprudens, et facilitatis  stolide, sequeretur? uirtutes sub oculis posite, et inaudita illa uis rerum, uel que ab ipso fiebat palam, uel ab eius preconibus celebrabatur in orbe toto: eas subdidit appetitionum flammas, et ad unius credulitatis assensum mente una concurrere gentes et populos fecit, et moribus dissimillimas nationes. Enumerari enim possunt, atque in usum computationis uenire ea, que in India gesta sunt, apud Seras, Persas, et Medos; in Arabia, Aegypto; in Asia, Syria; apud Galatas, Parthos, Phrygas; in Achaia, Macedonia, Epizo; in insulis et prouinciis omnibus, quas sol oriens, atque occidens lustrat; ipsam denique apud dominam Romam, in qua cum homines sint Nume regis artibus, atque antiquis superstitionibus occupati, non distulerunt tamen res  patrias relinquere, et ueritati coalescere christiane. uiderant enim currum Simonis magi, et quadrigas igneas Petri ore difflatas, et nominato Christo euanuisse. uiderant, inquam, fidentem diis falsis, et  ab eisdem metuentibus proditum, pondere precipitatum suo, cruribus iacuisse perfractis; post deinde perlatum Brundam, cruciatibus, et pudore defessum, ex altissimis culminis se rursum precipitasse fastigio. Que omnia uos gesta neque scitis, neque scire uoluistis, neque umquam uobis necessaria iudicastis; ac dum uestris fiditis cordibus, et quod typhus est sapientiam uocatis, dedistis circumscriptoribus locum, illis inquam noxiis, quorum nomen interest obsolefieri Christianum, superfundendi caligines, atque obscurandi res tantas, eripiende uobis fidei, subiiciendique contemptus: ut quia sibi presentiunt finem pro meritis imminere, uobis quoque immitterent causam, per quam periculum adire possetis, et uiduari  benignitate diuina.

[338Kb] XIII. Interea tamen, o isti, qui admiramini, qui stupetis doctorum et philosophie scita: ita non iniustissimum ducitis inequitare, illudere tamquam stulta nobis et bruta dicentibus: cum uel ea, uel talia reperiamini et uos dicere, que nobis dici pronuntiarique ridetis? Nec mihi cum his sermo est, qui per uaria sectarum diuerticula dissipati, has atque  illas partes opinionum diuersitate fecerunt. uos, uos appello, qui Mercurium, qui Platonem, Pythagoramque sectamini: uosque ceteros, qui estis unius mentis, et per easdem uias placitorum inceditis unitate. Audetis ridere nos, qui patrem rerum ac Deum ueneramur et colimus; quodque illi dedamus et permittamus spes nostras? Quid Plato uester in Theeteto, ut eum potissimum nominem, nonne animo fugere suadet e terris: et circa illum semper, quantum fieri potis est, cogitatione ac mente uersari? Audetis ridere nos, quod mortuorum dicamus resurrectionem futuram? quam quidem nos dicere confitemur: sed a uobis aliter, quam sentiamus, audiri. Quid in Politico idem Plato? nonne cum mundus occeperit  [a 1Kb] ab occiduis partibus exoriri, et in cardinem uergere qui orientis est solis, rursus erupturos homines telluris e gremio scribit, senes, canos, decrepitos, et cum anni ceperint accedere longiores, per eosdem gradus, quibus hodie crescitur, ad incunabula infantie desituros? Audetis ridere nos, quod animarum nostrarum prouideamus saluti, id est ipsi nobis? Quid enim sumus homines, nisi anime corporibus  clause? uos enim non omnes pro illarum geritis incolumitatibus curas, non quod uitiis omnibus, et cupiditatibus abstineatis [a 1Kb] : metus ille uos habet, ne uelut trabalibus clauis affixi, corporibus hereatis. Quid illi sibi uolunt secretarum artium ritus, quibus affamini nescio quas potestates, ut sint uobis placide, neque ad sedes remeantibus patrias obstacula impeditionis opponant?

[169Kb] XIu. Audetis ridere nos, cum gehennas dicimus, et inextinguibiles quosdam ignes, in quos animas deiici ab earum hostibus, inimicisque cognouimus? Quid? Plato idem uester in eo uolumine, quod de anime immortalitate composuit, non Acherontem, non Stygem, non Cocytum fluuios, et Pyriphlegethontem nominat, in quibus animas asseuerat uolui,  mergi, exuri? Et homo prudentie non praue, et examinis iudiciique perpensi rem inenodabilem suscipit: ut cum animas dicat immortales, perpetuas, et corporali soliditate priuatas, puniri eas dicat tamen, et doloribus afficiat sensuum. Quis autem hominum non uidet quod sit immortale, quod simplex, nullum  posse dolorem admittere? quod autem sentiat dolorem, immortalitatem habere non posse? Nec tamen eius auctoritas plurimum a ueritate declinat. Quamuis enim uir lenis, et beneuole uoluntatis inhumanum esse crediderit, capitali animas sententia condemnari: non est tamen absone suspicatus iaci eas in flumina torrentia flammarum globis, et cenosis uoraginibus tetra. Iaciuntur enim, et ad nichilum redacte, interitionis perpetue frustratione uanescunt. Sunt enim medie qualitatis, sicut Christo auctore compertum est, et interire que possint, Deum si ignorauerint, uite et ab exilio liberari, si ad eius se minas, atque indulgentias applicarint. Et ut quod ignotum est pateat, hec est hominis mors uera, hec nichil residuum faciens. Nam illa, que sub oculis cernitur,  animarum est a corporibus diiugatio, non finis abolitionis extremus. Hec, inquam, est hominis mors uera, cum anime nescientes Deum per longissimi temporis cruciatum consumuntur igni ferro [b 1Kb] , in quem illas iacient quidam crudeliter seui, et ante Christum incogniti, et ab solo sciente detecti.

 [2Kb] Xu. Quare nichil est quod nos fallat, quod nobis polliceatur spes cassas, quod a nouis quibusdam dicitur uiris, et immoderata sui [a 1Kb] opinione sublatis, animas immortales esse, Deo rerum, ac principi gradu proximas dignitatis, genitore illo ac patre prolatas, diuinas, sapientes, doctas, neque ulla corporis attrectatione contiguas: quod quia uerum et certum est, et a perfecto sumus inemendabili perfectione prolati, inculpabiles, et ideo irreprehensibiles uiuimus, boni, iusti, et recti, uitiositatis nullius rei, nulla cupiditas nos uincit nulla libido dehonestat, uirtutum omnium seruamus atque integramus tenorem. Et quia uno ex fonte omnium nostrum defluunt anime, idcirco unum conueniensque sentimus: non moribus,  non opinionibus discrepamus: Deum omnes nouimus, nec quot in orbe sunt homines, sunt sententie [b 1Kb] totidem, neque infinita uarietate discrete.

[35Kb] XuI. At dum ad corpora labimur et properamus humana, ex mundanis circulis sequuntur nos cause, quibus mali simus, et pessimi, cupiditatibus atque iracundia ferueamus, exerceamus in flagitiis uitam,  et in libidinem [c 1Kb] publicam uenalium corporum prostitutione damnemur. Et quemadmodum se possunt incorporalibus corpora coniungere: [d 1Kb] aut a Deo principe res facte, ab infirmioribus causis ad uitiorum dehonestamenta traduci? uultis homines institutum, superciliumque deponere? qui Deum uobis adsciscitis patrem, et cum eo contenditis immortalitatem habere uos unam? uultis querere, peruestigare, rimari, quid sitis uos ipsi, cuius sitis, censeamini quo patre, quid in mundo faciatis, quanam ratione nascamini, quo pacto prosiliatis ad uitam? uultis fauore deposito cogitationibus tacitis peruidere animantia nos esse, aut consimilia ceteris, aut non plurima differitate distantia? Quid est enim, quod nos ab eorum  indicet similitudine discrepare? uel que in nobis eminentia tanta est, ut animantium numero dedignemur adscribi? Ex ossibus illis fundata sunt corpora, et neruorum colligatione deuincta: et nobis comparili ratione ex ossibus fundata sunt corpora, et neruorum colligatione deuincta. Auras accipiunt naribus, et per anhelitum reciprocatas reddunt: et  nos spiritum consimiliter ducimus [a 1Kb] , et respiramus commeatibus crebris. Femininis generibus, masculinisque distincta sunt: in totidem et nos sexus nostro sumus ab auctore formati. Edunt per uteros fetus, et corporalibus conciliis procreant: et nos corporum coniugationibus nascimur, et ex aluis fundimur, atque emittimur matrum. Cibo sustentantur et potu, et superfluas feditates inferioribus egerunt abiiciuntque posticis: et nos cibo sustentamur et potu, et quod natura iam respuit, per eosdem effundimus tramites. Cura illis est omnibus famem prohibere mortiferam, et necessario inuigilare pro uictu: quid aliud nos tantis agimus in occupationibus uite, nisi ut ea queramus, quibus famis periculum deuitetur, et infelix sollicitudo ponatur? Morbos illa et inedias sentiunt, et ad ultimum senectute soluuntur: quid enim nos immunes malis ab his sumus, et non eadem ratione morborum incommoditatibus frangimur, senectutis destruimur tabe? Quod si et illud  uerum est, quod in mysteriis secretioribus dicitur, in pecudes atque alias belluas ire animas improborum, postquam sunt humanis corporibus exute: manifestius comprobatur, uicinos nos esse, neque interuallis longioribus disparatos. Siquidem res eadem nobis et illis est una, per quam esse animantia dicimur, et motum agitare uitalem.

[13Kb] XuII. Sed rationales nos sumus, et intelligentia uincimus genus omne mutorum. Crederem istud uerissime  dici, si cum ratione et consilio cuncti homines uiuerent, seruarent officiorum tenorem, abstinerent ab illicitis, et si negotia turpia non adirent; neque quisquam prauitate consilii, atque ignorantie cecitate contraria sibimet atque inimica deposceret. uellem tamen scire, quenam sit hec ratio, per quam sumus potiores animalium generibus cunctis: quia nobis domicilia fecimus, quibus possimus hyemalia frigora, et estatis flagrantias euitare? Quid? Animantia cetera huius rei prouidentiam non habent? Nonne alia cernimus opportunissimis sedibus nidulorum sibi construere mansiones? alia saxis et rupibus tegere et communire suspensis? excauare alia telluris sola, et in fossilibus [b 1Kb] foueis tutamina sibimet et cubilia preparare? Quod si ministras manus illis etiam donare parens natura uoluisset, dubitabile non foret, quin et ipsa construerent menium alta fastigia, et artificiosa excuderent nouitate. Tamen in his ipsis, que nostris atque unguibus faciunt,  multa inesse conspicimus rationis et sapientie simulacra que homines imitari nulla meditatione possumus [c 1Kb] : quamuis sint nobis opifices manus, atque omni genere perfectionis artifices.

[64Kb] XuIII. uestem illa non norunt, sellas, naues atque aratra compingere, nec denique suppellectilem ceteram quam familiaris usus exposcit. Non sunt ista scientie munera, sed pauperrime necessitatis inuenta. Neque cum animis artes celi ex penetralibus  ceciderunt: sed exquisite et nate sunt in terris hic omnes, et cum processu temporum paulatim meditatione conflate. Quod si haberent scientias anime, quas genus et habere diuinum atque immortale condignum est: ab initio homines cuncti omnia scirent, nec seculum esset ullum, quod artis esset ignarum alicuius, aut rerum experientia non paratum. Nunc uero inops uita, et multarum indigens rerum, fortuita conspiciens quedam commodule prouenire, dum imitatur, experitur, et tentat, dum labitur, reformat, immutat, ex assidua reprehensione parauit sibi et  concinnauit scientiolas artium, et ad unum exitum temporibus plurimis cemendata perduxit.

[67Kb] XIX. Quod si homines penitus aut ipsos se nossent, aut intellectum Dei suspicionis alicuius acciperent aura, numquam sibi adsciscerent diuinam immortalemque naturam: nec existimarent quiddam magnificum se esse, quia sibi craticulas, trulleos craterasque fecerunt, quia subuculas, suppara, lenas, lacernulas, trabeas, cultros, loricas et gladios, quia rastra, securiculas, uomerem. Numquam, inquam, crederent typho et arrogantia subleuati, prima esse  se numina, et equalia principis summitati: quia grammaticam, musicam, oratoriam pepererant [a 1Kb] , et geometricas formulas. In quibus artificiis quidnam insit admirabile, non uidemus: ut ex eorum inuentione credatur esse animas potiores et sole et sideribus cunctis, hunc totum, cuius membra sunt hec, mundum et dignitate et substantia preterire. Quid enim aliud se spondent uel insinuare posse, uel tradere, quam ut regulas nominum, differentiasque noscamus? ut interualla in uocum sonis? ut loquamur suadenter in litibus, ut terrarum continentias metiamur? Que si secum anime diuinis ex regionibus attulissent, et esset necessarium scire, omnes ea iamdudum in omni orbe tractarent: neque ullum  hominum reperiretur genus, quod non esset his omnibus equaliter atque uniformiter eruditum. Nunc uero in mundo quotus quisque est musicus, dialecticus, et geometres, quotus orator, peta, grammaticus? ex quo apparet, ut sepius dictum est, inuenta hec esse locorum necessitate, ac temporum: neque diuinas eruditas aduolauisse huc animas: quod neque  omnes docte sint, neque discere omnes possint, et sint in his plurime acuminis obtusioris, et bardi, et ad discendi [b 1Kb] studium plagarum cercitione cogantur. Quod si ea [c 1Kb] , que discimus, reminiscentias esse constaret, ut antiquis opinionibus scitum est, conueniebat nos omnes ab una ueritate uenientes unum nosse, unumque reminisci, non habere diuersas, non plurimas, dissidentesque sententias. Nunc uero cum singuli aliud atque aliud asseramus, manifestum et promptum est, nichil nos attulisse de celo, sed hic nata addiscere, et suspicionibus coalita uindicare.

[18Kb] XX. Et ut uobis clarius manifestiusque monstremus, cuius sit pretii homo, quem simillimum creditis potentie superioris existere, concipite animis  hanc imaginem uestris, et quod fieri si aggrediamur potest, tamquam si simus aggressi, similitudinis assumptione teneamus. Sit igitur nobis tellure in effossa locus habitabilis formam cubilis efficiens, tecto et parietibus clausus; non algidus frigore, non feruoris nimius in calore, sed ita temperatus, et medius,  ut nec frigoris sensum [a 1Kb] , nec ardorem ualidum perpetiatur estatis. In hunc sonus omnino nullius incidat uocis, non auis, non bestie, non tempestatis, non hominis, non denique fragoris alicuius, aut concrepantis terribiliter celi. Excogitemus deinde quemadmodum lumen accipiat, non ex illato igni, neque ex sole conspecto, sed nothum aliquid fiat, quod imaginem luminis caligine interposita mentiatur: ianua non una sit, nec sit introitus rectus, adeatur inflexibus flexuosis: nec recludatur aliquando, nisi cum necessaria ratio postularit.

[43Kb] XXI. Nunc quoniam imagini preparauimus sedem, accipiamus deinceps mox aliquem natum, in loci illius hospitium, quod habeat rem nullam, et sit inane ac uacuum: Platonica licet aut Pythagorea progenie,  aut horum alicuius, qui acuminis perhibentur fuisse diuini: aut ex Deum responsis sapientissimi nuncupati. Quod cum actum fuerit, nutriri ut debeat sequitur, et alimoniis conuenientibus educari. Adhibeamus igitur et nutricem, que semper ad eum nuda,  semper silens accedat, uerbum nullum faciens, nec in sermones aliquos ora et labra diducat: sed cum mammas dederit, et consequentia supplerit officia, datum quieti linquat, et ante fores clausas dies noctesque continuet. Poscit enim plerumque res, nutricias adesse curas, et obseruare temporarios motus. At uero cum ceperit solidioribus cibis infans debere fulciri, nutrice inferantur ab eadem, ueste, ut diximus, posita, et tenore reticentie seruato. Ipse autem, qui infertur cibus sit unus atque idem semper: nichil materia differens, nec per uarios redintegratus sapores: sed aut fitilla de milio, aut sit panis ex farre, aut, ut escula imitemur antiqua, ex cinere caldo glandes, aut ex ramis agrestibus baccule. Potio autem uini sit prorsus incognita, nec sedande  aliud admoueatur siti, quam liquor purus e fontibus caldore ignis intactus: et, si fieri potis est, manibus subministratus cauis. Fiet enim familiaris e more consuetudo in naturam uersa: nec appetitio porrigetur ulterius, esse amplius nesciens quod petatur.

 [28Kb] XXII. Quorsum igitur hec spectant? Ut, quoniam creditum est animas diuinas atque adeo [a 1Kb] immortales esse, et ad hominum corpora disciplinis cum omnibus aduolare, experiamur ex isto, quem hoc genere uoluimus educari, capiatne res fidem, an sit leuiter credita, et frustrabili expectatione presumpta. Procedat igitur nobis solitudine in operta nutritus, quot uultis annos agens, uultis uicenarius? uultis tricenarius? immo cum annos fuerit quadraginta permensus, mortalium conciliis inferatur: et si uerum est illum principalis esse substantie portionem tam letam et ex fontibus uite deriuatum hic agere, antequam notitiam rei sumat alicuius, aut sermone imbuatur humano, det responsum rogatus, quisnam sit ipse, aut quo patre, quibus sit in regionibus  editus, quo pacto, aut quanam ratione  nutritus, quid operis aut negotii celebrans anteacti temporis decurrerit euitatem. Ita ille non omni pecore, ligno, saxo obtusior, atque hebetior stabit? non missus in res nouas, et numquam sibi ante cognitas, ipsum sese est [b 1Kb] ante omnia nesciturus? Poteritne, si queras, sol quid sit ostendere, terra, maria, sidera, nubes, nebula, pluuie, tonitrua, nix, grando? Poterit arbores scire quid sint, herbe, aut gramina, taurus, equus, aut aries, camelus, elephantus, aut mulus?

[367Kb] XXIII. Esurienti si dederis uuam, mustacium, cepe, carduum, cucumerem, ficum, sciet posse sedari omnibus ex his famem? aut quo genere singula esse debeant esui? Et sibi [c 1Kb] ignem si plurimum feceris, aut uenenatas circumposueris bestias, nonne  ibit per medias flammas, uiperas, solifugas, esse  noxias nesciens, et timere ipsum quid sit ignorans? Iam uero si uestem, si supellectilem ponas in medio tam urbanam, quam rusticam, eritne idem ut possit discriminare cui [a 1Kb] negotio res queque conueniat?  cuius muneris accommodata sint usui? Indicet in quos habitus uestis stragula facta sit, mitra, strophium, fascia, puluinus, muccinium, lena, calantica, mantele, mastruca, soccus, solea, calceus? Quid si adiicias  rota [a 1Kb] quid sit, aut tribula, uannus, dolium, cupa, trapetum, uomis, aut cribrum, mola, buris, aut sarculum? Quid arquata si sellula, acus, strigilis, polubrum [b 1Kb] , siliquastrum, trulla, lancicula [c 1Kb] , candelabrum,  batiaca, scope [d 1Kb] , scyphus, saccus? Quid si cithara, tibia, argentum, es, codex, radius, liber? Quid instrumenta si cetera, quibus uita succingitur et continetur humana? Ita, ut diximus, ille non bouis  ritu, aut asini, porci, aut si ullum est animal tardius, conspiciet hec quidem, formaturas uarias respectans, sed que sint singula nesciens, et quam in causam possideantur, ignorans? Nonne uocem, si fuerit necessitate aliqua coactus emittere, ut solemne est mutis, inarticulatum nescio quid ore hiante clamabit?

[244Kb] XXIu. Quid in Menone, o Plato, quedam rationibus numeri admota ex puerculo sciscitaris, et ex eius niteris responsionibus comprobare, que discamus non discere, sed in eorum memoriam que antiquitus noueramus, redire? Qui si tibi uere respondet, non enim nos conuenit fidem rebus abiudicare [a 1Kb] quas dicis, non rerum scientia, sed intelligentia ducitur: et ex eo, quod aliquos numeros quotidianis habet ex usibus  notos, fit ut sequatur rogatus, et ipsa illum semper  per multiplicationis adducat accessio. Quod si uere confidis immortales huc animas, et plenas scientie peruolare, adolescentulum istum rogare definito, quem esse conspicis ignarum rerum, et humanitatis in finibus constitutum. Quadragenarium istum ad te uoca, et ex eo percontare, non abstrusum aliquid, non inuolutum, non de triangulis, non de quadratis, quid sit Cubus, aut Dynamis [b 1Kb] sesquioctauus, aut sesquitertius ultimo: sed quod in medio situm est, bis bina, bis terna, quam efficiant summulam, querito. uolumus uidere, uolumus scire, quid rogatus respondeat, an inquisitam expediat questionem. Ita ille sensurus est, quamuis ei pateant aures, an aliquid dicas, an aliquid queras, an ab se [c 1Kb] responderi aliquid postules: et non stipes ut aliquis, aut Marpesia, ut  dictum est, rupes stabit elinguis et mutus, hoc ipsum  ignorans et nesciens, secum potius an cum altero colloquaris, cum altero sermocineris, an secum: oratio sit ista, quam promis, an sonitus uocis, nichil rerum significans, sed inani continuatione pertractus?

[315Kb] XXu. Quid dicitis, o uiri, plusquam satis est uobis ex aliena generositate tribuentes? Hec est anima docta illa quam dicitis, immortalis, perfecta, diuina, post Deum principem rerum, et post mentes geminas locum obtinens quartum, et affluens ex crateribus uiuis? Hic est ille pretiosus, et rationibus homo augustissimis preditus, mundus minor qui dicitur, et totius in speciem similitudinis [a 1Kb] fabricatus, atque formatus: nullo melior, ut apparuit, pecore, obtusior ligno, saxo, qui nesciat homines, et in mutis semper solitudinibus  degat, demoretur iners, ualeat in ere, quamuis  annis uiuat innumeris, et numquam nodis corporeis eximatur. Sed cum scholas attigerit, et magistrorum fuerit institutionibus eruditus, efficitur prudens, doctus, et quam nuper habuerat, imperitiam ponit. Et asellus, et bos eque, usu atque assiduitate cogente [b 1Kb] , discit arare ac molere: equus iugum subire, et agnoscere in curriculo flexiones: camelus sese submittere, siue cum sumit onera, siue cum ponit: columba manumissa reuolare ad dominicas sedes: canis cum inuenerit predam, cohibere et continere latratum: uerba psittacus et integrare, et nomina coruus expromere.

[20Kb] XXuI. Sed ego cum audio nescio quid prestans animam dici, Deo uicinum et proximum, scientem [c 1Kb]  huc omnia superioribus aduentare de seculis: nolo  illam discere, sed docere: nec ex docta, ut dicitur, elementariam fieri: sed retinentem res suas corporibus semet circumligare terrenis. Nisi enim sese habuerit res ita, discerni quis poterit, utrumne illud, quod audit, reminiscatur, an discat? cum multo facilius sit credere, discere illam quod nesciat, quam oblitam, quod paulo ante sciebat, et oppositu corporis amitti repetentiam priorum. Et ubi est illud quod dicitur incorporalis anima substantiam non habere? Quod enim nullius est corporis, oppositione alterius non impeditur, nec potest aliquid suaderi perdere id, quod non potest tactum rei opposite sustinere. Ut enim numerus in corporibus constitutus, quamuis mille corporibus obruatur, intactus et inuiolabilis constat, ita necesse est animas, si sunt, ut perhibetur,  incorporee, obliuionem priorum nullam pati: quamuis eas solidissime corporum circumligauerint iunctiones. Quid? quod eadem ratio non tantum incorporeas indicat eas non esse, uerum etiam priuat immortalitate has omni, et ad fines applicat, quibus uita consueta est terminari. Quidquid enim causa ingruente nonnulla ita mutatur, et uertitur, ut integritatem suam retinere non possit: id necesse est iudicari  natura esse passiuum. Quod autem est promptum atque expositum passioni, corruptibile esse, ipsa passibilitate interueniente, denuntiatur.

[2Kb] XXuII. Ergo, si et anime perdunt omne quod nouerant, corporalibus uinculis occupate, patiantur necesse est aliquid, quod eas efficiat obliuionis induere [a 1Kb] cecitatem. Neque enim nichil omnino perpesse, aut integritatem conseruantes suam, possunt rerum scientiam ponere, aut in alios habitus sine sui mutabilitate transire. Atqui nos arbitramur, quod est unum, quod immortale, quod simplex, quacumque in re fuerit, necessario semper suam retinere naturam: nec debere aut posse aliquid perpeti, si modo esse perpetuum cogitat, et in finibus proprie immortalitatis herere. Omnis enim passio lethi atque interitus  ianua est, ad mortem ducens uia, et ineuitabilem rebus afferens functionem: quam si sentiunt anime, et tactui eius atque incursionibus cedunt, usu et illis est uita non mancipio tradita, quamuis aliter quidam inferant, et rei tante fidem suis in argumentationibus ponant.

[3Kb] XXuIII. Ac ne tamen instructi non plenius abeamus, audiamus [b 1Kb] a uobis, quemadmodum dicitis, animas,  cum terrenis fuerint corporibus inuolute, priorum reminiscentiam non habere; cum in ipsis corporibus posite, et prope insensibiles eorum commixtione perfecte, pertinaciter et fideliter teneant ea que ante annos plures, si uelis dicere uel octoginta, uel hoc amplius, uel fecerunt, uel passe sunt, uel locute sunt, uel audierunt. Si enim obstaculo perficitur corporis, ne meminerint eorum, que iamdudum, et ante hominem sciebant, magis est ut ea debeant obliuisci que concluse in corporibus factitarunt, quam que foris posite, nondum hominibus coniugate. Quod enim rebus ingressis priorum repetentiam detrahit, et intra se gesta irrecordabili debet obliteratione deperdere. Una enim causa res duas [a 1Kb] efficere ac sibi contrarias non potest, ut aliorum memorias sopiat,  alia patiatur actoris in recordationem uenire. Quod si anime, quas uocatis, membrorum impediuntur obstaculo, quominus artes suas antiquas reminiscantur; in corporibus ipsis quemadmodum constituta meminerunt et sciunt animas se esse, et corporalem substantiam non habere, immortalitatis  conditione mactatas? quem teneant in rebus gradum, quo sint ordine a Deo patre discrete? ad infima hec mundi quanam ratione peruenerint? quas ex quibus circulis qualitates, dum in hec loca labuntur, attraxerint? Quemadmodum, inquam, sciunt doctissimas se fuisse, et obstructione corporum amisisse que nouerant! Et hoc ipsum enim nescire debuerant, si aliquid eis libis corporalis inuexisset adiunctio; nam scire quid fueris, et quid hodie non sis, non est signum memorie perdite, sed comprobatio indiciumque seruate.

[97Kb] XXIX. Que cum ita se habeant, desinite, queso, desinite res paruas, atque exigui mominis immanibus pretiis estimare: desinite hominem, proletarius cum  sit, classibus, et capite cum censeatur, adscribere ordinibus primis: cum sit inops, pauper lare, et tugurii pauperis, nec patricie claritatis umquam meritus nuncupari. Cum enim uos oporteret uiros recti atque integritatis auctores, typhum et arrogantiam frangere, quorum malis cuncti extollimur, et inanium distendimur uanitate: non tantum accidere mala ista  censetis, uerum, quod grauius multo est, addidistis causas, quibus et uitia crescerent, et inemendabilis nequitia permaneret. Quis est enim hominum, quamuis ille sit indolis infamiam [a 1Kb] semper atque ignominiosa fugientis, qui, cum dici exaudiat uiris ab sapientibus maxime immortales animas esse, nec fatorum esse obnoxias legibus, non in omnia flagitia preceps se ruat, non intrepidus [b 1Kb] res obeat atque aggrediatur illicitas? non denique omnia suis cupiditatibus largiatur, que libido impotens iusserit, impunitatis preterea etiam libertate munita? Quid enim prohibebit, quominus hec faciat? metus superne potestatis, iudiciumque diuinum? Et quis poterit territari formidinis alicuius horrore, cui fuerit persuasum, tam se esse immortalem, quam ipsum Deum primum, nec  ab eo iudicari quidquam de se posse: cum sit una immortalitas in utroque, nec in alterius altera conditionis possit equalitate uexari?

[118Kb] XXX. Sed memorate apud inferos pene, et suppliciorum generibus multiformes? Ecquis erit tam brutus, et rerum consequentias nesciens, qui animis incorruptibilibus credat, aut tenebras tartareas posse aliquid nocere, aut igneos fluuios, aut cenosis gurgitibus paludes, aut rotarum uolubilium circumactus? Quod enim contiguum non est, et ab legibus dissolutionis  amotum est, licet omnibus ambiatur flammis torrentium fluminum, uoluatur in ceno, saxorum imminentium casibus, et immanium montium operiatur ruinis, illibatum necesse est permaneat et intactum, neque ullum sensum mortifere passionis assumere. Quid? quod ista persuasio non tantum est incitatrix ad uitia libertate ex ipsa peccandi, uerum etiam philosophie ipsius causam tollit, et inaniter eam suscipi superuacanei [c 1Kb] operis difficultate declarat. Nam si uerum est, animas nullius esse participes finis, et cum omnibus seculis euorum perpetuitate procedere: quid periculi res habet contemptis pretermissisque uirtutibus, quibus est contractior atque horridior uita, uoluptatibus se dare, ac per omnia libidinum genera effrenatum spargere immense cupiditatis  ardorem? Ne deliciis marceat, et corrumpatur mollitudine uitiorum? Et qua poterit ratione corrumpi id, quod immortale, quod semper est, et nulli obnoxium passioni? ne sordescat, et polluatur actionum turpium feditate? Et qui poterit pollui, corporalem quod substantiam non habet, aut ubi sedem contaminatio ponere, ubi spatium nullum est, in quo nota se possit ipsius contaminationis affigere [d 1Kb] ? Rursus uero si anime lethi adeunt ianuas, Epicuri ut sententia definitur, nec sic causa est competens, cur expeti  philosophia debeat: etiamsi uerum est purgari hac animas, atque ab omni puras uitiositate prestari. Nam si communiter obeunt, et in ipsis corporibus sensus eis deperit extinguiturque uitalis: non tantum est erroris maximi, uerum stolide cecitatis, frenare ingenitos appetitus, cohibere in angustiis uitam, nichil indulgere nature, non quod cupidines iusserint atque instigauerint facere, cum nulla te premia tanti laboris expectent, cum dies mortis aduenerit, et corporalibus fueris uinculis exsolutus.

[1Kb] XXXI. Medietas ergo quedam, et animarum anceps ambiguaque natura, locum philosophie peperit, et causam cur appeteretur, inuenit: dum periculum scilicet ex malis iste formidat admissis: alter concipit spes bonas, si nichil sceleris faciat, et cum officio  uitam iustitiaque traducat. Inde est quod inter doctos uiros, et ingeniorum excellentia preditos, de animarum qualitate certamen est: et eas alii dicunt mortali esse natura, nec diuinam posse substantiam  sustinere: alii uero perpetuas, nec in natura posse degenerare mortali. Quod istud [a 1Kb] ut fiat, medietatis efficitur lege: quod et illis argumenta sunt presto, quibus eas passiuas atque interibiles inuenitur: et his contra non desunt, quibus esse diuinas immortalesque monstratur.

[171Kb] XXXII. Hec cum ita se habeant, et cum ab summo traditum teneamus auctore, non esse animas longe ab hiatibus mortis et faucibus constitutas: posse tamen longeuas summi principis munere ac beneficio fieri: si modo illum tentent ac meditentur agnoscere: eius enim cognitio fermentum quoddam est uite, ac rei dissociabilis glutinum: tum deinde feritate atque inhumanitate depositis, resumant ingenia mitiora: ut at illud, quod dabitur, esse possint parate. Quid  est quod a uobis tamquam bruti et stolidi iudicemur, si propter hos metus liberatori dedidimus [b 1Kb] et mancipauimus nos Deo? Aduersus ictus noxios, et uenenatos colubrarum morsus, remedia sepe conquirimus,  et protegimus nos laminis, Psyllis, Marsis uendentibus, aliisque institoribus atque planis: ac ne nobis frigora solesque incommodent rapidi, munimenta domorum ac uestium sollicite preparamus diligentia cautionis.

[3Kb] XXXIII. Mortis nobis cum proponatur metus, id est, animarum interitus: quid non ex communi facimus sensu, quo amamus nos omnes, quod eum qui nobis spondet tali a periculo liberaturum retinemus, amplectimur animisque ipsis nostris, si modo iusta est uicissitudo, preponimus. uos uestrarum animarum salutem in ipsis uobis reponitis, fierique uos deos uestro fiditis intestinoque conatu: et uero nos nobis nichil de nostra infirmitate promittimus, naturam  intuentes nostram uirium esse nullarum, et ab suis affectibus in omni rerum contentione superari. uos cum primum soluti membrorum abieritis e nodis, alas uobis affuturas putatis, quibus ad celum pergere, atque ad sidera uolare possitis: nos tantam reformidamus audaciam, nec in nostra ducimus esse positum potestate sedes superas petere: cum et hoc ipsum habeamus incertum, an uitam accipere mereamur, et ab lege mortalitatis abduci. uos in aulam dominicam tamquam in propriam sedem remeaturos uos sponte, nullo prohibente, presumitis: at uero nos istud, rerum sine domino fieri neque speramus posse, neque ulli hominum tantum potestatis attribui licentieque censemus.

 [1Kb] XXXIu. Cum igitur hec ita sint, quenam iniustitia tanta est, ut fatui uobis credulitate in ista uideamur; cum uos et similia credere, et in eadem uideamus expectatione uersari? Si irrisione existimamur digni, quod spem nobis huiusmodi pollicemur, et uos eadem expectat irrisio, qui spem uobis immortalitatis adsciscitis. Si tenetis aliquam sequiminique rationem, et nobis aliquam portionem ex ista ratione concedite. Si nobis hec gaudia, hoc est uiam fugiende mortis, Plato in Phedone [a 1Kb] promisisset, aliusue ex hoc choro, possetque eam prestare, atque ad finem [b 1Kb] pollicitationis adducere, consentaneum fuerat eius suscipere nos cultus, a quo tantum doni expectaremus et muneris. Nunc cum eam Christus non tantum promiserit, uerum etiam uirtutibus tantis manifestauerit  posse compleri: quid alienum facimus, aut stultitie crimen quibus rationibus sustinemus, si eius nomini maiestatique substernimur, a quo speramus utrumque, et mortem cruciabilem fugere, et uite eternitate [c 1Kb] donari?

[3Kb] XXXu. Sed si anime, inquiunt, mortales et [d 1Kb] qualitatis sunt medie, immortales quemadmodum fieri mediis ex qualitatibus possunt? Si nos istud nescire dicamus, ac tantummodo auditum ex potentiore credidisse, ubi nostra uidebitur credulitas lapsa, si omnipotenti credidimus regi nichil esse difficile, nichil arduum? Si quod impossibile nobis est  factu, illi possibile, atque admodum executioni [e 1Kb] paratum? Est enim quod obstare eius uoluntatibus possit, aut quod esse uoluerit, non necessario sequatur ut fiat? An numquid nostris ex diuisionibus colligemus, quid aut fieri possit, aut non possit: nec rationes considerabimus nostras tam esse mortales, quam sumus nos ipsi, et nullius apud principem mominis? Et tamen o isti, qui medie qualitatis animas esse non creditis, et in medio limite uite atque interitus contineri, nonne omnes omnino, quos esse opinatio suspicatur, dii, angeli, demones, aut nomine quocumque sunt alio, qualitatis et ipsi sunt medie, et in ambigue sortis conditione mutabiles? Nam si omnes concedimus, unum esse rerum patrem, immortalem atque ingenitum solum, nichilque  omnino ante illum, quod alicuius uocaminis fuerit, inuenitur: sequitur ut hi omnes quos opinatio credidit deos esse mortalium, aut ab eo sint geniti, aut eo iubente prolati? Si sunt prolati et geniti, et ordinis sunt posterioris et temporis: si ordinis posterioris et temporis, ortus necesse est habeant, et exordia natiuitatis, et uite: quod autem habet introitum, et uite incipientis exordium, necessario sequitur ut habere debeat et occasum.

[15Kb] XXXuI. Sed immortales perhibentur dii esse. Non ergo natura, sed uoluntate Dei patris, ac munere. Quo igitur pacto immortalitatis largitio [f 1Kb] est  donum Dei [a 1Kb] , certe prolatis, et animas hoc pacto dignabitur immortalitate donare, quamuis eas mors seua posse uideatur extinguere, et ad nichilum redactas irremeabili abolitione delere. Plato ille diuinus multa de Deo digna, nec communia sentiens multitudini, in eo sermone ac libro, cui nomen Timeus inscribitur, Deos dicit et mundum corruptibili [b 1Kb] esse natura, neque esse omnino dissolutionis expertes: sed uoluntate Dei regis ac principis uinctione in perpetua contineri. Quod enim recte sit uinctum, et nodis perfectissimis colligatum, Dei bonitate seruari: neque ullo ab alio, nisi ab eo qui uinxit et dissolui, si res poscat, et salutari uinctione donari. Ergo si res est ita, nec aliud conuenit uel existimare uel credere, quid animas admiramini medie  dici qualitatis a nobis: cum numinibus ipsis dicat Plato medias esse naturas, sed continuam et  inocciduam uitam principali beneuolentia surrogari? Si enim forte nescitis, et antea uobis incognitum propter rei nouitatem fuit, accipite sero, et discite ab eo, qui nouit, et protulit in medium Christo, non esse animas regis maximi filias, nec ab eo, quemadmodum dicitur, generatas cepisse se nosse, atque in sui nominis essentia predicuri, sed alterum quempiam genitorem his esse, dignitatis et potentie gradibus satis plurimis ab Imperatore disiunctum: eius tamen ex aula et eminentium nobilem sublimitate natalium.

[13Kb] XXXuII. Quod si essent, ut fama est, dominice prolis, et potestatis anime generatio principalis, nichil eis ad perfectionem defuisset uirtute perfectissima procreatis: unum omnes intellectum habuissent,  unumque consensum, aulam semper incolerent regiam, nec pretermissis beatitudinis sedibus,  in quibus augustissimas nouerant, retinebantque doctrinas, imprudenter appeterent terrena hec loca, tenebrosis corporibus inuolute inter pituitas et sanguinem degerent: inter stercoris hos utres, et saccati obscenissimas serias. Sed habitari oportuit et has partes, et idcirco huc animas tamquam in colonias aliquas Deus omnipotens misit. Et quid homines prosunt mundo, aut ob rei cuius sunt necessarii causam, ut non frustra debuisse credantur parte in hac agere, et terreni esse corporis inquilini? Ad consummandam molis huius integritatem, partem aliquam conferunt: et nisi fuerint additi, imperfecta et clauda est uniuersitatis hec summa. Quid ergo? si homines non sint, ab officiis suis cessabit mundus? uicissitudines suas non peragent sidera? estates,  atque hyemes non erunt? uentorum flamina conticescent? nec ex coactis et pendentibus nubilis ad terram decident imbres ariditatibus temperamenta laturi? Atqui necesse est cuncta suos ire per cursus, nec ab ordinis nati continuatione discedere, etiamsi  nomen in mundo nullum hominis audiatur, orbisque iste terrarum solitudinis uacue silentio [a 1Kb] conticescat. Quemadmodum ergo iactatur habitatorem debuisse regionibus his addi, cum ab homine liqueat nichil ad mundi perfectionem redire, omniaque eius studia commoditatem semper spectare priuatam, nec a finibus proprie utilitatis abscedere?

[230Kb] XXXuIII. Quid enim prodest mundo, ut ab rebus incipiam seriis, maximos reges hic esse? Quid tyrannos, quid dominos, quid innumeras alias atque amplissimas potestates? Quid rei militaris experientissimos duces capiendarum urbium peritos, in equestribus preliis aut in pedestri pugna immobiles atque inuictissimos milites? Quid oratores, grammaticos,  petas? quid scriptores, dialecticos, musicos? quid pantomimos, quid mimulos, histriones, cantores, tuba, tibia, calamoque flatantes? Quid cursores, quid pugiles, quadrigarios, desultores, grallatores, funiambulos, prestigiatores? Quid cybiarios [a 1Kb] , salinatores,  bolonas, unguentarios, aurifices, aucupes, uannorum sirpiarumque uitores? Quid fullones, lanarios, phrygiones, coquos, panchristarios, muliones, lenones, lanios, meretrices? Quid institorum alia genera? Quid professorum, et artium, quibus enumerandis omnis etas angusta est, rationibus conferunt, et constitutionibus mundi, ut sine hominibus condi non potuisse credatur, nec obtenturus integritatem  sui, nisi ei contentio animalis miseri et superuacui iungeretur?

[413Kb] XXXIX. Nisi forte rex mundi, quod temeritatis est maxime humano ex ore depromere, idcirco ex se genitas huc animas misit, ut que fuerant apud se dee, corporei tactus, et terrene circumscriptionis expertes, humana immergerentur in semina, feminarum  ex genitalibus prosilirent, ineptissimos ederent continuarentque uagitus: exugerent fellitantes mammas, proluuie linerent et madidarent se sua: et ut [a 1Kb] ad silentium pauide nutricis motibus et crepitaculis adducerentur auditis. Idcirco animas misit, ut que fuerant simplices, et bonitatis nuper innoxie, simulare in hominibus discerent, dissimulare, mentiri, circumscribere, fallere, adulatoria humilitate captare, mente aliud uoluere, aliud in facie polliceri: illaqueare, decipere dolis atque insidiis  nescios, per innumeras artes malitiarum uenena conquirere, et ad usum temporis pellaci mobilitate formare. Idcirco animas misit, ut in pacata et placida tranquillitate degentes, assumerent ex corporibus causas, quibus fere fierent, et immanes, simultates, atque inimicitias gererent, consererent inter se bella, expugnarent atque euerterent ciuitates: seruitutis opprimerent, et manciparent se iugo, et ad ultimum fierent alterius altera potestatis natalium conditione mutata? Idcirco animas misit, ut immemores  ueritatis effecte, et quidnam esset Deus oblite, simulacris inertibus supplicarent, ligna, era, et lapides, diuina alloquerentur ut numina, auxilia poscerent [a 1Kb] cesorum animantium cruore, nullam sui facerent mentionem: quinimmo ex his alie ut dubitarent se esse, aut ullum esse penitus abnegarent? Idcirco animas misit, ut que in sedibus propriis mente fuerant una, intellectu et scientia paribus, postquam formas induere mortales, opinionum discriminibus dissiderent, aliud aliis iustum, aliud utile uideretur, et rectum: de appetendis rebus, fugiendisque certarent, malorum ac bonorum alios alie constituerent fines: ueritatem cupientibus noscere [b 1Kb] rerum opponeretur obscuritas, et uelut oculorum luminibus uidue, nichil certum uiderent, et per ancipites  semitas suspicionum inducerentur errore?

[346Kb] XL. Idcirco animas misit, ut cum animantia cetera sponte natis [c 1Kb] alerentur, et nulla satione prolatis [d 1Kb] , neque domorum, aut uestium tutamina sibi, aut uelamenta conquirerent, miserabilis istis necessitas adderetur: ut cum impendiis maximis, perpetuisque  sudoribus domos sibi construerent [e 1Kb] , membrorum conficerent tegmina, supellectilem uariam diurnorum contraherent egestati, imbecillitatis auxilia animalibus mutuarentur a mutis, uim facerent terris, ut non sua sufficerent gramina, sed imperatas extollerent fruges, et cum sanguinem totum in subigenda tellure fudissent, robigine, grandine, siccitate, spem laboris amitterent: et ad ultimum ui famis humanis cadaueribus incubarent, et ab hominum formis tabifica macie dissociarentur abiuncte? Idcirco animas misit, ut que secum commorantes possessionis alicuius nullum umquam habuissent amorem: auarissime hic fierent, et in habendi studium inexaturabili pectoris ardescerent appetitu: effoderent altos montes, et uiscera ignota terrarum in materias uerterent  alieni nominis, atque usus; penetrarent abditas discrimine cum capitis nationes, et translatis mercibus caritatem semper, uilitatemque captarent, exercerent auidum atque iniustissimum fenus, et miserorum e sanguine supputandi se angerent insomnia; millibus possessionum semper producerent  fines: et quamuis prouincias totas rus facerent unum, pro arbore una, pro sulco, forum litibus tererent; cum amicis, et fratribus inexpiabiles susciperent simultates?

[125Kb] XLI. Idcirco animas misit, ut que dudum fuerant mites et feritatis affectibus nescie commoueri, macella sibi, et amphitheatra constituerent, loca sanguinis, et publice impietatis; ex quibus in altero mandi homines cernerent, et bestiarum laniatibus dissipari; interficere se alios nullius ob meriti causam, sed in gratiam uoluptatemque sessorum, ipsosque  illos dies, quibus tantum committeretur nefas, in gaudiis communibus ducerent, et festa hilaritate sacrarent; in altero uero animalium miserorum discerperent uiscera, alias alie raperent, ut canibus mos est et uulturibus, portiones, subigerent dentibus, et crudelissimo uentri darent, et in tam seuis atque horridis moribus [a 1Kb] sortem suam flerent, quas ab talibus mensis paupertatis angustie uindicarent: pro beatis ac felicibus uiuerent, quarum ora et faciem [b 1Kb] tam crudeles polluerent apparatus? Idcirco animas misit, ut diuini ponderis et grauitatis oblite, gemmas,  lapillos, margaritas, castitatis dispendio compararent, innecterent his colla, laminas pertunderent aurium, imminuerent frontes limbis, conficiendis quererent corporibus fucos, fuligine oculos obumbrarent, nec in formis erubescerent masculorum calamistris uibrare cesariem, cutem corporis leuigare, incedere poplitibus nudis, omnique alio cultu  uigorem uirilitatis, et exponere, et in habitum feminarum deliciasque mollire?

[743Kb] XLII. Idcirco animas misit, ut uiarum alie infestarent meatus, alie circumscriberent nescios, testamenta supponerent falsa, uenenatas conficerent potiones, domos ut effringerent noctibus sollicitarent, abigerent, preuaricarentur, et proderent, saporum  fastidia ut excuterent palato, ut in coquendis alitibus pinguitudinem nossent retinere labentem, ut spirulas,  et botulos facerent, isicia, catillamenta, lucanica, suminatam cum his carnem, et glaciali conditione  tuceta? Idcirco animas misit, ut res sancti atque augustissimi nominis symphoniacas agerent et fistulatorias hic artes, ut inflandis bucculas distenderent tibiis, cantionibus ut preirent obscenis numerositer, et scabillorum concrepationibus sonoris, quibus animarum alia lasciuiens multitudo incompositos corporum dissolueretur in motus, saltitaret,  et cantaret, orbes saltatorios uerteret, et ad ultimum clunibus et coxendicibus subleuatis lumborum crispitudine fluctuaret? Idcirco animas misit, ut in maribus exoleti, in feminis fierent meretrices, sambucistrie, psaltrie [a 1Kb] , uenalia ut prosternerent corpora, uilitatem sui populo publicarent, in lupanaribus  prompte, in fornicibus obuincte, nichil pati renuentes, ad oris stuprum parate?

[1Kb] XLIII. Quid dicitis, o soboles, ac primi progenies numinis? Ergone sapientes ille, atque ex causis principalibus prodite genera hec anime turpitudinum, criminum, malitiarumque nouerunt, atque ut exercerent, ut gererent, ut percelebrarent hec mala, habitare iusse sunt has partes, et humani corporis circumiectione uestiri? Et mortalium quisquam est rationis alicuius accipiens sensum, qui ordinatum existimet mundum per has esse, ac non potius sedem ac domicilium constitutum, in quo omne quotidie perpetraretur nefas, maleficia cuncta confierent, insidie, fraudes, doli, auaritia, rapine, uis, scelus, audacia, obscenitas, turpitudo, flagitium, mala omnia  cetera, que in orbe homines toto mente noxia pariunt, et labem machinantur in mutuam?

[3Kb] XLIu. Sed sua, inquitis, uoluntate, non regis iussione uenerunt. At ubi pater omnipotens fuit, ubi regie sublimitatis auctoritas, ut eas prohiberet abscedere,  nec in precipites labi permitteret uoluptates? Si enim degeneres futuras locorum immutationibus sciebat , aut extrinsecus aliquid accessurum his esse, quod eas faceret obliuisci sue dignitatis et decoris: millies, ut ignoscat, orauerim: uniuersorum non alius quam ipse est causa: siquidem perpessus est euagandi eas habere ius liberum, quas retenturas non esse integritatis sue habitum preuidebat [a 1Kb] , atque ita perficitur, ut nichil intersit omnino uoluntarie uenerint, an illius obtemperauerint iussioni: cum non prohibendo quod oportuerat prohiberi, cessatione crimen fecerit proprium, et retentionis dissimulatione permiserit prius.

[80Kb] XLu. Sed procul hec abeat scelerate opinionis  immanitas, ut Deus credatur omnipotens, magnarum et inuisibilium rerum sator, et conditor, procreator, tam mobiles animas genuisse grauitatis ac ponderis constantieque nullius; in uitia labiles, in peccatorum genera uniuersa decliues; cumque eas  tales, atque huiusmodi sciret, in corpora ire iussisse, quorum indute carceribus sub procellis agerent [a 1Kb] tempestatibusque quotidie fortune, et modo turpia facerent, modo paterentur obscena: naufragiis, ruinis, incendiorum conflagrationibus ut perirent. Pauperies alias, alias ut mendicitas premeret, ut ferarum paterentur alie laniatus, muscularum alie ut interirent ueneno, claude ut incederent alie, ut alie lumen amitterent; ut articulis sederent alie colligatis, morbis denique obiectarentur ut cunctis, quos infelix et miseranda mortalitas diuersarum sustinet dilaceratione penarum; tum deinde oblite unius esse se fontis, unius genitoris, et capitis, germanitatis conuellerent atque abrumperent iura; urbes suas  euerterent, popularentur hostiliter terras, seruos de liberis facerent, insultarent uirginibus, et matrimoniis alienis, odissent inuicem sese, aliorum gaudiis et felicitatibus inuiderent; tum deinde se omnes maledicerent, carperent, et seuorum dentium mordacitate laniarent.

[2Kb] XLuI. Sed procul hec abeat, ut eadem rursus frequentiusque dicamus, tam immanis, et scelerata persuasio, ut ille salus rerum Deus omnium, uirtutum caput, benignitatis et columen, atque ut eum laudibus extollamus humanis, sapientissimus, iustus, perfecta omnia faciens, et integritatis sue conseruantia mansiones, aut aliquid fecerit claudum, et quod eminus esset a recto, aut ulli rei fuerit miseriarum aut discriminum  causa, aut ipsos actus quibus uita transigitur et celebratur humana, ordinauerit, iusserit, et a [a 1Kb] sua fluere constitutione preceperit. Minora hec illo sunt, et magnitudinis eius destruentia potestatem: tantumque est longe ut istarum auctor rerum esse credatur, ut in sacrilege crimen impietatis incurrat quisquis ab eo conceperit hominem esse prognatum, rem infelicem et miseram, qui esse se doleat: qui conditionem suam detestetur et lugeat: qui nulla alia de causa sese intelligat procreatum, quam ne materiam non haberent per quam diffunderent se mala, et essent miseri semper, quorum cruciatibus pasceretur nescio que uis latens et humanitati aduersa crudelitas.

[25Kb] XLuII. Sed si parens, etiam [b 1Kb] genitor animarum,  inquitis, Deus non est, quo auctore progenite, et qua sunt ratione prolate? Si infucata uultis audire, nec ab aliqua uocis ostentatione deducta: item confitemur nos istud ignorare, nescire, scientiamque tante rei non tantum nostram ducimus infirmitatem fragilitatemque transire, uerum etiam potestatum, que in mundo sunt, omnium: et que numina se esse opinionibus usurpauere mortalium. Sed quas Dei negamus, cuius sint, debemus ostendere? Nihil istud  necessario sequitur, non enim si negemus muscas, scarabeos, et cimices, nitedulas, curculiones, et tineas omnipotentis esse opus regis: sequaciter postulandum a nobis est ut quis ea fecerit, instituerit que dicamus, possimus enim nulla cum reprehensione nescire, quis et illis originem dederit, et obtinere non esse a Deo superiore prolata tam superuacua, tam uana, tam ad nullas pertinentia rationes, quinimmo aliquando et noxia, et necessarias importantia lesiones.

[120Kb] XLuIII. Consimiliter hic quoque cum animas renuamus Dei esse principis prolem, non continuo sequitur, ut explicare debeamus quonam parente sint edite, et causis cuiusmodi procreate. Quis enim nos  prohibet, aut unde enate sint, prodierintque nescire, aut eas non esse Dei progeniem, scire? Quanam, inquitis, ratione, qua uia? Quia omni uero uerissimum est, certoque certissimum, nichil rerum a principe, sicut sepius dictum est, agi, fieri, statui, nisi quod oporteat, et conueniat fieri: nisi quod sit plenum, et integrum, et in sue integritatis perfectione finitum. Porro autem conspicimus homines, id est animas ipsas c, quid enim sunt homines nisi anime corporibus  illigate? sceuitate [a 1Kb] innumerabili uitiorum ipsos se indicare non esse patricii generis, sed ex mediocribus familiis procreatos. Namque alios uidemus immites, facinorosos, audaces, temerarios, precipites, cecos, fictos, dissimulatores, mendaces, superbos, arrogantes, auaros, cupidos, libidinosos, inconstantes, inualidos, et sua ipsos decreta conseruare nequeuntes: quod utique non essent, si generositas eos assereret principalis, et ab rerum capite descendentium ducerent honestamenta natalium.

[4Kb] XLIX. Sed et boni, dicetis, sunt in rebus humanis uiri, sapientes, iusti, inculpatis atque emendatissimis moribus. Nullam referimus questionem, an ulli aliquando fuerint tales, in quibus omnino nichil ista ipsa, que dicitur, desideraret integritas. Sint licet perhonesti,  fuerintque laudabiles, tenuerint apicem perfectionis summum, nec in aliquo lapsu eorum aliquando claudicauerit uita: sed audire deposcimus quot sint, aut fuerint numero, ut ex multitudinis magnitudine metiamur, an oppositio iusta sit facta, an [b 1Kb] equalitatis compensatione librata. Unus, duo, tres, quatuor, decem, uigenti, centum, certe numero definiti, et nominum  forsitan comprehensionibus terminati. At genus humanum non ex bonis pauculis, sed ex ceteris omnibus estimari conuenit, et ponderari. In toto enim pars est, non totum in parte: et uniuersitas debet attrahere portiones, non portionibus uniuersitas applicari. Quid enim si hominem dicas captum membris omnibus, et eiulantem ex cruciatibus asperis, idcirco esse sanum, quod unius unguiculi nullum perpetiatur dolorem? aut esse auream terram, quod in uerrucula collis unius insint exigue micule, quibus nascitur colliquefactis aurum, et admiratio congregatione conquiritur? Qualitatem materie [c 1Kb] uniuersitas clementi probat, non puluisculi stabiles: nec mare continuo dulce est, si mitioris aque guttas alicuius adieceris atque immiseris numeri, consumitur  enim minuties ista immenso [d 1Kb] : nec modo non parui, sed esse nullius existimandum est nominis, quod per omnia diffusum perit, et in magni corporis intercipitur uastitate.

[3Kb] L. uos humano in genere bonos esse dicitis uiros, qui ut esse credantur, comparatio forsitan efficiat pessimorum. Quinam isti sunt? dicite. Philosophi,  credo, qui se esse solos sapientissimos autumant, et ui huius nominis supercilium sustulerunt: nempe illi, qui cum suis quotidie cupiditatibus pugnant, et affectus ex animis insitos proturbare, pellere, pertinaci [a 1Kb] moliuntur obluctatione uirtutum, qui ne in uitia proritari facultatis possint alicuius instinctu, patrimonia et diuitias fugiunt, ut causas sibi auferant lapsus: quod cum faciunt et curant, apertissime animas esse indicant labiles, et infirmitate ad uitia procliues. Nostra autem sententia, quod bonum natura est, neque emendari, neque corripi se poscit: immo ipsum debet quid sit malum nescire, si generis forma cuiusque in sua cogitat integritate perstare: neque enim contrarium insitum esse contrario potest [b 1Kb] , aut in impari paritas, aut dulcedo in amaritudine contineri.  Qui ergo luctatur animorum ingenitas corrigere prauitates, is apertissime monstrat imperfectum se esse: quamuis omni conatu et peruicacia contendat.

[1Kb] LI. Sed risui uobis est nostra responsio quod cum regias soboles esse animas abnegemus, non referamus contra, ex quibus sint causis atque originibus procreate. Quod est enim criminis genus, aut rei esse alicuius ignarum, aut ipsum, quod nescias, sine aliqua profiteri dissimulatione nescire? aut uter magis uidetur irrisione esse dignissimus uobis, qui sibi scientiam nullam tenebrose rei alicuius assumit, an ille qui retur sese apertissime scire id, quod humanam  transiliat notionem, et quod sit cecis obscuritatibus inuolutum? Si penitus spectetur rei cuiusque natura, in simili uos estis, quam in nobis reprehenditis, causa. Non enim, quia dicitis ab ipso animas rege descendere, ac succedere in hominum formas, exploratum aliquid dicitis, et in luce positum manifestisime ueritatis. Coniicitis enim, non scitis: suspicamini, non tenetis. Nam si scire est illud, quod ipse tu uideris, aut cognoueris animo continere, nichil eorum que asseritis, potestis uos dicere aliquando uidisse: id est animas sede ab supera et regione descendere. Suspicione ergo utimini, non cognitionis expresse fide. Quid est autem suspicio, nisi opinatio rerum incerta, et in nil expositum iaculatio mentis illata? Ergo qui suspicatur, non tenet,  nec in lumine positus cognitionis incedit. Quod si uerum et fixum est apud rectos et sapientissimos iudices: et ista uestra, qua fiditis, pro ignoratione est habenda suspicio.

[245Kb] LII. Ac ne tamen uobis tantummodo censeatis coniecturis uti ac suspicionibus licere, et nos idem possumus: quoniam commune est, quod interrogatis expromere. Unde, inquitis, homines, et ipsorum hominum quid, aut unde sunt anime? Unde sunt elephanti, tauri, cerui, muli, asini, Unde leones, equi, canes, lupi, panthere, eorumque que uiuunt, quid aut unde sunt anime? neque enim fidem  res habet, ut Platonico ex illo cratere, quem conficit miscetque Timeus, aut horum anime uenerint, aut locusta, mus, sorex, blatta, rana, centipeda, animata esse credantur, et uiuere, quia ex elementis ipsis causa est illis, atque origo nascendi: si ad animalia gignenda, que in singulis his degunt, insunt abdite atque obscurissime rationes.  Quid si et hec non sunt, et est aliqua res  alia, alia causa, alia ratio, potestas alia denique inaudita nobis atque incogniti nominis genus que hominum finxerit, et rerum constitutionibus applicarit, nonne fieri potis est, [a 1Kb] ut exorti homines ita sint, nec ad Deum primum natiuitatis eorum referatur auctoritas? Quid enim putamus habuisse rationis Platonem illum magnum, pie sancteque sapientem, cum hominis fictionem Deo remouit a maximo, et ad minores nescio quos transtulit: cumque eiusdem noluit sinceritatis esse mixture humani animas generis, cuius animam fecerat uniuersitatis istius: quam quod hominis fabricam indignam esse rebatur Deo, nec rei  flaccide fictionem magnitudini eius et eminentie conuenire?

[111Kb] LIII. Ergo cum hec ita sint, non absone neque inaniter credimus, medie qualitatis esse animas hominum, utpote ab rebus non principalibus editas, iuri subiectas mortis, paruarum et labilium uirium: perpetuitate donari, si spem muneris tanti Deum ad principem conferant, cui soli potestas est talia corruptione exclusa largiri. Sed stulte istud credimus? Quid ad uos? Ineptissime, fatue. Ubi uobis nocemus, uel quam uobis facimus aut irrogamus iniuriam, si omnipotentem confidimus Deum habiturum esse rationem nostri, cum abire a corporibus ceperimus, et ab orci faucibus, quemadmodum dicitur, uindicari?

 [13Kb] LIu. Ergone, inquiet aliquis, sine Dei uoluntate quidquam potis est [a 1Kb] fieri? Considerandum est nobis sollicite, et cura inspiciendum non parua, ne, dum honorare nos Dominum tali interrogatione censemus, in contrarium labamur nefas, maiestatis eius eminentiam destruentes. Qua ratione, qua causa? Quoniam si cuncta eius uoluntate conficiuntur, nec  citra eius nutum quidquam potest in rebus uel prouenire, uel cadere, necessario sequitur, ut mala etiam cuncta uoluntate eius intelligantur enasci. Sin autem dicere uoluerimus contra, pessimorum ab eo reiicientes causas, mali esse conscium, generatoremque nullius; incipient uideri, aut eo inuito res pessime fieri, aut, quod sit immane dixisse, nesciente, ignaro, ac nescio. Rursus autem si dicere nulla esse uoluerimus mala, sicut esse nonnullis opinatum et placitum reperimus; reclamabunt cuncte gentes, uniuerseque nationes, cruciatus nobis ostentantes suos, et discriminum species multiformes, quibus puncta per singula genus uritur et laceratur humanum. Tum deinde a nobis exquirent, cur mala si nulla sunt, ab operibus uos certis, et facinoribus abstinetis? Cur  non omnia facitis, que impatiens iusserit atque imperauerit libido? Cur in noxios denique terribilibus penas constituitis legibus? Nam stoliditas inueniri que inanior potest, quam mala esse nulla contendere, et tamquam malos perdere et condemnare peccantes.

 [34Kb] Lu. Que cum esse consenserimus uicti, et uniuersa his scatere nominaliter annuerimus humana consequetur ut rogitent, cur ergo hec mala Deus omnipotens non aufert, sed esse perpetitur, et cum omnibus seculis pertinaci continuatione procedere? Si intellectus nobis affuerit Dei regis, ac principis, nec per impias uagari suspicionum uoluerimus insanias, respondeamus necesse est, nescire nos ista: nec que nullis possent facultatibus comprehendi, expetisse aliquando aut studuisse cognoscere, meliusque ducentes, quinimmo potius magis in inscientie finibus atque ignorantie permanere, quam sine Deo dicere nichil fieri , ut simul intelligatur, et malis eum causas dare, et miseriarum esse innumerabilium conditorem. Mala ergo, dicetis, unde  sunt hec omnia? Ex elementis, inquiunt, et ex eorum inequabilitate, sapientes; quod fieri qui possit, ut que sensum et iudicium non habent, maliciosa esse perhibeantur et noxia: aut non ille sit potius malitiosus et noxius, qui res pessimas futuras in alicuius operis assumpsit effectum, eorum est, qui asserunt, peruidere. Quid ergo nos, unde? Responsionis necessitas nulla est, siue enim possumus dicere, siue minus ualemus, nec possumus, utrumque apud nos paruum est; nec in magnis ponderibus ducimus uel ignorare istud, uel scire, unum solum posuisse contenti; nichil a Deo principe quod sit nocens atque exitiale, proficisci. Hoc tenemus, hoc nouimus, in hac una consistimus cognitionis et scientie ueritate;  nichil ab eo fieri, nisi quod sit omnibus salutare, quod  dulce, quod amoris et gaudii letitieque plenissimum; quod infinitas habeat atque incorruptibiles uoluptates, quod sibi quisque contingere uotis omnibus expetat, forisque ab his esse exitiabile ac mortiferum ducat.

[289Kb] LuI. Cetera quecumque sunt alia, que in questionibus assolent controuersiisque uersari, quibus genitoribus orta sint, uel quibus actoribus fiant, neque nosce contendimus, neque inquirere aut uestigare curamus; suis omnia relinquimus causis, nec ad id quod expetimus, esse nobis adiuncta atque applicata iudicamus. Quid est enim quod humana ingenia labefactare, dissoluere studio contradictionis non audeant, quamuis illud, quod infirmare moliuntur, sit purum, et liquidum, et ueritatis obsignatione munitum?  Aut quid rursus asserere uerisimilibus argumentis non queunt, quamuis sit apertissime falsum, quamuis euidens manifestumque mendacium? Cum enim sibi persuaserit quis esse aliquid, aut non esse, amat quod opinatur asserere, et acumine alios anteire, maxime si agatur res summota, et abdita [a 1Kb] , et caligine inuoluta nature. Mundum quidam ex sapientibus existimant neque esse natum [b 1Kb] , neque nullo esse in tempore periturum; immortalem nonnulli, quamuis eum conscribant esse natum et genitum. Tertiis uero collibitum dicere est, et esse natum, et genitum, et ordinaria necessitate periturum. Et cum ex istis opinionibus trinis unam esse necesse sit ueram, cunctis tamen argumenta non desunt, quibus et sua decreta  confirment, et aliorum subrumpant et labefaciant  scita. Eumdem hunc alii elementis ex quatuor tradunt, et pronuntiant stare, ex geminis alii, ex singulis tertii; sunt qui ex his nullis, et indiuidua corpora eius esse materiem et primam originem dicant. Cumque ex his uera sit [a 1Kb] una sententia, aut nulla ex his certa, similiter hic quoque argumenta omnibus presto sunt, quibus et ea que dicunt, uera esse constituant et redarguant positas in aliorum sententiis falsitates. Sic et deos nonnulli esse abnegant; prorsus dubitare se alii an sint uspiam, dicunt; alii uero existere, neque humana curare; immo, alii perhibent, et rebus interesse mortalium, et terrenas administrare rationes.

[91Kb] LuII. Cum ergo hec ita sint, neque aliter fiat, quin sit unum ex omnibus uerum, pugnant tamen argumentis omnes, neque singulis deest id, quod  probabiliter dicant, siue cum suas res asserunt, siue cum alienis opinionibus contradicunt. Non alia, neque absimili ratione de animarum ab his conditione  disseritur. Hic enim eas retur et esse perpetuas, et superesse mortalium functioni; superesse ille non credit, sed cum ipsis corporibus interire. Alterius uero sententia est, nichil eas continuo perpeti, sed post hominem positum aliquid eis ad uitam dari: mortalitatis deinde in iura succedere. Et cum omnia nequeant ueri esse consortia, ita tamen fortibus et ualidissimis probationibus omnes agunt, ut reperire non possis, quidnam tibi uideatur falsum: quamuis ex omni parte diuersa dici aspicias, et rerum contrarietatibus dissona. Quod utique non fieret, si certum aliquid tenere curiositas posset humana, uel quod uideretur inuentum, aliorum omnium comprobaretur assensu. Inanissima igitur res est, et superuacuit operis, tamquam scias aliquid promere: aut uelle scire contendere: quod etsi sit uerum, posse uideas destruit:  aut acceptare pro uero id quod forsitan non sit, et ex more hallucinantium proferatur. Et merito res ita est. Non enim diuina diuinis, sed rationibus  pendimus et commetamur humanis: atque ut fieri meruisse quid remur, ita esse oportere contendimus.

[136Kb] LuIII. Quid ergo nos soli ignoramus, nescimus, quisnam sit animarum conditor, quisnam constitutor? que causa [a 1Kb] hominem finxerit? mala unde proruperint? uel cur ea rex summus et esse patiatur, et confici, neque a rebus propellat humanis? uos enim horum quidquam exploratum habetis, et cognitum? Si suspicionum exponere uolueritis audaciam, potestis explicare, ac promere, mundus iste, qui nos habet, utrum non sit genitus, an tempore in aliquo constitutus? Si constitutus, et factus est, quonam operis genere, aut rei cuius ob causam? Potestis inducere, atque expedire rationem, cur non fixus, atque immobilis maneat, sed orbico semper circumferatur in motu? sua ipse se sponte, et uoluntate circumagat;  an uirtutis alicuius impulsionibus torqueatur? locus ipse, ac spatium in quo situs est, ac uolutatur, quid sit? infinitus [b 1Kb] , finitus? inanis, an solidus? axis eum sustineat extremis cardinibus nitens; an ipse se potius ui propria sufferat, et spiritu interiore suspendat?  Potestis interrogati planum facere, scientissimeque [c 1Kb] monstrare, quid niuem in plumeas subaperiat crustulas? quidnam fuerit rationis, et cause, ut non ab occiduis partibus dies primus exurgeret, et lucem in oriente finiret? quemadmodum sol ipso uno, eodemque contactu tam uarias res efficiat, quinimmo contrarias? quid sit luna, quid stelle? cur una specie, aut illa non maneat, aut per omne mundi corpus frustilla hec ignea conuenerit, atque oportuerit, figi? cur alia ex his parua, ampliora et maiora sint alia, obtusi hec luminis, acutioris illa et fulgide claritatis?

[91Kb] LIX. Si presto est quod libuerit scire, et in aperto rerum est scientia constituta, edissertate, et dicite [d 1Kb] , quibus modis fiant et rationibus pluuie? ut in superis partibus, atque in eris hoc medio suspensa aqua teneatur, natura res labilis, et ad fluorem semper  decursionemque tam prona? Edissertate, inquam, et dicite quid sit quod grandinem torqueat? quod guttatim faciat pluuiam labi? quod imbres, ac niues plumeas, et fulgora dilatarit? uentus unde oriatur et quid sit? cur temporum uicissitudines institute, cum  statui unum posset, et una esse species celi, nichil ut rerum desideraret integritas? Que est causa, que ratio, ut maria salsa [a 1Kb] sint, aut terrarum he dulces, alie sint amare, uel frigide? Quo ex materie genere humanorum corporum concreta [b 1Kb] et stabilita sunt uiscera, unde ossa solidata? quid intestina, quid uenas fistulatas, et commeabiles fecerit? Cur cum esset utilius oculis nos illuminare compluribus ad periculum cecitatis, duorum sumus angustis applicati?  Belluarum, et anguium tam infinita atque innumerabilia genera, cuius rei sunt causa uel informata, uel prodita? quid in mundo faciunt bubones, immussuli, buteones? quid alites et uolucres cetere? quid formicarum et uermium genera, in uarias labes perniciesque nascentia? quid pulices? quid impudentes musce, aranee, sorices, mures, sanguisuge, tippule? quid spine, quid sentes, quid auene, quid lolium? quid herbarum, aut fruticum, aut adolentia [c 1Kb]  naribus, aut tristia in odoribus semina? Immo, si aliquid sciri, comprehendi aut aliquid posse censetis, quid sit triticum, dicite: far, hordeum, milium, cicer, faba, lenticula, melonula, cuminum [a 1Kb] , porrina, ulpicum, cepe? Non enim si fructui uobis sunt, et ciborum mediis in generibus constituta, expeditum, aut promptum est, quid sint singula, scire: cur talibus figurata sint formis? fuerit necessitas aliqua, ut non alios sapores, alios odores, alios colores, quam quos habent singule res, habere debuerint, an et alios potuerint sumere? Ipsa deinde hec quid sint, sapor dico, ut est sapor, et cetera qualitatum [b 1Kb] distantias quibus ex rationibus ducant? Ex elementis, inquitis, et ex principalibus originibus rerum. Amara sunt enim elementa, uel dulcia, odoris sunt alicuius, uel  oloris, ut ex eorum concretione credamus partitas esse in nascentibus qualitates, quibus aut suauitas nascitur, aut sensibus offensio comparatur?

[14Kb] LX. Cum igitur et uos ipsos tantarum ac tot rerum fugiant origines, fugiant cause, fugiant rationes, neque explanare possitis quid sit factum, aut quare,  aut cur oportuerit non esse, uerecundiam conuellitis et dilaceratis nostram: qui que nequeunt sciri, nescire nos confitemur, neque ea conquirere aut inuestigare curamus, que comprehendi liquidissimum est non posse, quamuis mille per corda suspicio se porrigat atque intendat humana. Et ideo Christus licet uobis inuitis Deus, Deus inquam Christus, hoc enim sepe dicendum est, ut infidelium dissiliat et dirumpatur auditus, Dei principis iussione loquens sub hominis forma, cum mortalium sciret cecam esse naturam, neque ullam posse comprehendere ueritatem, positarum nec ante oculos rerum, pro comperto habere, et cognito, quidquid sibi esse suasisset, et prorsus [c 1Kb] suspicionibus hesitare, litigiosas serere atque intendere questiones: omnia ista nos linquere  et posthabere precepit: neque in res eas, que sint a nostra procul cognitione dimote, infructuosas immittere cogitationes. Sed quantum fieri potis est, ad dominum rerum tota mente atque animo proficisci, sustolli ab his locis, atque in eum traducere suspensas pectoris conuersiones, memoriam eius habere perpetuam:  et licet nulla possit imaginatione formari, auras tamen nescio quas sibi contemplationis affingere. Rebus enim ex omnibus, quas auguste continet diuinitatis obscuritas, solum esse indubitabilem, solum uerum, et de quo nullus ambigere, nisi amens possit, et desperationis insane, quem satis sit scire, ut nichil aliud noueris: sisque ueram, et maximam scientiam consecutus, in Deo [a 1Kb] rerum capite et cognitione defixus.

[2Kb] LXI. Quid est, inquit, uobis inuestigare, conquirere, quisnam hominem fecerit? animarum origo que sit? quis malorum excogitauerit causas? orbe sit sol amplior, an pedis unius latitudine metiatur? alieno ex lumine, an propriis luceat fulgoribus luna? que neque scire compendium, neque ignorare detrimentum est ullum. Remittite hec Deo, atque ipsum scire  concedite, quid, quare, aut unde sit; debuerit esse, aut non esse; semper natum sit aliquid, an ortus primigenios habeat: aboleri conueniat, an reseruari;  exuri, dissolui, an repetita integritate renouari. uestris non est rationibus liberum implicare uos talibus, et tam remotas inutiliter [b 1Kb] curare res. Res uestra in ancipiti sita est, salus dico animarum uestrarum, et nisi uos applicatis Dei Principis notioni, a corporalibus uinculis exsolutos expectat mors seua, non repentinam afferens extinctionem, sed per tractum temporis cruciabilis pene acerbitate consumens.

[13Kb] LXII. Neque illud obrepat, aut spe uobis eria blandiatur, quod a sciolis [c 1Kb] nonnullis, et plurimum sibi arrogantibus dicitur; Deo esse segnatos, nec fati obnoxios legibus; si uitam restrictius egerint, aulam sibi eius patere, ac post hominis functionem prohibente se nullo tamquam in sedem referri patritam; neque quod Magi spondent, commendatitias habere  se preces, quibus emollite nescio que potestates uias faciles prebeant ad celum contendentibus subuolare; neque quod Etruria libris in Acheronticis  pollicetur, certorum animalium sanguine numinibus certis dato, diuinas animas fieri, et ab legibus mortalitatis educi. Blandimenta hec cassa sunt, et inanium fomenta uotorum. Seruare animas alius, nisi Deus omnipotens non potest; nec preterea quisquam est, qui longeuas facere, perpetuitatis possit et spiritum subrogare, nisi qui immortalis et perpetuus solus est, et nullius temporis circumscriptione finitus. Cum enim dii omnes, uel quicumque sunt ueri, uel qui esse rumore atque opinione dicuntur, immortales et perpetui uoluntate eius sint, et beneficii munere; qui fieri potis est, ut alii prestare, id quod ipsi sunt ualeant, cum alienum id habeant [a 1Kb] , et maioris potentie commodatum? Cedat licet hostias quantaslibet Etruria; humana sibi omnia sapientes negent; Magi cunctas  emolliant et commulceant potestates; nisi a Domino rerum datum fuerit animis id, quod ratio postulat, idque per mandatum, multum postea penitebit fuisse irrisui [b 1Kb] , cum ad sensum [c 1Kb] ceperit interitionis accedi.

[2Kb] LXIII. Sed si, inquiunt, Christus in hoc missus a Deo est, ut infelices animas ab interitionis exitio liberaret, quid secula commeruerunt priora, que ante ipsius aduentum mortalitatis conditione consumpta sunt? Potestis enim scire, quid sit cum eis animis actum priscorum ueterrimorumque mortalium? subuentum et his an sit ratione aliqua, consultum atque prouisum? Potestis, inquam, scire id, quod Christo potuit docente agnosci; infinita, an finita secula sint,  ex quo in terris esse genus hominum cepit? quando primum anime corporibus illigate? quis auctor uinctionis istius, quinimmo ipsius quisnam hominis fabricator? quo priorum abscesserint anime, quibus in  mundi partibus, aut regionibus fuerint, corruptibiles, an contra? potuerintne accedere ad periculum moriendi, nisi tempore necessario conseruator occurrisset Christus? Deponite has curas, et incognitas uobis relinquite questiones, miseratio et illis impertita est regia, et equaliter per omnes diuina beneficia cucurrerunt, conseruate sunt, liberate sunt, et mortalitatis sortem conditionemque posuerunt. Quo genere, que, quando? Si arrogantia, si typhus, si elatio abesset a uobis, iamdudum eo scire potuistis auctore.

[252Kb] LXIu. Sed si generis Christus humani, inquitis, conseruator aduenit, cur omnino non omnes equali munificentia liberat? Non equaliter liberat qui equaliter omnes uocat? aut ab indulgentia principali quemquam  repellit, aut respuit [d 1Kb] , qui sublimibus, infimis seruis, feminis, pueris, uniformiter potestatem ueniendi ad se facit? Patet, inquit, omnibus fons uite, neque ab iure potandi quisquam prohibetur, aut pellitur. Si tibi fastidium tantum est, ut oblati respuas beneficium muneris, quinimmo si tantum sapientia preuales, ut ea, que offeruntur a Christo, ludum atque ineptias nomines: quid inuitans in te peccat [e 1Kb] , cuius sole sunt he partes, ut sub tui iuris arbitrio fructum sue benignitatis exponat? Sortem uite eligendi [f 1Kb] nulli est, inquit Plato, Deus causa, neque alterius uoluntas adscribi potest cuiquam recte, cum uoluntatis libertas in ipsius sit posita potestate, qui uoluit. An numquid orandus es, ut beneficium salutis  ab Deo digneris accipere, et tibi aspernanti, fugientique longissime, infundenda in gremium est diuine beneuolentie gratia? uis sumere quod offertur, atque in tuos usus conuertere? consulueris tu tibi.  Aspernaris, contemnis, et despicis? tu te muneris commoditate priuaueris. Nulli Deus infert necessitatem, imperiosa formidine nullum terret. Neque enim necessaria nostra illi salus est, ut compendii aliquid dispendiiue patiatur: si aut Deos nos fecerit, aut ad nichilum redigi corruptionis dissolutione permiserit.

[24Kb] LXu. Immo, inquit, si Deus est potens, misericors, conseruator, conuertat nobis mentes, et inuitos faciat suis pollicitationibus credere. uis ergo est ista, non gratia, nec Dei liberalitas principis, sed ad uincendi studium puerilis, atque inanis contentio. Quid est enim tam iniustum, quam repugnantibus, quam inuitis extorquere in contrarium uoluntates, inculcare quod nolint, et quod refugiant animis? prius nocere, quam prosis, et priore detracto, in alienum  habitum sententiamque traducere? Tu qui te uerti, et uim desideras perpeti, ut id quod nolis efficias, atque arripias coactus: cur respuis assumere uoluntate id, quod uersus desideras atque immutatus efficere? Nolo, inquit, et uoluntatem non habeo. Quid ergo criminaris Deum, tamquam tibi desit? opem desideras tibi ferre, cuius dona, et munera non tantum asperneris et fugias, uerum in alia [a 1Kb] uerba cognomines, et iocularibus facetiis prosequaris. Christianus ergo ni  fuero, spem salutis habere non potero? Ita est, ut ipse proponis. Partes enim salutis dande, conferendique animis quod tribui conuenit necessariumque est applicari, solus a [b 1Kb] Deo patre iniunctum habet et traditum, ita se habentibus semotis atque interioribus causis. Ut enim dii certi certas apud uos habent tutelas, licentias, potestates, neque eorum ab aliquo id quod eius non sit potestatis ac licentie, postulatis: ita unius pontificium Christi est dare animis salutem, et spiritum perpetuitatis apponere. Si enim patrem creditis Liberum dare posse uindemiam, medicinam non posse: si Cererem fruges, si Aesculapium sanitatem, si Neptunum aliud, aliud posse Iunonem, Fortunam, Mercurium, uulcanum, rerum esse singulos certarum ac singularum datores: et hoc necesse  a nobis est ut debeatis accipere, a nullo animas posse uim uite atque incolumitatis accipere, nisi ab eo, quem rex summus huic muneri officioque prefecit. Hanc omnipotens Imperator esse uoluit salutis uiam, hanc uite, ut ita dixerim, ianuam; per hunc solum est ingressus ad lucem, neque alia datum est, uel irrepere, uel inuadere, ceteris omnibus clausis atque inexpugnabili arce munitis.

 [31Kb] LXuI. Licet ergo tu purus, et ab omni fueris uitiorum contaminatione purgatus, conciliaueris illas atque inflexeris potestates, ad celum redeunti ne uias cludant atque obsepiant transitum, ad immortalitatis accedere nullis poteris contentionibus premium, nisi, quod ipsam immortalitatem facit, Christo attribuente perceperis, et ueram fueris admissus ad uitam. Nam quod nobis obiectare consuestis, nouellam esse religionem nostram, et ante dies natam propemodum paucos, neque uos potuisse antiquam et patriam linquere, et in barbaros ritus peregrinosque traduci, ratione istud intenditur nulla. Quid enim si hoc modo culpam uelimus infligere prioribus illis atque antiquissimis seculis, quod inuentis frugibus glandes spreuerint et repudiauerint arbuta [a 1Kb] ? quod corticibus contegi et amiciri desierint pellibus, postquam uestis excogitata est textilis, usu et  commoditate succinctior? aut quod structis domibus,  et lautioribus successibus institutis, non antiquas adamauerint casulas, nec sub rupibus et cauernis preoptauerint ut bellue permanere? Commune est omnibus, et ab ipsis pene incunabulis traditum, bona malis anteferre, inutilibus utilia preponere, et quod esse constiterit pretiosius, letius, id consectari et petere: in eoque defigere spem salutis, et salutarium commodorum.

[493Kb] LXuII. Itaque cum nobis intenditis auersionem ex religione priorum, causam conuenit ut inspiciatis, non factum: nec quid reliquerimus, opponere, sed secuti quid simus, potissimum contueri. Nam si mutare sententiam culpa est ulla, uel crimen, et a ueteribus institutis in alias res nouas uoluntatesque migrare; criminatio ista et uos spectat, qui toties uitam consuetudinemque mutastis: qui in mores alios, atque alios ritus priorum condemnatione transistis.  Numquid enim quinque in classes habetis populum  distributum, uestri olim ut habuere maiores? Numquid magistratus per populum creatis? Militaria, urbana, communia que sint, comitia, scitis? Seruatis de celo, aut otiosas facitis obnuntiationibus actiones? Cum paratis bella, signum monstratis ex arce?  aut fecialia iura tractatis? per clarigationem repetitis res raptas? aut Martium discrimen obeuntes spem prelii sumitis, et ex acuminibus auspicatis? In potestatibus obeundis leges conseruatis Annarias? in  donis, in muneribus Cincias? in cohibendis Censorias  sumptibus? In penetralibus coliginis perpetuos  fouetis focos? Sacras facitis mensas salinorum appositu, et simulacris deorum? Cum in matrimonia conuenitis, toga sternitis lectulos, et maritorum genios  aduocatis? Nubentium crinem celibari hasta mulcetis? puellarum togulas fortunam defertis ad uirginalem? Matres familias uestre in atriis operantur domorum,  industrias testificantes suas? potionibus abstinent uini? affinibus et propinquis osculari eas ius est, ut sobrias comprobent atque abstemias se esse?

[3Kb] LXuIII. In Albano antiquitus monte nullos alios licebat, quam niuei tauros immolare candoris: nonne istum morem religionemque mutastis, atque ut rufulos liceret dari, Senatus constitutum sanctione? Cum Romulo, Pompilioque regnantibus, percocta plane, ac madida concremarentur diis exta: nonne rege sub Tullio [a 1Kb] semicruda cepistis, et leuiter animata porricere, prisca obseruatione contempta? Ante aduentum in Italiam Herculis, cum ex Apollinis monitu patri Diti ac Saturno humanis capitibus supplicaretur: et hunc similiter morem, non fraude callidula, et nominum ambiguitate mutastis? Cum igitur  et uos ipsi modo illos mores, modo alias leges fueritis secuti, multaque uel erroribus cognitis, uel animaduersione meliorum sint a uobis repudiata, contempta:  quid est a nobis factum contra sensum, iudiciumque commune, si maiora, et certiora delegimus, nec sumus nos passi falsorum religionibus attineri?

[219Kb] LXIX. Sed nouellum nomen est nostrum, et ante dies paucos religio est nata, quam sequimur. Ut interim concedam, id quod nobis obiicitur intentionis esse non false: quid est enim in negotiis hominum, quod uel opere corporis [b 1Kb] et manibus fiat, uel solius animi disciplina et cognitione teneatur, quod non ex aliquo ceperit tempore, et in usum exierit experientiamque mortalium? Etenim philosophia, musica, cetereque omnes artes, quibus uita est exculta et expolita communis, cum hominibus nate sunt, et non potius nuper, quinimmo pene paulo ante, agitari, intelligi, celebrarique ceperunt? Antequam Tages  Thuscus oras [c 1Kb] contingeret luminis, quisquam hominum sciebat, aut esse noscendum, condiscendumque curabat in fulminum casibus, aut extorum quid significaretur  in uenis? Quando siderum motus, aut ratio cepta est genethliaca sciri? non post Theutin Aegyptium, aut post Atlantem, ut quidam ferunt, gestatorem, baiulum, tibicinem illum ac destinam celi?

[93Kb] LXX. Sed quid ego hec parua? Ipsi dii immortales, quorum modo aditis templa, et numina suppliciter adoratis, sicut uestris litteris atque opinionibus traditur, non esse, non sciri, ab temporibus ceperunt certis, et impositis nominum appellationibus nuncupari? Nam si uerum est ex Saturno atque eius uxore Iouem suis cum fratribus procreatum, ante nuptias et partus Opis nusquam fuerat Iupiter, tam supremus, quam Stygius: nusquam sali dominus, nusquam Iuno, quinimmo alius nullus, genitoribus duobus exceptis, celi habitabat in sedibus, sed ex eorum concubitu  concepti, et nati sunt, et spiritum hausere uitalem. Certo ergo a tempore Deus esse Iupiter cepit, certo cultus et sacrificia commereri: certo fratribus in potestatibus  anteponi. Rursus uero si Liber, uenus, Diana, Mercurius, Apollo, Hercules, Muse, Tyndaride Castores, ignipotensque uulcanus, Ioue patre sunt proditi, et genitore Saturnio procreati, antequam Memoria,  Alcmena, Maia, Iuno, Latona, Leda, Dione, tum et Semele Diespitris facte sunt compressionibus fete [a 1Kb] , nusquam et hi gentium, nec in aliqua parte rerum fuere [b 1Kb] nature, sed ex conuentu Iouis inseminati, et nati sunt, et aliquem sensum sui habere ceperunt. Ergo et hi quoque tempore esse ceperunt certo, et in numero numinum sacrorum ad ceremonias inuocari. Quod ipsum similiter dicere translatum in Minerua licebit. Si enim Iouis, ut asseueratis, ex cerebro sine ullius seminis emicuit iactu: antequam est Diespiter genitus, et in utero matris  corporee [c 1Kb] formam circumscriptionis accepit, certum est utique Mineruam non fuisse, neque rerum in numero, aut ulla esse in substantia computatam: sed ex  quo capite Iouis enata est, et esse res cepit nonnulla in essentia constituta. Habet ergo primigenios ortus, et a certo cepta est tempore dea dici, sacris in edibus statui, et inuiolabili religione sanciri. Quod cum ita se habeat, cum de nouitate loquimini religionum nostrarum, uestre uobis in mentem non ueniunt, nec curatis inspicere quando sint exorti Dii uestri, quas origines habeant, quas causas, uel ex quibus proruperint emicuerintque radicibus? Cuius est autem pudoris, quinimmo inuerecundie cuius, quod agere te uideas, in eo alterum reprehendere, maledicti et criminis loco dare ea, que in te possint reciprocata uicissitudine retorqueri?

[12Kb] LXXI. Sed quod agimus nos, nouum est, quod autem uos, priscum est, et nimie uetustatis: et quid istud  aut uos iuuat, aut nostram causam rationemque contristat? Noua res est quam gerimus: quandoque et ipsa uetus fiet. uetus quam uos agitis: sed temporibus  quibus cepit, noua fuit ac repentina. Religionis autem auctoritas non est tempore estimanda, sed numine: nec colere qua die, sed quid ceperis, conconuenit intueri. Ante quadringentos annos religio, inquitis, uestra non fuit. Et dii uestri non fuerunt ante millia annorum duo. Quibus istud rationibus colligi, aut quibus supputationibus potest? Non difficilibus, non obscuris, sed quas possit uidere qui uolet, et contrectare, quemadmodum dicitur, manibus. Quis Iouem cum fratribus genuit? genitalibus Opis adiunctus [a 1Kb] Saturnus, ut uos fertis, Celo atque Hecata procreatus. Quis Picum Fauni patrem, atque auum Latini? Saturnus, ut iidem uos uestris scriptis atque auctoribus traditis. Ergo si hec ita sunt, sequitur ut Picus et Iupiter germanitatis sibi sociati  sint iure: utpote uno ex sanguine, unoque ex semine procreati. Consentaneum est ita esse quod dicitur. Ab Ioue, et Pico, quot sunt generis usque ad  Latinum gradus, trini: ut indicat series. uultis Faunus, Latinus, et Picus, annis uixerint uicenis atque centenis? ultra enim negatur posse hominis uita produci. Aestimatio iusta et liquida est. Trecenti ergo sunt pleni et sexaginta post hos anni: res ita est ut indicat supputatio. Cuius socer Latinus fuit? Aenee. Genitor is cuius? Albani oppidi conditoris. Quot apud Albam regnatum est annis? quadringentis, et prope bis denis. Aetatis urbs Roma cuius esse in annalibus indicitur? annos ducit quinquaginta et mille, aut non multum ab his minus. Ergo ab Ioue, qui frater est Pici, quique pater est minorum, et reliquorum deorum, anni ad hec tempora prope millia duo sunt, aut pleni, ut largiamur etati. Quod cum redargui non possit, non tantum recens nata religio  ostenditur, quam obitis: sed infantes et paruulos esse ipsos adhuc deos, quibus tauros atque alias hostias cum periculo corruptionis suggeritis [a 1Kb] quos oportebat adhuc mammis atque stillato lacte nutriri.

[2Kb] LXXII. At religiones uestre multis annis precedunt nostram, et eo sunt ueriores, quod uetustatis auctoritate munite sunt. Et quid eas prodest annis  quamplurimis anteire, cum a certo ceperint tempore? aut spatii cuius sunt millia annorum duo, seculorum tantis comparata cum millibus? Ac tamen ne causam tam longa prodere dissimulatione uideamur, nisi molestum est, dicite, omnipotens, et primus Deus nouella uobis uidetur res esse, et qui eum uenerantes colunt, inauditas, incognitas, repentinas agitare atque inducere religiones? Estne illo antiquius quidquam, aut quod eum precedat re, tempore, nomine, potest aliquid inueniri? Nonne solus ingenitus, immortalis et perpetuus solus est? Quis caput, aut fons rerum est? non ipse? cui debet eternitas hoc ipsum, quod nuncupatur eternitas? non ipsi? infinita ut prodeant secula, non ex eius perpetuitate perficitur? Indubitabile istud et uerum: non ergo quod sequimur nouum  est, sed nos sero addidicimus, quidnam sequi oporteat et colere: aut ubinam conueniat, et spem salutis affigere, et salutaria subsidia collocare. Nondum enim affulserat, qui uiam monstraret errantibus, et caligine in altissima constitutis cognitionis lumen immitteret, et ignorationis discuteret cecitatem.

 [251Kb] LXXIII. Sed causa in huiusmodi uertimur soli. Quid? uos Aegyptiaca numina, quibus Serapis atque Isis est nomen, non post Pisonem et Gabinium consules in numerum uestrorum retulistis deorum? Quid Phrygiam matrem, cuius? esse conditor indicatur uel Midas uel Dardanus, non, cum Annibal penus res italicas [a 1Kb] raperet, et terrarum exposceret principatum, et nosse, et scire cepistis, et memorabili religione sancire? Sacra Cereris matris non quod uobis incognita essent, ascita paulo ante, obtentum est ut Greca dicantur, nouitatem ipsam testificante cognomine? Non doctorum in litteris continetur, Apollinis nomen Pompiliana indigitamenta  nescire? Ex quo apparet, et liquidnm est, et hunc uobis fuisse incognitum, post autem aliquando cepisse esse et notum. Si quis igitur uos interroget, cur eorum numinum, quornm modo fecimus mentionem tam sero susceperitis cultum, responsuros uos certum est, aut quia illos nuper deorum esse in numero nesciebamus, aut quia nunc sumus a uatibus moniti, aut quia in rebus asperrimis beneficiis eorum sumus auxiliisque seruati. Quod si hoc a uobis recte existimabitis dici, et ex nostris partibus ratione consimili existimatote esse responsum. Religio nostra nunc nata est: nunc enim missus aduenit, qui eam nobis ostenderet, qui in eius induceret ueritatem,  qui Deus monstraret quid sit, qui ad eius nos cultum [a 1Kb] ab rebus opinabilibus auocaret.

[2Kb] LXXIu. Et quid, inquit, est uisum Deo regi atque principi, ut ante horas, quemadmodum dicitur, pauculas sospitator, ad uos Christus celi ex arcibus mitteretur? Interrogamus et uos [b 1Kb] contra: que causa, que ratio est, ut non suis aliquando reddantur mensibus tempora, sed serius hyems [c 1Kb] , serius estas, atque autumnitas fiant? Cur post messes arefactas, atque extincta frumenta, nonnumquam decidant pluuie, quas rebus oportuit incolumibus labi, atque temporis opportunitatibus ministrari? Immo illud exquirimus potius, cur, si Herculem oportuit nasci, si Aesculapium, Mercurium, Liberum, aliosque nonnullos, qui et conciliis adiungerentur deorum, et mortalibus aliquid  utilitatis afferrent, tam sero a Ioue sint proditi, ut sola illos posteritas sciret, superiorum uero ignoraret antiquitas? Rationem aliquam fuisse dicetis. Ratio ergo et hic fuit, cur non nuper, sed hodie sospitator nostri generis adueniret. Quenam igitur ratio? Non imus inficias nescire nos. Neque enim promptum est cuiquam Dei mentem uidere, aut quibus modis ordinauerit res suas. Homo animal cecum, et ipsum se nesciens nullis potest rationibus consequi. Quid oporteat fieri, quando, uel quo genere: ipse rerum cunctarum pater, moderator, et Dominus scit solus. Nec si ego nequiuero causas uobis  expromere, cur aliquid fiat illo uel hoc modo,  continuo sequitur ut infecta fiant que facta sunt, et amittat res fidem, que generibus uirtutum tantis et potestatum indubitabilis esse monstrata est.

[18Kb] LXXu. Tu opponas et referas, cur tam sero emissus est sospitator? In infinitis perpetuis seculis nichil omnino dicendum est serum. Ubi enim finis, et initium nullum est, nichil tardum. Tempus enim a finibus et extremitatibus noscitur, que habere non potest series et immoderata continuatio seculorum. Quid enim si res ipse, quibus opem conueniebat ferri, opportunitatem istam temporis exigebant? Quid si alterius conditionis antiqua, alterius fuere sequentia? Quid si priscis aliter subueniri, aliter debuit posterioribus consuli? Nonne litteras auditis commemorantes uestras, fuisse homines olim semideos,  heroas, cum immanibus corporibus atque uastis? Non infantes sub uberibus matrum stentoreos legitis edidisse uagitus, quorum ossa uariis in regionibus eruta, uix repertoribus fecerunt fidem, humanorum reliquias esse membrorum? Potest ergo fieri, ut tum demum emiserit Christum Deus omnipotens, Deus solus, postquam gens hominum fractior et infirmior cepit nostra esse natura. Si quod hodie factum est, ante millia fieri potuisset [d 1Kb] annorum, fecisset istud rex summus: aut si post totidem millia, id quod hodie factum est, debuisset impleri, nichil Deum cogebat necessarias temporum non expectare  mensuras. Rationibus fixis peraguntur res eius,  et quod semel decretum est fieri, nulla potest nouitate mutari.

[314Kb] LXXuI. Cum ergo, inquitis, omnipotenti seruiatis Deo, et eum habere confidatis salutis atque incolumitatis uestre curam, cur persecutiones patitur perpeti uos tantas, atque omnia genera penarum et suppliciorum subire? Perquiramus et nos contra, cur et uos cum tantos et tam innumeros colatis deos, cumque illis edes constituatis sacras, simulacra effingatis ex auro, animantium mactetis greges, acerras omnes thuris plenis conficiatis altaribus, cur non immunes agitis tot discriminibus, et procellis, quibus quotidie  uos agunt exitiabiles multiplicesque fortune? Cur, inquam, dii uestri cessant a uobis auertere tot morborum et ualetudinum genera, naufragia, ruinas, incendia, pestilentias, sterilitatem, amissionem pignorum, et proscriptionem bonorum, discordias, bella, simultates, captiuitates urbium, et, sublatis ingenuitatibus, seruitutes? Sed et nobis in huiusmodi casibus minime auxiliatur Deus. Prompta et manifesta causa est. Nihil enim est nobis promissum ad hanc uitam, nec in caruncule huius folliculo constitutis, opis aliquid sponsum est, auxiliique decretum: quinimmo edocti sumus minas omnes, quecumque sunt, parui ducere, atque estimare fortune. Ac si  quando ingruerit uis quepiam grauior, quam finem necesse sit consequi, eam non timere, nec fugere quo facilius exui corporalibus possimus e uinculis, et tenebrosam euadere cecitatem.

[25Kb] LXXuII. Itaque ista, quam dicitis, persecutionis asperitas liberatio nostra est, non persecutio; nec penam uexatio inferet, sed ad lucem libertatis educet: ut si aliquis brutus ac stolidus in carcerem hominem datum, questionum numquam afficere se grauibus atque immanibus existimet penis, nisi in ipsum seuiat carcerem, materiam eius comminuat, atque urat tectum, parietem, ianuas, partesque alias operis renudet, deiiciat, affligat, nesciens hoc facto ei, cui uideatur officere, dari ab se lucem et sceleratam eripi cecitatem; itidem et uos flammis, exiliis,  cruciatibus, belluis, quibus corpora lancinatis [a 1Kb] et diuexatis nostra, non uitam eripitis nobis, sed pelliculis releuatis et cutibus nos; nescii quod quantum [b 1Kb] instatis et pergitis in effigies has nostras speciesque  seuire, tantum [c 1Kb] arctis et grauibus releuatis nos uinculis, et ad lumen efficitis circumcisis nexibus euolare.

[81Kb] LXXuIII. Quare homines abstinete questionibus uacuis impedire spes uestras; nec, si aliter quam uos putatis, aliquid se habet, uestris potius opinionibus credere, quam rei debetis auguste. Urgent tempora periculis plena, et exitiabiles imminent pene, confugiamus ad salutarem Deum, nec rationem muneris exigamus oblati. Cum de animarum agatur [d 1Kb] salute, ac de respectu nostri, aliquid et sine ratione faciendum est, ut Epictetum dixisse approbat Arrianus. Dubitamus, ambigimus, nec esse quod dicitur plenum fidei suspicamur; committamus nos Deo, nec plus apud nos ualeat incredulitas nostra, quam illius nominis et potentie magnitudo; ne dum ipsis nobis argumenta  conquirimus, quibus esse uideatur falsum id, quod esse nolimus atque adnitimur uerum, obrepat dies extremus et inimice mortis reperiamur in faucibus.




LIBER TERTIUS.



INDEX CAPITUM.

     Christiana religio ab eximiis uiris iamdudum satis superque adserta; que tamen nullo prorsus uindice indiget per seipsam plane inconcussa. Cap. 1.
    Interceptam defensionem resumens Arnobius, ethnicis respondet, cur christiani deos nec colerent nec adorarent. In Deo rerum omnium creatore quidquid colendum et adorandum est, a christianis coli et adorari. Si qui ergo dii sint, ab illo originem suam ducunt atque in eo coluntur. Cap. 2, 3.
    At illos reuera esse deos probari numquam potuit ab ethnicis quibus incompertum semper fuit, aut unde nomina sua acceperint, aut quanta sit eorum multitudo. Cap. 4, 5.
    Ulterius progreditur auctor atque ex his que ethnici de  diis suis predicabant, nullos esse apertissime demonstrat. Primo enim deos mares et feminas uenerabantur, at diuinam naturam nullius esse sexus capacem comprobatur. Preterea si dii gentium generare ac generari possent, quum fingantur immortales, iam infinitus esset eorum numerus. Cap. 6, 7, 8, 9.
    Ad hec fedis cupiditatibus ac uoluptatibus contaminarentur dii. Non est ergo, cur ethnici egre ferant, deos eiusmodi generantes ac genitos reprobari a christianis. Cap. 10, 11, 12.
    Deinde perstringit gentiles Arnobius, quod persuasum habebant, quemadmodum saducei, deos corporea humanaque forma figurari atque componi. Cap. 12, 13.
    Hoc autem semel admisso, dii sibi inuicem aut similes aut dissimiles dici deberent. Utrumque uero absonum.  Cap. 14, 15.
    Neque eos esse audiendos, qui diis humanam formam accommodari, honoris tantum causa, respondebant, euincit Arnobius. Cap. 16.
    Nulla igitur Dei, tametsi audiat, uideat, intelligat, species aut figura esse potest. Unum scimus, nichil corporei aut humanorum affectuum esse in Deo, cuius natura nullo potest explicari mortali sermone. Cap. 17, 18, 19.
    Irridet Arnobius ethnicos, quod deos inducant humanis officiis, negotiis, rebusque aliis siue bonis siue malis  presidentes. Cap. 20, 21.
     Suam sententiam confirmat auctor, horum officiorum, quibus dii presunt, enumeratione peracta. Cap. 22, 23, 24, 25.
    Idem persequitur argumentum, concluditque placita eiusmodi neminem umquam persuasurum Christianis, quantumlibet impii et athei dicantur. Cap. 26, 27, 28.
    Fictitios preterea omnino esse gentilium Deos luculenter demonstrat Arnobius ex uariis illorum opinionibus, que de iisdem numinibus circumferuntur, et primum de Iano, Saturno, Ioue et Iunone. Cap. 29, 30.
    Deinde de Minerua, Neptuno, Mercurio, Magna Matre, Libero atque Apolline. Ad hec de Diana, Cerere aliisque, nec non de Mundo, quem frustra nonnulli  Deum eternum esse putarunt. Ex qua quidem opinionum plane ridicularum uarietate ceterorum deorum falsitas euidentissime ostenditur. Cap, 31, 36.
    Idem non minus efficaciter conficit Arnobius ex eorumdem ethnicorum absurdis dissidiis de origine et numero deorum suorum. Ubi primum de Musis. Cap. 37.
    De Nouensilibus. Cap. 38,-39.
    De Penatibus. Cap. 40.
    De Laribus. Cap. 41, 42.
    Atque inter tantas dissensiones nulli homini ethnico discernere licuit, quis ex illis uerus erat Deus, quis honorandus, inuocandus et exorandus. Cap. 43, 44.


[2Kb] I. Iamdudum quidem criminibus his omnibus, maledictionibus potius, ut uera dicamus ab excellentibus  parte in hac uiris, et ueritatem istam commeritis nosse, satis plene accurateque responsum est; neque apex ullus ullius pretermissus est questionis, qui non sit modis mille et rationibus ualidissimis refutatus. Non est igitur necessarium parte in hac cause diutius immorari. Neque enim stare sine assertoribus non potest religio christiana? aut eo esse comprobabitur uera, si adstipulatores habuerit plurimos, et auctoritatem ab hominibus sumpserit? Suis illa contenta est uiribus, et ueritatis proprie fundaminibus nititur: nec spoliatur ui sua, etiamsi  nullum habeat uindicem; immo si lingue omnes contrafaciant,  contraque nitantur, et ad fidem illius abrogandam consensionis unite animositate conspirent.

[5Kb] II. Nunc ad ordinem reuertamur, a quo sumus necessario paulo ante digressi: ne diutius interrupta defensio palmam criminis comprobati calumniatoribus concessisse dicatur. Subiiciunt enim hec: Si uobis diuina res cordi est, cur alios nobiscum neque deos colitis, neque adoratis, nec cum uestris gentibus communia sacra miscetis, et religionum coniungitis ritus? Possumus interim dicere, ad cultum diuinitatis obeundum satis est nobis Deus primus; Deus, inquam, primus, Pater rerum ac Dominus, constitutor moderatorque cunctorum; in hoc omne quod colendum est, colimus; quod adorari conuenit, adoramus; quod obsequium uenerationis exposcit, uenerationibus promeremur. Cum enim diuinitatis  ipsius teneamus caput, a quo ipsa diuinitas diuinorum omnium, quecumque sunt, ducitur, superuacuum putamus personaliter ire per singulos; cum et ipsi qui sint et que habeant nomina nesciamus; et cuius sint preterea numeri, neque liquidum, neque comprehensum, neque exploratum habere possumus.

[4Kb] III. Atque ut in terrestribus regnis necessitate nulla compellimur, regalibus in familiis constitutos  nominatim in principibus adorare, sed in regum ipsorum cultu, quidquid illis annexum est, tacita et se sentit [a 1Kb] honorificentia comprehendi: non alia ratione quicumque hi dii sunt, quos esse nobis proponitis: si sint progenies regia et principali oriuntur e capite, etiam si nullos accipiant nominatim a nobis cultus intelligunt se tamen honorari communiter cum suo rege, atque in illius uenerationibus contineri. Et hoc quidem a nobis fuerit ita propalatum, si modo liquet et constat preter ipsum regem et principem esse alienum capita, que digesta et separata per numerum, uelut quemdam populum plebeie multitudinis faciant. Neque nobis in edibus sacris effigies pro diis et illa simulacra uelitis ostendere: que intelligitis uos quoque, et recusatis et renuitis confiteri, uilissimi esse formas luti, et fabrorum figmenta puerilia.  Et cum de re loquimur diuina uobiscum, hoc ut ostendatis exposcimus, esse deos alios natura, ui, nomine; non in simulacris propositos quos uidemus, sed in ea substantia, in qua conueniat estimari tanti esse nominis oportere uirtutem. Sed consilium non est parte in hac cause diutius immorari, ne lites maximas concitare, ac tumultuosa conserere uideamur uelle certamina.

 [10Kb] Iu. Sit ista, ut predicatis, plebs numinum, sint deorum innumere gentilitates; adstipulamur, acquiescimus, conniuemus, nec in aliqua questione dubitabile istud ambiguumque configimus. Illud tamen a uobis audire exposcimus et rogamus, unde uobis compertum est, uel quibus rationibus comprehensum, hinc desint in celo, quos esse existimatis et colitis; an nescio qui alii, opinionis et nominis inauditi? Potest enim fieri, ut et hi sint quos esse non remini; et quos esse confiditis, in nulla inueniantur parte nature. Neque enim celi aliquando subuolastis ad sidera, singulorum facies atque ora uidistis: et quos esse memineritis illic deos, eosdem hic colere,  tamquam notos instituistis ac uisos. Sed et illud rursus  desideramus audire a uobis, ne imposita habeant hec nomina quibus eos uocatis, an ipsi hec sibi diei bus imposuerint lustricis? Si diuina hec sunt et celestia nomina, quis detulit ad uos ea? Sin autem a uobis appositas appellationes has habent, quemadmodum potuistis uocabula his dare, quos neque uidebatis aliquando, neque quales aut qui essent, in ulla [a 1Kb] cognatione noratis?

[18Kb] u. Sed ut uultis et creditis, atque ut uobis persuasum est, hi dii sint [b 1Kb] : nominibus appellentur his etiam, quibus eos populares [c 1Kb] censeri popularis uulgaritas ducit: unde tamen uobis scire, quot nominis huius censum compleant, etsi sint aliqui uobis in cognitionem,  in usum aliquando notitiamque perlati?  Neque enim sciri est facile, definita et certa sit eorum numeri multitudo: an sine ulla populositas summa sit, nec computationis alicuius rationibus terminata. Fingamus enim uos deos mille percolere, uel millia potius quinque: at in rerum natura potest forsitan fieri, ut deorum millia centum sint; potest ut hoc amplius, immo, quod diximus paulo ante, potest deorum summa esse nulla, nec numerabili circumscriptione finita. Aut igitur et uos impii, qui preter deos paucos reliquorum officia non obitis; aut si uobis ueniam ceterorum ignorantie postulatis, eamdem et nobis conciliabitis ueniam: si pro parte consimili eorum religionibus abstinemus, quos esse  omnino nescimus.

 [229Kb] uI. Et tamen, ne nos quisquam peruicaciter arbitretur sacramenta nolle suscipere ceterorum, quecumque sunt, numinum: deuotas etenim mentes et manus protendimus supplices, neque adspernamur, quocumque inuitaueritis accedere: si modo discamus quinam isti sunt diui, quos nobis ingeritis, et quos par sit adiungi summi regis ac principis uenerationi. Saturnus, inquit, et Ianus est, Minerua, Iuno, Apollo, uenus, Triptolemus, Hercules, Aesculapius, atque alii ceteri, quibus magnificas edes cunctis pene in urbibus religiosa consecrauit antiquitas. Inuitare nos forsitan ad istorum numinum potuissetis cultum, si non ipsi uos primi opinionum  turpium feditate talia de illis confingeretis, que non  modo illorum polluerent dignitatem, sed minime illos esse qualitatibus comprobarent adiunctis. Adduci enim primum hoc ut credamus non possumus: immortalem illam prestantissimamque naturam diuisam esse per sexus, et esse partem unam mares, partem esse alteram feminas. Quem quidem locum plene iamdudum homines pectoris uiui, tam romanis litteris explicauere, quam grecis: et ante omnes Tullius romani disertissimus generis, nullam ueritus impietatis inuidiam, ingenue, constanter, et libere, quid super tali opinatione sentiret, pietate cum maiore monstrauit, a quo si res sumere iudicii ueritate conscriptas, non uerborum luculentias pergeretis, perorata esset hec causa: nec secundas, ut dicitur, actiones nobis ab infantibus postularet.

 [2Kb] uII. Sed quid aucupia uerborum, splendoremque sermonis peti ab hoc dicam, cum sciam esse non paucos, qui auersentur et fugiant libros de hoc eius, nec in aurem uelint admittere lectionem opinionum suarum presumpta uincentem? cumque alios audiam mussitare indignanter, et dicere: oportere statui per  senatum, aboleantur ut hec scripta, quibus christiana religio comprobetur, et uetustatis opprimatur auctoritas? Quinimmo si fiditis exploratum uos dicere quidquam de diis uestris, erroris conuincite Ciceronem, temeraria et impia dicta re refellitote, redarguite, reprobate. Nam intercipere scripta, et publicatam uelle submergere lectionem, non est deos defendere, sed ueritatis testificationem timere.

[3Kb] uIII. Ac ne tamen et nobis inconsideratus aliquis calumniam moueat, tamquam Deum, quem colimus, marem esse credamus: ea scilicet causa, quod eum, cum loquimur, pronuntiamus genere masculino: intelligat non sexum, sed usu, et familiaritate sermonis appellationem eius, et significantiam [a 1Kb] promi. Non enim deus mas est, sed nomen eius generis masculini  est: quod idem uos dicere religione in uestra non quitis. Nam consuestis in precibus, siue tu deus es, siue dea, dicere: que dubitationis exceptio dare uos diis sexum disiunctione ex ipsa declarat. Adduci ergo non possumus, ut corpora credamus deum. Nam [b 1Kb] necesse est corpora, si sunt mares ac femine,  insignita esse generis distinctione. Quis enim uel exigui sensus nescit terrenorum ab illo animantium conditore non alia de causa generis diuersi sexus institutos esse, atque formatos, nisi ut per coitus, et connubia corporum, res caduca et labilis successionis perpetue innouatione duraret?

[21Kb] IX. Quid ergo dicemus? deos procreare? deos nasci? et idcirco additas genitalium membrorum partes, ut sufficere prolem possent, et noua quaque suboriente fetura, quidquid prior etas abstulisset, recidiua [a 1Kb] substitutio subrogaret? Ergo si hec ita sunt, id est, si dii procreant superi, et si per has leges experiuntur se sexus, suntque immortales, nec frigoribus fiunt senectutis effeti, sequitur ut debeant plena esse diis omnia: neque innumeros celos eorum capere  multitudinem posse: siquidem et ipsi perpetuo generant, et per soboles sobolum multiplicata semper  innumerabilitas ampliatur; aut si obscenitas ceundi, ita ut decet, ab diis abest, que causa ratioque monstrabitur, cur insigniti sint his locis, quibus sexus se solent libidinum propriarum admonitionibus recognoscere? Neque enim ueri est simile haberi hec frustra, aut improuidam in illis suaue ludere [b 1Kb] uoluisse naturam, ut eos his partibus aggeraret quibus utendum non est. Sic ut enim ad usus certos, manus, pedes, oculi, ceteraque constructio membrorum sua queque in officia constituta est, ita conuenit credere in sui muneris functionem comparatas esse has partes: aut confitendum est in deorum corporibus esse aliquid uacuum, quod sit frustra atque inaniter fabricatum.

[64Kb] X. Quid dicitis, o sancti atque impolluti antistites  religionum? Habent ergo dii sexus, et genitalium membrorum circumferunt feditates, quas etiam ex  oribus uerecundis infame est suis appellationibus promere? Quid ergo iam superest, nisi ut eos credamus immundorum quadrupedum ritu, in libidinum furias gestire, cupiditatibus rabidis ire in mutuas complexiones, et postremum fractis dissolutisque corporibus uoluptatis eneruatione languescere? Et quoniam quedam sunt feminarum generis propria, sequitur et eas quoque credamus circumactis persoluere suas mensibus leges: fastidiosos ducere atque  habere conceptus: aboriri [a 1Kb] , perferre, et prepropero partu septimanas edere aliquando feturas. O pura, o sancta, atque ab omni turpitudinis labe disparata atque abiuncta diuinitas! Auet animus, atque ardet in Chalcidicis illis magnis, atque in palatiis celi deos deasque conspicere intectis corporibus atque nudis, ab Iaccho Cererem, musa ut predicat Lucretii [b 1Kb] , mammosam, Hellespontiacum Priapum inter deas uirgines atque matres circumferentem res illas, preliorum  semper in expeditione paratas. Auet, inquam, uidere deas grauidas, deas fetas, gliscentibusque per dies aluis intestini ponderis morositate cunctari, parturire alias tractu longo, et manus obstetricias querere: illas telis grauibus, et dolorum acuminibus fixas eiulare, tortari et inter hec omnia suppetias Iunonis implorare Lucine. Nonne multo est rectius maledicere conuiciari, atque alia ingerere diis probra, quam obtentu [a 1Kb] pio talia de his monstra opinionum indignitate presumere?

[2Kb] XI. Et audetis adscribere causam nobis offensionis deorum, cum, si iudicatio fiat, certissima in uobis reperiatur hec esse, nec in contumelia, quam opinamini, stare. Nam si dii, ut dicitis, afficiuntur ira, et animorum indignationibus incalescunt: cur eos non putemus egre atque acerrime sustinere, dari sibi a  uobis sexus, quibus canes porcique formati sunt? et cum ita credatis, non aliter se fingi, et ignominiosa cum ostentatione proponi? Ergo cum hec ita sint, miseriarum omnium causa uos estis, uos deos impellitis, uos excitatis infestare omnibus malis terras, et  noua queque quotidie struere, quibus ulcisci se possint tot a uobis iniuriis et maledictionibus exasperati: Maledictionibus, inquam, et iniuriis, quas partim fabulis turpibus, partim opinionibus indecoris [b 1Kb] , quas uestri theologi, quas pete, quas ipsi uos quoque ignominiosis celebratis in ritibus, res perditas inuenietis humanas, et abiecisse clauum deos; si modo illorum curam spectat, mortalium regere atque administrare fortunas. Nam nobis quidem cur irascantur, non habent: quos uident et sentiunt, neque se colere, neque deridere, quod dicitur, et honestius quam uos multo de sui nominis dignitate existimare, credere.

[14Kb] XII. De sexu hactenus. Nunc ad speciem ueniamus et formas, quibus esse descriptos deos superos creditis: quibus immo formatis et templorum amplissimis  collocatis in sedibus. Neque quisquam iudaicas in hoc loco nobis opponat et saducei generis fabulas, tamquam formas tribuamus et nos Deo: hoc enim putatur in eorum litteris dici, et ueluti re certa, atque auctoritate firmari: que aut nichil ad nos  attinent, nec ex aliqua portione quidquam habent commune nobiscum: aut si sunt, ut creditur, socie, querendi sunt uobis altioris intelligentie doctores, per quos possitis addiscere, quibus modis conueniat litterarum illarum nubes, atque inuolucra relaxare. Nostra de hoc sententia talis est. Naturam omnem diuinam, que neque esse ceperit aliquando, nec uitalem ad terminum sic aliquando uentura, liniamentis carere corporeis, neque ullas formarum effigies possidere, quibus extima circumscriptio membrorum solet coagmenta finire. Quidquid enim tale est, mortale esse arbitramur et labile: nec obtinere perpetuam posse credimus euitatem, quod extremis cercitum finibus necessaria circumcludit extremitas.

[328Kb] XIII. At uero uos deos parum est formarum quod  amplectimini mensione, filo et atterminatis [a 1Kb] humano:  et quod indignius multo est, terrenorum corporum circumcesura finitis. Quid ergo dicemus? Caput deos gestare tereti rotunditate collectum, retinaculis neruorum dorso illigatum ac pectori, et ad ceruicum necessarias flexiones consertionibus uerticularum, atque ossea substructione fulciri? Quod si accipiemus ut uerum sit, aures etiam sequitur ut habeant curuis perterebratas anfractibus: oculorum orbiculos mobiles, superciliorum marginibus obumbratos: suspensum imbricem narium, munctionibus mucculentis et spiritali commeabilem tractui: subactionibus ciborum dentes trini generis, atque in officia trina compositos: manus ministras operum, articulis, digitis, et cubitorum mobilitate tractabiles: corporibus sustinendis pedes, explicandis gressibus, et  suggerendis anticipationibus itionum. Quod si ea, que  prompta sunt, consentaneum est et illa portari, que sub costis, earumque sub cratibus cutes contegunt, atque omentorum membranule: gurguliones, uentriculos, lienes, pulmones, uesiculas, iecora, intestinorum uolubilium tractus, et per omnia uiscera commeantes purpurei sanguinis uenas, cum arteriis spiritalibus coniugatas.

[298Kb] XIu. An numquid celestium corpora feditatibus his carent? et quoniam cibis mortalibus abstinent [a 1Kb] , edentulos eos esse paruulorum credendum est ritu, et uiduatos interioribus cunctis, tamquam utres sufflatos,  turgidorum corporum inanitate pendere?  Quid quod, si hec ita sunt, erit uobis necessarium contueri, similesne sint dii omnes, an formarum dispari circumscriptione teneantur. Si enim par cunctis, atque una est omnibus similitudinis species, non absurdum est credere errare eos, fallique cognitionis in mutue comprehensione. Sin autem gerunt discrimen in uultibus, sequitur ut intelligi debeat non alia de causa dissimulitudines his datas, nisi ut singuli se possent differentium signorum proprietatibus noscitare. Ergo esse dicendum est quosdam capitones, cilunculos, frontones, labeones: in his alios  mentones, neuios [b 1Kb] , atque nasicas. Hos displosis naribus,  illos resimis, nonnullos turgentibus malis aut buccarum cumulatione saccibucces, nanos, longos, medios, macilentos, pingues, crassos: hos capillorum intortionibus crispulos, caluitiis alios et glabritatibus rasos. Neque opinari nos falso, uestre et produnt atque indicant officine. Siquidem cum facitis atque informatis deos, hos crinitos effingitis, alios leues, senes [a 1Kb] , iuuenes, pueros, aquilos [b 1Kb] , cesios, rauos, seminudos, intectos, aut, ne frigus incommodet, fluidarum uestium superiectione perfusos.

[121Kb] Xu. Quisquamne est hominum rationis alicuius sapore contactus, qui pilos et lanugines credat in deorum corporibus nasci? qui annorum in illis inesse  discrimina? qui et peruarias tegminum atque  amictuum formas uestitos hos ire, atque ab estibus sese frigoribusque tutari? Quod qui habet uerum, et hoc necesse est tamquam uerum accipiat: esse deos fullones, esse tonsores: qui uel sacras eluant uestes, uel capillos imminuant syluescentium crinium uelleribus inuolutos. Itane istud non turpe, non impietatis et contumelie plenum est, moribundi et caduci animantis liniamenta diis dare? insignire his partibus, quas enumerare, quas persequi probus audeat nemo, nec sine summe feditatis horrore, mentis imaginatione concipere? Hoccine est illud fastidium uestrum, sapientia hec arrogans, qua despuitis nos ut rudes, atque omnem scientiam remini rerum  uobis diuinarum patere? Aegyptiorum ridetis enigmata,  quod mutorum animantium formas diuinis inseruerint causis, easdemque quod species multo thure accipiant, et reliquo cerimoniarum paratu: uos effigies hominum tamquam deorum ueneramini potestates: nec pudet his ora terreni animalis imponere: erroris alios, et stultitie condemnare, et in erroris eiusdem similitudine ac uitio deprehendi.

[210Kb] XuI. Nisi forte dicetis alias quidem inesse [a 1Kb] diis formas, et honoris, et dicis causa species uos eis accommodauisse mortalium, quod maioris multo est contumelie, quam erroris aliquid ignoratione fecisse. Nam si uos fateremini id, quod uestra suspicio credidisset, formamentis attribuisse diuinis, minus erat iniurie presumpta in opinatione peccasse. Nunc uero, cum aliud creditis, et aliud fingitis, et in eos  estis contumeliosi, quibus id attribuitis quod eos confitemini non esse: et irreligiosi esse monstramini, cum id adoratis quod fingitis, non quod in re esse ipsaque in ueritate est censetis. Si aselluli, canes, porci, humanum aliquid saperent, fingendique haberent artes:  iidemque nos uellent cultu aliquo prosequi, et statuarum consecrationibus honorare, quantas nobis irarum flammas, indignationum quos turbines concitarent, si suorum corporum formas nostra uellent portare atque obtinere simulacra? Quantas, inquam, irarum flammas suffunderent, excitarent, si urbis conditor Romulus asinina staret in facie, si sanctus Pompilius in canina, si porcina sub specie nomen esset Catonis, aut Marci Ciceronis inscriptum? Ita ergo stoliditatem uestram non rideri, si rident, uestris ab numinibus remini? aut, quoniam censetis affici eos ira, non insanire, non furere, neque pro iniuriis et contumeliis tantis ultum ire se uelle, iacularique in uos ea, que dolor suetus est iacere, et offensionis acerbitas comminisci? Quanto fuerat rectius  elephantorum his formas, pantherarum, aut tigridum, taurorum, equorumque donare? Nam quid in homine pulchrum est, quid queso admirabile, uel decorum, nisi quod et clurino cum pecore nescio quis auctor uoluit esse commune?

 [2Kb] XuII. Sed si uobis, inquiunt, nostra opinatio displicet, uos demonstrate, uos dicite, qua sit Deus preditus forma. Si ueram uultis audire sententiam, aut nullam habet Deus formam aut si informatus est aliqua, ea que sit, profecto nescimus. Neque enim quod uidimus numquam, nescire esse ducimus turpe: aut ea re prohibemur aliorum sententias refutare, quia super hoc nostram nullam ipsi sententiam promimus. Ut enim si uitreus esse dicatur mundus, si argenteus, ferreus uel ex fragili conglobatus et fabricatus testa, non dubitemus falsum esse contendere, quamuis que sit eius materia nesciamus: ita cum de specie agatur Dei, quam perhibetis [a 1Kb] conuincimus non esse, etiam si que sit, minus possumus explicare.

 [1Kb] XuIII. Quid ergo, inquiet aliquis, non audit Deus? non loquitur? non ante se positas res uidet? non intuetur? Suo forsitan genere, non nostro. Neque enim ueri aliquid scire tanta in re possumus, aut suspicionibus indagare: quas esse apud nos [b 1Kb] liquet instabiles, lubricas, et uanorum similitudines somniorum. Si enim dixerimus iisdem rationibus uidere, quibus et nos uidemus: sequitur ut intelligi debeat superiectas pupilis eum habere membranulas, conniuere, nictare, radiis, aut imaginibus cernere, aut quod oculis commune est omnibus, sine alterius luminis commixtione nichil omnino conspicere. Quod ipsum similiter de auditu, ac de eloquii forma, et uerborum prolatione dicendum est. Si per aures audiat, eas  quoque habere flexuosis tramitibus perforatas, qua  irrepere uox possit sensum nunciatura sermonis: aut si uerba ore funduntur, labia habere cum dentibus, quorum inflictu et mobilitate multiiuga lingua sonos articulet, et uocem in uerba conformet.

[1Kb] XIX. Si nostri animi motum non recusatis audire, tantum abest ut nos Deo corporalia liniamenta tribuamus, ut animorum etiam decora, ipsasque uirtutes, quibus eminere uix concessum est paucis, tante rei uereamur adscribere. Quis enim Deum dixerit fortem, constantem, frugi, sapientem? quis probum? quis sobrium? quis immo aliquid nosse? quis intelligere? quis prouidere? quis ad fines officiorum certos actionum suarum decreta dirigentem? Humana sunt hec bona, et ex oppositione uitiorum existimationem meruerunt habere laudabilem. Quis est autem  tam obtusi pectoris, tam bruti, qui humanis bonis Deum esse dicat magnum? aut ideo nominis maiestate precellere, quod uitiorum careat feditate? Quidquid de Deo dixeris, quidquid tacite mentis cogitatione conceperis, in humanum transilit et corrumpitur sensum: nec habet proprie significationis notam, quod nostris dicitur uerbis, atque ad negocia humana compositis. Unus est hominis intellectus de Dei natura certissimus, si scias, et sentias nichil de illo posse mortali oratione depromi.

[10Kb] XX. Et hec uero prima est uestrorum numinum contumelia, quam de formis, et sexibus boni scilicet uindices, et religiosi constituistis auctores. Illud uero, quod sequitur, quale est, quod deos uobis inducitis  alios fabros, alios medicos, alios lanarios, nautas,  citharistas, auledos, uenatores, pastores, et quod supererat, rusticos? Et ille, inquit, musicus deus est: et hic alter, diuinus est. Ceteri enim dii non sunt, et uentura predicere inscitia nesciunt, atque ignorantia futurorum. Obstetriciis [a 1Kb] ille informatus artibus, medicorum alius institutus est disciplinis. Ergone singuli sua in re pollent, nec in auxilium uocati alienis possunt in partibus subuenire? Hic in sermone facundus est, atque in uerborum continuationibus promptus: bardi enim sunt alii, nec possunt aliquid scitum, si oratio facienda est, eloqui.

[10Kb] XXI. At rogo, que ratio est, que tam dura necessitas, que causa, ut artificia hec superi tamquam uiles nouerint atque habeant sellularii? In celo enim cantatur et psallitur, ut interualla et numeros uocum  nouem conserant scitule ac modulentur sorores!  Sunt in sidereis montibus sylue, sunt lustra, sunt nemora, ut uenationum prepotens habeatur in expeditionibus Diana? Imminentia dii nesciunt: et sortibus uiuunt, agitanturque fatalibus, ut quid cuique crastinus dies ferat, aut hora, Latonius explicet atque aperiat uates? Ipse alio impletur deo, et ui numinis premitur exagitaturque maioris, ut merito dicatur habeaturque diuinus? Corripiuntur dii morbis, et uulnerari, uexari aliqua ex re possunt: ut cum exegerit ratio, auxiliator subueniat Epidaurius? Parturiunt, pariunt, ut difficiles puerperiorum tricas Iuno mulceat, corripiatque Lucina? Rem rusticam tractant, aut curant militaria munera: ut flammipotens uulcanus fabricetur his enses, aut ruris ferramenta procudat? uestis indigent tegmine: ut uirgo Tritonia curiose iis stamen  neat: et qualitate pro temporis, aut trilices tunicas, aut de serico componat? Accusant, et diluunt crimina: ut Atlantea progenies eloquii primas ferat studiosa exercitatione quesiti?

[4Kb] XXII. Erras [a 1Kb] , inquit, et falleris: non enim ipsi opifices dii sunt, sed ingeniis hominum subiiciunt has artes, atque ut uita sit instructior, tradunt scienda mortalibus. Sed qui aliquam subiicit ignaro ac nescio disciplinam, solertemque hunc efficere nonnullius operis scientia contendit, sciat ipse necesse est primus id, quod alterum colere constituit. Neque enim traditor alicuius esse scientie potis est, ut non eius, quod tradit precepta habeat cognita, et rationem teneat exercitatissime comprehensam. Dii ergo sunt artifices primi: siue quod, ipsi ut dicitis, subdunt  scientiam mentibus: siue quod immortales, et geniti numquam, genus omne terrenum uetustate temporis  antecedunt. Hoc est ergo quod queritur, cum sit nullus apud superos artibus his locus: neque usus illorum, neque natura deposcat ingeniosum aliquid, aut sellularium scire: cur esse dicatis in aliis alios perceptionibus gnarures, et habere solertias, in quibus singuli se uincant scientiarum cognitione discreti?

[387Kb] XXIII. Nisi forte hoc dicitis, deos artifices non esse, sed eos his artibus presidere, curare: immo sub illorum posita esse tutela omnia, que administramus, que gerimus: atque, ut bene ac feliciter cedant, illorum prouisione curari. Quod quidem merito dici ac probabiliter uideretur, si ad uoluntatem semper sententiamque procederent ea, que obimus, que gerimus, aut in negotiis periclitamur humanis. Cum uero in contrarium quotidie res uertantur, neque ad  propositum uoluntatis actionum respondeant fines, ludentis est dicere deos nobis superesse custodes,  quos suspicio finxit nostra, non explorata ueritas comprehendit. Per maria tutissimas prestat Portunus commeantibus nauigationes: sed cur insanum mare tam frequentes exposuit crudelium naufragiorum ruinas? Salutaria, et fida consilia nostris suggerit cogitationibus Consus: et in contrarios exitus cur assidue uertitur placitorum inopinata mutatio? Armentorum, et pecorum gregibus Pales presunt Inuusque custodes: et cur seua contagia, et pestilentes morbos ab estiuis auertere cessatione inimica non curant? Flora illa meretrix, et sancta obscenitate  ludorum, bene curat ut arua florescant: et cur quotidie gemmulas, et pubescentes herbas adurit atque interficit nocentissimum frigus? Puerperiis Iuno preposita est, et auxiliatur genitricibus fetis, et matrum intereunt cur quotidie millia parricidalibus nixibus interempte? In tutela uulcani est ignis, et materies eius in illius regimine constituta est: et cur edes frequentissime sacras, atque urbium portiones ad cinerem patitur flammarum uoracitate collabi? Diuinationis scientiam largitur hariolantibus Pythius, et cur obliquata, dubia, cur obscuritatis submersa  caligine dat sepius subministratque responsa? Aesculapius officiis et medendi artibus preest: et cur plura morborum et ualetudinum genera ad sanitatem nequeunt incolumitatemque perduci, immo sub ipsis fiunt curantium manibus atrociora? Curat Mercurius ceroma [a 1Kb] , pugillatibus et luctationibus preest: et cur inuictos omnes non perficit, quibus preest? cur unius in officio presidatus, hos uictorie compotes, alios uero perpetitur ignominiosa infirmitate rideri?

 [85Kb] XXIu. Tutelaribus, inquit, supplicat diis nemo, et idcirco singuli familiaribus officiis atque auxiliis desunt. Nisi enim thura et salsas accipiant fruges, benefacere dii nequeunt? et nisi pecorum sanguine delibutas suas conspexerint arulas, suos deserunt atque abiiciunt presidatus? At quin ego rebar paulo ante, spontaneas esse numinum benignitates, ultroque ab his fluere inexpectata [b 1Kb] beneuolentie munera. Numquid enim rex poli libamine aliquo exambitur  aut hostia, ut omnia ista, quibus uiuitur, commoda mortalium gentibus largiatur? Non feruorem genitalem solis Deus, noctis et tempora, uentos, pluuias, fruges, cunctis subministrat equaliter bonis, malis, iustis, ingenuis, seruis, pauperibus, diuitibus? Hoc est enim proprium Dei potentis ac ueri, inexorata beneficia prebere fessis atque inualidis rebus, et multiformi semper asperitate uallatis. Nam sacrificiis editis id quod poscaris annuere, non est istud postulantibus subuenire, sed benignitatis proprie munificentiam uenditare. Ludimus et lasciuimus tanta in re homines, et quid sit Deus obliti, quid istius magnificentia nominis, quidquid uile uel sordidum suspiciosa  potuimus credulitate confingere, diuis tutelaribus arrogamus.

 [49Kb] XXu. Unctionibus, inquit, superest Unxia, cingulorum Cinxia replicationi, uicta et Potua sanctissime uictui potuique procurant. O egregia numinum, et singularis interpretatio potestatum, nisi postes uirorum adipali unguine oblinerentur a sponsis: nisi uirginalia uincula iam feruentes dissoluerent, atque imminentes mariti, nisi potarent, et manderent homines, dii nomina non haberent? Quid? quod non contenti tam deformibus subdidisse atque implicuisse deos curis, naturas his etiam feras, truculentas, immanes, malis gaudentes semper, et humani generis attribuitis uastitate.

[78Kb] XXuI. Non commemorabimus hoc loco deam Lauernam  furum, Bellonas, Discordias, Furias, et leua  illa que constituitis numina, taciturnitatis silentio preteribimus. Martem ipsum ponemus in medio, et speciosam illam Cupidinum matrem: ex quibus unum preficitis preliis, amoribus alteram et cupiditatis ardori. Potestatem, inquit, bellorum Mars habet, utrumne ut mota compescat, an ut cessantia et quieta commoueat? Nam si sedator militaris insanie est, cur quotidie bella non desunt? Sin autem conditor illorum est, Deum ergo dicemus in uoluptatis sue dulcedinem collidere orbem totum: discordiarum et discriminum causas inter gentes serere terrarum longinquitate disiunctas: conducere ex diuerso tot mortalium millia, et intra uerbi unius moras campos cadaueribus aggerare, sanguineos precipitare torrentes, fundatissima delere imperia, equare urbes  solo, libertatem ingenuis abrogare, et seruitutis conditionem imponere, dissensionibus gaudere ciuilibus,  commorientium fratrum parricida nece, et ad ultimum filiorum et patrum parricidali congressionis horrore.

[51Kb] XXuII. Quod ipsum licebit in uenerem pari atque eadem ratione traducere. Nam si amoris hec flammas, sicut perhibetis et creditis, cogitationibus subdit humanis, sequitur ut intelligi debeat, quidquid labis et criminis ab insania proficiscitur tali, id uenereis debere uulneribus imputari. Ergone Dea cogente in uilissimi nominis scorta suam sepius produnt etiam nobiles dignitatem, disuniuntur tenacium [a 1Kb] matrimoniorum nexus, in incestas libidines necessitudo sanguinis inardescit, insaniunt in liberos matres, patres uirginum suarum uota in se uertunt, contra decus etatis senes in obscenos ingemunt curis  iuuenilibus appetitus, sapientes et fortes uiri soluunt decreta constantie uirilitatis uigore mollito, innectuntur  ceruicibus laquei, conscenduntur ardentes rogi, et per uastas atque altissimas rupes iaciunt se passim uoluntariis saltibus precipitati?

[57Kb] XXuIII. Quisquamne est hominum rationis alicuius primordiis indutus, qui diuinitatis constantiam tam fedis polluat aut contaminet moribus? qui naturas attribuat diis tales, quas in agrestibus belluis lenitudo sepe permulsit atque extenuauit humana? Ubinam queso est illud, quod ab omni perturbationis affectu dii procul amoti sunt? quod lenes, placidi, mites, quod in genere uirtutis unito perfectionis apicem, atque ipsius retinent sapientie summitatem? aut cur eos oramus, ut a nobis aduersa atque inimica propellant, si malorum omnium, quibus quotidie carpimur, ipsi esse nobis reperiuntur auctores? Quantumlibet nos impios, irreligiosos uocetis, aut atheos,  numquam fidem facietis esse amorum deos, esse bellorum, esse qui discordias conserant, qui furialibus stimulis animos inquietent. Aut enim uerissime dii sunt, et ea que commemorastis non faciunt: aut si  ea que dicitis, faciunt, sine ulla dubitatione dii non sunt.

[28Kb] XXIX. Et tamen possemus utcumque accipere a uobis has mentes impiarum plenissimas fictionum, si non multa de diis ipsi tam contraria promentes, dissoluentiaque se ipsa, sustinere animi compelleretis assensum. Cum enim singuli singulos anteire interioris contenditis scientie laude, et deos ipsos, quos opinamini, tollitis: et reponitis alios, quos manifestum est non esse: et alius aliud de iisdem dicitis rebus, et innumeros esse conscribitis, quos esse singulos semper consensio accepit humana. Incipiamus ergo solemniter ab Iano et nos patre, quem quidam ex uobis mundum, annum alii, solem esse prodidere nonnulli. Quod si accipiemus ut uerum sit, sequitur, ut intelligi debeat nullum umquam fuisse Ianum,  quem ferunt Celo atque Hecate procreatum in Italia regnasse primum, Ianiculi oppidi conditorem, patrem Fonti, uulturni generum, Iuturne maritum: atque ita per uos dei nomen eraditur, quem in cunctis anteponitis  precibus, et uiam uobis pandere deorum ad audientiam creditis. Rursus uero si Ianus est annus, deus esse nec sic potest. Quis enim annum ignorat temporis esse circumscriptionem statam, nec habere uim numinis id, quod spatiis mensium, et dierum dinumeratione conclusum est? Quod ipsum licebit in Saturnum non absimili ratione traducere. Nam si tempus significatur hoc nomine, Grecorum ut interpretes autumant, ut quod chronos est, habeatur Cronos, nullum est Saturnium numen. Quis est enim tam demens, qui tempus esse dicat deum, quod mensura cuiusdam est spatii in continua serie perpetuitatis inclusi? atque ita ex ordine tolletur et iste celestium,  quem celo esse editum patre, magnorum esse procreatorem  deorum, uitisatorem, falciferum uetustas edidit prisca, et minorum transmisit etati.

[210Kb] XXX. Nam quid de ipso dicemus Ioue, quem solem esse dictitauere sapientes, agitantem pinnatos currus, turba consequente diuorum? ethera nonnulli flagrantem ui flammea atque ardoris inextinguibili uastitate? Quod si liquet, et constat, nullus ergo omnino est uobis auctoribus Iupiter: qui patre editus Saturno, atque Ope matre, ut genitoris euaderet rabiem, in Cretensium finibus memoratur esse celatus. Iam uero Iunonem opinatio nonne consimilis deorum tollit e censu? Nam si er illa est, quemadmodum uos  ludere ac dictitare [a 1Kb] consuestis, greci nominis preposteritate  repetita, nulla soror et coniux omnipotentis reperietur Iouis, nulla Fluonia, nulla Pomona, nulla Ossipagina, nulla Februtis, Populonia [a 1Kb] , Cinxia, Caprotina: atque ita reperietur inanissima esse istius nominis fictio, opinionis uacue celebritate uulgata.

[757Kb] XXXI. Aristoteles, ut Granius memorat, uir ingenio  prepotens, atque in doctrina precipuus, Mineruam esse lunam probabilibus argumentis explicat, et litterata auctoritate demonstrat. Eamdem hanc alii ethereum uerticem, et summitatis ipsius esse summam dixerunt: memoriam nonnulli: unde ipsum nomen Minerua, quasi quedam Meminerua formatum  est. Quod si accipit res fidem, nulla est ergo Mentis filia, nulla uictorie, nulla Iouis enata de cerebro inuentrix olee, nulla magisteriis artium, et disciplinarum uarietatibus erudita. Quod aqua nubat terram, appellatus est, inquiunt, cognominatusque Neptunus. Si ergo liquoris obtentio nominis huius appellatione signatur, nullus Deus est omnino Neptunus: atque  ita tollitur, et remouetur e medio stygii frater Iouis, Olympiique germanus, tridenti armatus ferro, pistricum dominus atque menarum, rex salsorum gurgitum, et tremebundi motator soli.

[41Kb] XXXII. Mercurius etiam quasi quidam medicurius dictus est: et quod inter loquentes duo media currat et reciprocetur oratio, nominis huius concinnata est  qualitas. Ergo si hec ita sunt, non est dei Mercurius nomen, sed sermonis reciprocantis et uocis, atque ita hoc pacto [a 1Kb] aboletur et extinguitur caduceator ille Cyllenius in algido fusus monte, uertice, uerborum excogitator et nominum: nundinarum, mercium, commerciorumque mutator. Terram quidam e uobis, quod cunctis sufficiat animantibus uictum, matrem esse dixerunt magnam: eamdem hanc alii, quod salutarium seminum frugem gerat, Cererem esse pronuntiant: nonnulli autem uestam, quod in mundo stet sola, ceteris eius partibus mobilitate in perpetua  constitutis. Quod si ratione profertur et asseueratur certa, trina pariter nomina uobis interpretibus nulla sunt: non Ceres, non uesta deorum esse computabuntur in fastis: non ipsa denique mater deum, quam Nigidius autumat matrimonium tenuisse Saturni, dea recte poterit nuncupari: siquidem unius terre hec sunt omnia nomina, et his sola [b 1Kb] predicationibus indicatur.

[341Kb] XXXIII. Pretermittimus hoc loco satietatis fuga uulcanum: quem esse omnes ignem pari uocum pronuntiatis assensu: quod ad cunctos ueniat, uenerem,  et quod sata in lucem proserpant [a 1Kb] , cognominatam esse Proserpinam: qua rursus in parte trium capita numinum tollitis: siquidem primum elementi est nomen, non sentientis uocabulum potestatis: libidinis alterum per cuncta animantia diffuse: tertium uero significat attolentia se germina, et frugum succrescentium motiones. Quid? cum Liberum, Apollinem, Solem, unum esse contenditis numen uocabulis amplificatum tribus, nonne sententiis uestris deorum iniminuitur census, et opinio predicata [b 1Kb] dilabitur? Nam si uerum est solem eumdem Liberum esse, eumdemque Apollinem, sequitur ut in rerum natura neque Apollo sit aliquis, neque Liber: atque ita per uos ipsos aboletur, eraditur, Semeleius, Pythius: alter feculente hilaritatis dator, Sminthiorum alter  pernicies murum.

 [41Kb] XXXIu. Non indocti apud uos uiri, neque quod induxerit [c 1Kb] libido garrientes, Dianam, Cererem, Lunam, caput esse unius Dei triuiali germanitate pronuntiant: neque, ut sunt trine dissimilitudines nominum, personarum differentias tres esse: Lunam in his omnibus uocari, atque in eius uocamen reliquorum seriem coaceruatam esse cognominum. Quod si exploratum, si fixum est, atque ita si esse rei ueritas monstrat, cassum iterum [d 1Kb] nomen est Cereris, cassum Diane: atque ita perducitur res eo, ut et illa frugum, sicut perhibetis, inuentrix, uobis ducibus atque auctoribus nulla sit, et exspolietur Apollo germana, quam quondam puris in fontibus abluentem membrorum sordes corniger ille uenator inspexit, et penam curiositatis inuenit.

 [101Kb] XXXu. In philosophie memorabiles studio, atque  ad istius nominis columen uobis laudatoribus eleuati, uniuersam istam molem mundi, cuius omnes amplexibus ambimur, tegimur, ac sustinemur, animal esse unum, sapiens, rationabile [a 1Kb] , consultum probabili asseueratione definiunt: quorum si est uera, et fixa, certa sententia, etiam illi continuo desinent dii esse, quos in eius portionibus paulo ante immutatis nominibus constituebatis. Ut enim homo unus nequit permanente sui corporis integritate in homines multos scindi: neque homines rursus multi, disiunctionis differentia conseruata, in unius sensus simplicitatem conflari: ita si mundus unum est animal, et unius mentis agitatione motatur: nec in plura potest numina dissipari, nec, si eius particule dii sunt, in unius animantis conscientiam cogi atque uerti. Luna,  sol, tellus, ether, astra, membra sunt, et mundi partes: quod si partes et membra sunt, animalia utique sui nominis non sunt: neque enim partes hoc ipsum esse, quod totum est, aliqua in re possunt: aut sibi sapere, sibi sentire, quod sine totius animantis assensu nullis propriis afficiatur e motibus, quo constituto, ac posito, summa omnis illuc  redit: ut neque sol deus sit, neque luna, neque ether, tellus, et cetera. Sunt enim partes mundi, non specialia numinum nomina: atque ita perficitur, omnia uobis turbantibus miscentibusque diuina, ut in rerum natura unus Deus constituatur mundus, explosis omnibus ceteris: quinimmo [b 1Kb] inaniter, uacue, et sine ulla substantia constitutis.

[18Kb] XXXuI. Si totidem nos modis, totidemque sententiis deorum uestrorum subrueremus fidem, nulli esset dubium, quin ira et rabie concitati, ignes, feras, et gladios, atque alia postularetis suppliciorum in nos genera, quibus sitim soletis uestram nostri sanguinis appetitione proluere. Cum uero per uos ipsos prope omnis gens numinum sub ostentatione tollatur ingeniorum atque doctrine, audetis intendere  nostri nominis causa res humanas ab diis premi: cum quidem, si uerum est esse illos uspiam, atque incalescere irarum flammis, nichil habeant iustius, propter quod in uos seuiant, quam quod eos negatis subsistere, neque una esse in parte nature.

[489Kb] XXXuII. Musas Mnaseas est auctor filias esse Telluris et Celi: Iouis ceteri predicant ex Memoria  uxore, uel mente: has quidam [a 1Kb] uirgines, alii matres fuisse conscribunt. Libet enim iam paucis etiam illas partes attingere, quibus alius aliud eadem de re dicere opinionum diuersitate monstramini. Ephorus [b 1Kb] has igitur numero esse tres effert: Mnaseas, quem diximus, quatuor: Myrtilus [c 1Kb] inducit septem: octo asseuerat Crates: ad extremum Hesiodus nouem, cum nominibus prodit, diis celum et sidera locupletans. Nisi fallimur, ista dissensio nichil scientium uerum est, non ab rei ueritate descendens. Nam si liquido sciretur, quid sit, unanimis esset uox omnium et in eiusdem sententie finem cunctorum  pergeret et conueniret assensio.

 [22Kb] XXXuIII. Quonam modo igitur religionis potestis integrare uim plenam, cum circa ipsos erretis deos? aut ad uenerabiles inuitare nos cultus, cum nichil nos certi de ipsorum numinum comprehensione doceatis? Ut enim de mediis conticescamus auctoribus, aut ille primus eradit atque interficit sex diuas musas, si esse illas constat nouem: aut iste ultimus et extremus sex apponit, que nulle sunt, tribus solis in ueritate constantibus: ut neque sciri possit, aut comprehendi, quenam debeant addi, que demi, et in periculum deducatur religionis ipsius susceptio, aut id quod non est colens, aut quod sit fortasse preteriens.  Nouensiles Piso deos esse credit nouem in Sabinis  apud Trebiam constitutos. Hos Granius Musas putat, consensum accommodans Aelio: nouenarium numerum tradit uarro, quod in mouendis [a 1Kb] rebus potentissimus semper habeatur et maximus, nouitatum Cornificius presides, quod curantibus his omnia nouitate integrentur, et constent: deos nouem Manilius, quibus solis Iupiter potestatem iaciendi sui permiserit fulminis. Cincius numina peregrina nouitate ex ipsa appellata pronuntiat: nam solere Romanos religiones urbium superatarum partim priuatim per familias  spargere, partim publice consecrare: ac ne aliquis  deorum multitudine aut ignorantia preteriretur, breuitatis et compendii causa uno pariter nomine cunctos Nouensiles inuocari.

[22Kb] XXXIX. Sunt preterea nonnulli, qui ex hominibus diuos factos hac predicant appellatione signari, ut est Hercules, Romulus, Aesculapius, Liber, Aeneas. Sententie, ut apparet, diuerse sunt he omnes: neque fieri per rerum naturam potest, ut qui opinionibus differunt, ueritatis unius habeantur auctores. Si enim Pisonis sententia uera est, Aelius et Granius  mentiuntur: si quod dicitur ab his certum est,  peritissimus errat uarro, qui rebus in substantia constitutis inanissimas subdit et res cassas. Si nouenarius numerus cognomen Nouensilium ducit, Cornificius labare conuincitur, qui nouitati presidentibus diuis aliene potentie uim donat. Quod si opinio Cornificii uera est, imprudens Cincius inuenitur, qui urbium uictarum deos potestate afficit Nouensilium numinum. Quod si hi sunt, quos Cincius predicat, Manilius dicere reperietur falsum, qui alieni fulminis iaculatores sub istius uocaminis appellatione concludit. Quod si exploratum et uerum est id quod Manilius autumat, in errore sunt hi maximo, qui honoribus diuinis auctos, consecratosque mortales ob nouitatem honoris existimant nuncupari. Quod si Nouensiles hi sunt, qui meruerunt ad sidera subleuari,  postquam sunt uite mortalitate defuncti, nulli prorsus  Nouensiles dii sunt. Ut enim serui, milites, magistri, non sunt personarum subiacentium nomina, sed officiorum, conditionum, et munerum: ita cum Nouensiles dicimus nomen esse deorum, qui ex hominibus meruerunt dii esse, manifestum et promptum est non personas specialiter definitas, sed nouitatem ipsam cognomine Nouensilium nuncupari.

[115Kb] XL. Nigidius Penates deos Neptunum esse atque Apollinem prodidit, qui quondam muris urbem Ilium [a 1Kb] conditione adiuncta cinxerunt. Idem rursus in libro sexto exponit et decimo, disciplinas Ethruscas sequens, genera esse Penatium quatuor, et esse Iouis ex his alios, alios Neptuni, inferorum tertios, mortalium hominum quartos, inexplicabile nescio quid dicens. Cesius et ipse has sequens Fortunam arbitratur,  et Cererem, Genium Iouialem, ac Palem, sed  non illam feminam, quam uulgaritas accipit, sed masculini nescio quem generis ministrum Iouis, ac uillicum. uarro, qui sunt introrsus, atque in intimis penetralibus celi deos esse censet, quos loquimur, nec eorum numerum, nec nomina sciri. Hos Consentes,  et Complices Ethrusci aiunt, et nominant, quod una oriantur, et occidant una: sex mares, et totidem feminas nominibus ignotis, et miserationis parcissime: sed eos summi Iouis consiliarios, ac  principes existimari. Nec defuerunt, qui scriberent Iouem, Iunonem ac Mineruam, deos penates existere, sine quibus uiuere ac sapere nequeamus, sed qui penitus nos regant ratione, calore, ac spiritu. Ut uidetis, et hic quoque nichil concinens dicitur, nichil una pronuntiatione finitur: nec est aliquid fidum, quo insistere mens possit ueritati sue proxima suspicione coniiciens. Ita enim labant sententie, alteraque opinio ab altera conuellitur, ut aut nichil ex omnibus  uerum sit: aut si ab aliquo dicitur, tot rerum diuersitatibus nesciatur.

[269Kb] XLI. Possumus, si uidetur, summatim aliquid et de Laribus dicere, quos arbitratur uulgus uicorum atque itinerum deos esse, ex eo quod Greci uicos cognominant lauras. In diuersis Nigidius scriptis modo tectorum domuumque custodes, modo Curetas illos, qui occultasse perhibentur Iouis eribus aliquando  uagitum, modo Digitos samothracios, quos quinque [a 1Kb] indicant Greci Ideos dactylos nuncupari. uarro similiter hesitans, nunc esse illos manes, et ideo Maniam matrem esse cognominatam Larum: nunc erios rursus deos, et heroas pronuntiat appellari: nunc antiquorum sententias sequens laruas esse dicit Lares, quasi quosdam genios, defunctorum animas mortuorum.

[25Kb] XLII. Infinitum est et immensum species ire per singulas, atque ipsis facere promptum libris, nullum esse a uobis Deum, neque existimatum, neque creditum, de quo ambiguas, discrepantesque sententias opinionum mille uarietatibus non prompseritis. Sed  breuitatis et fastidii causa satis est dixisse, que dicta  sunt: et est operosum nimis coaceruare [b 1Kb] in unum multa, cum ex uno et ex altero manifestum fiat, et pateat, labare, nec quidquam uos certi [c 1Kb] de his rebus quas asseritis dicere [d 1Kb] : nisi forte dicetis, etiamsi personaliter ignoramus, qui sunt Lares, qui Nouensiles, qui Penates, esse illos tamen consensione ipsa uindicante auctorum, et in numeris celitum formam sui generis obtinere. Et quemadmodum poterit an sit Deus aliquis sciri, si ignorabitur et nescietur quid sit? aut postulatio ipsa beneficiorum ualere, si exploratum non erit, non certum, quis ad quamque debeat consultationem [e 1Kb] uocari? Omnis enim, qui querit alicuius numinis impetrare responsum, debet  necessario scire, cui supplicet, quem imploret, a quo  rebus auxilia et necessitatibus exposcat humanis: maxime cum uos ipsi, et non omnes omnia deos posse prestare, et dissimilibus ritibus singulorum animos referatis offensionesque placari.

[129Kb] XLIII. Etenim si hic atram, ille albam desiderat pellem, huic capite uelato, illi sacrificandum est nudo, de matrimoniis ille consulitur, hic medelas incommoditatibus prestat, interesse non potest nichil, an sit ille Nouensilis, an ille, cum ignoratio rerum, et personarum confusio deos offendat, cogat et necessario piaculum contrahi? Finge enim me ipsum incommoditatis alicuius et declinandi periculi causa horum cuipiam numinum supplicare dicentem: Adeste, adestote, dii Penates, tu Apollo, tuque Neptune, omniaque hec mala, quibus uror, torreor, uexor, uestri numinis auerruncate clementia: eritne spes  aliqua referende ab his opis, si Ceres, Pales, Fortuna,  Iouialis aut Genius, non Neptunus et Apollo Penates dii erunt? aut si Curetas pro Laribus inuocaro, quos Digitos Samothracios pars uestrorum asseuerat auctorum, quemadmodum his potero auxiliatoribus et propitiis uti, cum neque his sua, et aliena illis imposuero cognomina [a 1Kb] ? Usque adeo res exigit propriatim deos scire, nec ambigere, nec dubitare de uniuscuiusque ui, nomine; ut si alienis ritibus et appellationibus fuerint inuocati, et aures habeant structas, et piaculis nos teneant inexpiabilibus obligatos.

[9Kb] XLIu. Quare si uobis liquet, in sublimibus palatiis celi habitare, consistere multitudinem istam, quam enumeratis deorum, in unius proloquii finibus conuenit uos stare: nec per uarias distractos repugnantesque sententias fidem ipsis rebus, quas struitis, derogare.  Si Ianus est, Ianus sit; si Liber est, Liber  sit; si Summanus, Summanus sit; hoc est enim confidere, hoc tenere, explorate in rei cognitione defigi, non more cecorum atque errantium dicere: Nouensiles Muse sunt, Trebiani quinimmo dii sunt,  immo nouenarius numerus, subuersarum potius uel urbium presides, et in id periculum ducere res tantas, ut dum alios tollitis et reponitis alios, possit iure de cunctis, an sint ulla in parte, dubitari.




LIBER QUARTUS.



INDEX CAPITUM.

     Inceptam aduersus gentilium deos disputationem persequitur Arnobius ostenditque Pietatem, Concordiam, Salutem aliaque huiuscemodi numina nec ioco nec serio dici posse uim habere diuinam et in censum deorum referri; cum ea omnia in hominum actionibus atque affectibus posita constent. Cap. 1, 2.
     Nec minus prepostere ab ethnicis propter nonnulla benefacta, uti somniauerant, plures dii, quemadmodum Luperca, Prestana, Panda seu Pantica, Pellonia alieque ignotorum numinum caterue educebantur. Cap. 3, 4.
    Garriebant preterea gentiles, quosdam esse deos sinistrarum regionum presides, dexterarum inimicos. Cap. 5.
    Ab iisdem quoque gentilibus insusse omnino fingebantur quidam dii rebus quibusdam nec aliis prefecti: quorum nonnullos recenset Arnobius. Cap. 6, 7.
    Alia item eiusmodi numina enumerare pergit ridetque. Cap. 8, 11.
    Neque est quod aliquis obiiciat, illos ideo deos esse, quod ab haruspicibus uocati continuo ueniant, certaque  responsa reddant. Quam quidem obiectionem refellit Arnobius. Cap. 11, 13.
    Sed instat auctor planumque facit absurdissima ab ethnicis produci deorum suorum monstra: tres uidelicet Ioues, quinque Soles, totidem Mercurios, Mineruas et Dionysos, etc. Cap. 13, 14, 15.
    At hi omnes dii eiusdem nominis esse non possunt, aut quis ex illis uerus Deus sit penitus ignoratur. Atque id exemplo Minerue confirmat Arnobius. Cap. 15, 16, 17.
    Occurrit deinde, urgentibus ethnicis, incompertum esse, an theologi aliiue suis in libris cognita et explorata, uel facta fictaque pro libidine de diis scripserint. Cap. 18, 19.
    Demonstrat, iis in libris nichil ueri indicari posse, in  quibus iidem dii summis contumeliis affecti ubique passim perhibentur. Cap. 19, 22.
    Idem persecutus argumentum concludit publicas humani generis calamitates ipsis ethnicis, hec numinum portenta impie colentibus, esse adscribendas; non autem christianis, qui ea quo par est horrore detestantur.  Cap. 22, 23, 24.
    Alia probrosa diis suis ab ethnicis tributa commemorat. Cap. 24, 25.
    Nec insanas deorum libidines ac furentem petulantiam dissimulat. Cap. 26, 27.
    Atqui hec omnia aut falsa sunt aut uera. Si primum, dii tantas tamque impudentes calumnias uindicare debuere; si secundum, iidem dii miseri, infames ac sceleratissimi homines fuisse conuincuntur. Cap. 27, 28.
    Homines autem fuisse deos eiusmodi manifestissime comprobatur. uerum declarat Arnobius, se id, quod facile alias erat, demonstrandum non suscepisse, sed illud tantummodo, deos nimirum a nemine contumeliosius quam ab ethnicis uexari. Cap. 29, 30, 31.
     Neque ista esse petarum commenta euidenter demonstrat. Cap. 32, 33, 34.
    Sed eo maior erat ethnicorum iniquitas, quod summa legum seueritate in famosi alicuius dicti, carminis et libelli auctores animaduerterent; patientissime uero ferrent tanta deorum dedecora scribi et decantari. Cap. 34, 35.
    Neque satis hec culpa est: ea enim scribentes atque etiam histriones et mimos eadem in theatris representantes laudibus ac premiis augebant. Dii ergo, si ira, uti opinabantur ethnici, accendantur, non christianis, sed ipsismet ethnicis omnium ante oculos dedecus illorum statuentibus irasci debebant. Si uero ire expertes sunt, christianis frustra irati dicuntur. Cap. 35, 36, 37.


 [68Kb] I. Interrogare uos libet, ipsosque ante omnia romanos dominos rerum ac principes, utrumne [a 1Kb] existimatis Pietatem, Concordiam, Salutem, Honorem, uirtutem, Felicitatem, ceteraque huiusmodi nomina, quibus aras uidemus a uobis cum magnificis exedificatas delubris, uim habere diuinam, celique in regionibus degere? aut, ut assolet, dicis causa ex eo, quod optamus et uolumus bona ista nobis contingere,  superorum retuleritis in censum? Nam si uerba existimantes hec cassa, et nullius substantie nomina, diuinis tamen religionibus consecratis, erit uobis uidendum, utrumne istud puerile sit ludicrum, an uestrorum numinum delusionem spectans, quibus cequatis et adiungitis inanium figmenta uerborum? Sin autem ex animi certiore sententia deos esse et hec rati, templis et puluinaribus onerastis, inscitiam  nostram ut doceatis oramus, uictoria, Pax Aequitas, et cetera que in superioribus dicta sunt, quanam ratione, qua uia intelligi possunt dii esse, atque ad superorum concilium pertinere?

[18Kb] II. Nos enim, nisi forte communem tollitis nobis atque eripitis sensum, nichil horum sentimus et cernimus habere uim numinis, neque in aliqua contineri sui generis forma; sed esse uirtutem uiri, salutem salui, honorem honorati, uictoris uictoriam, concordis  concordiam, pietatem pii, memoriam memoris: feliciter uero uiuentis ac sine ullis offensionibus felicitatem. Quod a uobis uerissime dici ex contrariis promptum est oppositionibus [a 1Kb] noscitare, infelicitate, discordia, obliuione, iniquitate [b 1Kb] , impietate, ignauia pectoris, et ualetudine corporis minus fausta. Ut enim hec accidunt, hominumque sunt posita in actionibus, affectibus fortuitus; ita quod illis aduersum est ex qualitatibus benignioribus nominatur, in aliis  necesse est hereat, ex quibus ita formatis figuratio ista concepta est nominum.

[57Kb] III. Nam quod nobis cateruas ignotorum alias inducitis deorum, existimare non possumus, utrumne istud serio, atque ex rei comperte faciatis fide: an fictionibus ludentes cassis ingeniorum lasciuiatis luxu. Quod abiectis infantibus pepercit lupa non mitis, Luperca, inquit, dea est auctore appellata uarrone. Ex rerum ergo prouentu, non ex ui nature dea ista est prodita? et postquam feros morsus immanis prohibuit bellua, et ipsa esse occepit, et ipsius nominis significantiam traxit? aut si fuit iamdudum dea, priusquam Romulus nasceretur et frater: cuius fuerit nominis atque appellationis expromite. Prestana est, ut perhibetis, dicta, quod Quirinus in iaculi missione  cunctorum prestiterit uiribus; et quod Tito Tatio,  Capitolinum ut capiat [a 1Kb] collem, uiam pandere atque aperire permissum est: dea Panda est appellata, uel Pantica. Ante facta hec ergo numquam fuerant numina: et nisi Romulus tenuisset teli traiectione palatium, nique Tarpeiam rupem rex Sabinus potuisset [b 1Kb] accipere, nulla esset Pantica, nulla Prestana? Et si has dicitis ante sui causam fuisse cognominis, quod in priore quesitum est capite, cuius et he fuerint uocaminis indicate.

[4Kb] Iu. Pellendorum hostium dea potens Pellonia est. Quorumnam [c 1Kb] , nisi molestum est, edite. Confligunt partes, atque inter se cominus armorum collatione decernunt: et hec illi est pars hostis, et illa huic hostilis: quos ergo Pellonia, cum hinc et inde pugnabitur, pellet, aut in gratiam concessura est quorum,  cum utrique debeat parti sui nominis uires officiumque  prestare? Quod si utique fecerit, id est partibus si utrisque fauorem ac suffragium commodarit, nominis sui uim perdet, quod partis unius in pulsione formatum est. Nisi forte dicetis, Romanorum tantum est dea hec, et cum solis Quiritibus faciens gratiosis semper opitulationibus presto est. Esse quidem hoc ita, quod nomini fauemus, optamus; at questionem non exiguam res habet. Quid enim Romani deos possident peculiares, qui aliarum gentium non sint? et quemadmodum poterunt [a 1Kb] dii esse, si non omnibus, que ubique sunt gentes, equabilitatem sui numinis exhibebunt? et ubi queso iamdudum Pellonia hec fuit, cum apud Furculas Caudinas decus publicum subiugatum est? cum apud Thrasumeni lacum sanguinei cucurrere torrentes? cum  Diomedis campi romanis cadaueribus aggerati sunt? cum mille alia uulnera preliorum innumeris accepta sunt cladibus? dormiebat, stertebat, aut quod uilia facere consueta sunt capita, in hostilia castra defugerat [b 1Kb] ?

[130Kb] u. Dii leui, et leue, sinistrarum tantum regionum sunt presides, et inimici partium dexterarum. Quod quanam istud ratione dicatur, quoue animi  sensu, neque ipsi nos assequimur, nec a uobis confidimus posse in aliquam lucem communis intelligentie perduci. Iam primum enim mundus ipse per se sibi neque dexteras, neque leuas, neque superas regiones, neque imas, neque anticas habet, neque posticas. Quidquid enim teres est, atque ex omni parte rotunditatis solide conuexione conclusum, nullum habet initium, nullum finem; ubi finis, et initium nullum est, esse aliqua portio sui nominis, et initium non potest. Itaque cum dicimus [c 1Kb] , dextera hec regio est, et illa leua, non ad mundi habitum dicimus qui sui simillimus totus est, sed ad positionem nostram, situmque reuocamus, qui informati sic sumus, ut alia dextera, alia nobis dicantur esse leua; que tamen hec ipsa que leua appellamus, et  dextera alia, in nobis nichil habent perpetuum, nichil fixum; sed prout n os casus, atque euentus collocauerit temporis, ita nostris sumunt ab lateribus figurationes. Si orientem solem respexero, cardo mihi frigoris, et septentrio fit leuus: in quem si ora traduxero, erit mihi sinister occasus, qui ab sole posterganeus habebitur. Rursus uero si iecero plagam ad occiduam lumina, in uocabulum sinistri auster, et  meridies transit; in quam si me partem necessaria temporis circumegerit ratio, fit ut oriens leuus immutata corporis conuersione dicatur, qua ex re poterit facillime recognosci, neque dextera, neque leua natura esse ulla, sed positionis, temporis, et prout nostri corporis habuerit se situs rerum ad circumstantiam collocatus. Quod cum ita se habeat, quanam ratione, quo pacto sinistrarum partium dii erunt, cum easdem constiterit regiones modo dexteras fieri, modo leuas? Aut quid dextere meruerunt de immortalibus diis partes, ut sine ullis presidibus degerent, quas esse faustas, et prosperis semper cum ominibus ediderunt?

[71Kb] uI. Lateranus, ut dicitis, deus est focorum et genius, dictusque hoc nomine, quod ex laterculis crudis ab hominibus caminorum istud exedificetur genus.  Quid ergo si testa, aut materia fuerint quacumque alia fabricati foci, genios non habebunt? et ab officio  tutele, quisquis iste est Lateranus, abscedet, quod regni sui possessio non luteis constructa est formis? Et quid, queso, ut faciat, presidatum focorum Deus iste sortitus est? Per humani generis coquinas currit, inspiciens et explorans quibusnam lignorum generibus suis ardor in foculis excitetur: habitudinem fictilibus contribuit uasculis, ne flammarum dissiliant ui uicta: curat ut ad sensum palati suis cum iucunditatibus ueniant rerum incorruptatum sapores, et an rite pulmenta condita sint, pregustatoris fungitur atque experitur officio. Itane istud non fedum, quinimmo, ut uerius dixerim, non contumeliosum, non impium, ad hoc tantum inducere deorum nescio quas fictiones, non quas dignis honoribus prosequare, sed quas rebus turpibus, et infami preficias actioni?

 [120Kb] uII. Etiamne militaris uenus castrensibus plagiis presidet, et puerorum stupris? Etiamne Perfica una  est e populo numinum, que obscenas illas et luteas uoluptates ad exitum perficit dulcedine inoffensa procedere? Etiamne Pertunda, que in cubiculis presto est, uirginalem scrobem effodientibus maritis? Etiamne Tutunus, cuius immanibus pudendis, horrentique fascino, uestras inequitare matronas, et auspicabile ducitis, et optatis? Quod si minime uos admonent ad intellectum ueritatis res ipse: nec ex ipsis saltem potestis nominibus noscere inanissime superstitionis figmenta hec esse, et falsorum imaginationes deorum? Putationibus arborum Puta, inquitis, presto est, rebus petendis Peta: Deus nemorum  Nemestrinus est: Patellana numen est, et Patella, ex quibus una est patefactis, patefaciendis rebus altera prestituta. Nodutis dicitur Deus, quia ad nodos perducit res satas: et que preest frugibus ferendis, Terensis: ab erroribus uiarum Dea uibilia [a 1Kb] liberat: in tutela sunt Orbone orbati liberis parentes: in Nenie, quibus extrema sunt [b 1Kb] tempora. Iam que durat et solidat infantibus paruis ossa [c 1Kb] , Ossilago ipsa memoratur. Mellonia Dea est pollens potensque in apibus, mellis curans custodiensque dulcedinem.

[2Kb] uIII. Dicite, o queso, ut ita uobis propitie faueant,  Peta, Puta, Patella, si omnino essent apes ulle in terris, aut si exos genus humanum, uelut quidam uermiculi nasceremur, Dea Mellonia non esset: aut Ossilago solidatrix ossium nomen proprium non haberet? Etenim, quero et rogito utrumne uobis uideantur antiquiores dii esse natura, tempore, uetustate, an homines, an apes, fruges, uirgulta, et cetera? Dubitabit hominum nemo, quin innumeris dicatis deos etatibus, seculis, cuncta quecumque sunt anteire. Quod si habet se ita, qui fieri per rerum naturam potest, ut ex rebus postea procreatis acciperent nomina ea que sunt priora temporibus? aut tutelas sortirentur earum Dii rerum, que nondum essent genite, et in usum mortalibus attribute? An numquid iamdudum sine nominibus Dii erant, et postquam  res nasci, terrisque inesse ceperunt, his a uobis dignati sunt signis atque appellationibus nuncupari?  Et unde scire potuistis que nomina singulis inderetis, cum esse illos ignoraretis omnino, aut inesse potentias his certas: cum esset uobis similiter nescium, quisnam eorum quid posset, et cui rei deberet pro sui numinis potestate preponi?

[751Kb] IX. Quid [a 1Kb] ergo, inquitis, hos deos nusquam esse gentium iudicatis, sed falsis opinationibus constitutos? Non istud nos soli, sed ueritas ipsa dicit, et ratio: et ille communis, qui est cunctis in mortalibus, sensus. Qui est enim qui credat esse deos Lucrios, et lucrorum consecutionibus presidere, cum ex turpibus causis frequentissime ueniant, et aliorum semper ex dispendiis constent? Quis Libentinam, quis Liburnum libidinum superesse tutelis, quas iubet sapientia fugere, et quas mille per species  propudiosa experitur et exercet obscenitas? Quis Limentinum, quis Limam custodiam liminum [b 1Kb] gerere,  et ianitorum officia sustinere: cum fanorum quotidie uideamus, et priuatarum domorum conuelli et subrui: nec sine his esse flagitiosos ad lupanaria commeatus? Quis curatores obliquitatum Limos [a 1Kb] ? quis Saturnum presidem satiuis? quis Montinum montium? quis segnium Murciam? quis ad extremum Deam Pecuniam esse credat, quam uelut maximum  numen uestre indicant littere donare annulos aureos, loca in ludis atque in spectaculis priora, honorum suggestus summos, amplitudinem magistratus, et quod maxime pigri ament, securum per opulentias otium.

[22Kb] X. Quod si habere insistitis suos proprios presides ossa, mella, et limina, ceteraque alia, que uel  cursim perstrinximus,uel nimietatis non attigimus [a 1Kb] tedio, licet consimili ratione mille alios Deos inducere, qui rebus innumeris debeant suam curam, custodiamque prebere. Cur enim Deus presit melli uni tantummodo, non presit cucurbitis, rapis, non cunile, nasturtio, non ficis, betaceis, caulibus? Cur sola meruerint ossa tutelam, non meruerint ungues, pili, ceteraque alia locis posita in obscuris, et uerecundioribus partibus, et sunt casibus obnoxia plurimis, et curam magis deorum, diligentiamque desiderant? Aut si et has dicitis partes suis agere sub  tutelaribus [b 1Kb] diuis, incipient totidem dii esse, quot res sunt: nec explicabitur ratio, cur non rebus omnibus diuine presideant cure, si certas res esse, quibus presint numina et prouideant, dixeritis.

[150Kb] XI. Quid dicitis, o patres nouarum religionum, quid potestatum? Hoscine a nobis deos uiolari, et negligi sacrilego clamitatis, quiritaminique [c 1Kb] contemptu Lateranum Genium focorum, Limentinum presidem liminum, Pertundam, Perficam, Nodutim Terensem? et quia non supplices Mutuno procumbimus atque Tutuno, ad interitum res lapsas, atque  ipsum dicitis mundum leges suas et constituta mutasse? At quin uidete, perspicite, ne dum talia confingitis monstra, taliaque molimini, deos offenderitis certissimos, si modo sunt ulli, qui istius nominis mereantur sustinere atque habere fastigium, nec propter aliam causam mala ista, que dicitis, ferueant, et quotidianis accessionibus inolescant. Cur ergo e uobis fortasse aliquis dixerit, esse falsum istos deos contendis [a 1Kb] ? Et inuocati ab haruspicibus parent, et suis acciti nominibus ueniunt, et fidelia reddunt responsa querentibus? Possumus obtinere falsum esse quod dicitur, uel quod suspicionibus plenissima res tota est: uel quod multas quotidie predictionum uidemus,  aut aliter cadere, aut in contrarios exitus frustrata exspectatione torqueri.

[7Kb] XII. Sed sint, ut asseritis, uera, eamdem tamen facietis fidem Melloniam, uerbi causa, uel Limentinum inserere se fibris, et ad rerum, quas queritis, significantias aptare? Numquid illorum aliquando uidistis os, habitum, faciem? aut eadem hec possunt in pulmonibus, aut iecusculis conspici? Nonne accidere, fieri, licet astu dissimiletis, potest, ut alter pro altero subeat, fallens, ludens, decipiens, atque inuocati speciem prestans? Si magi haruspicum fratres suis in accitionibus memorant antitheos sepius obrepere pro accitis [b 1Kb] : esse autem hos quosdam  materiis ex crassioribus spiritus, qui deos se fingant, nesciosque mendaciis et simulationibus ludant: cur ratione non pari credamus hic quoque subiicere se alios pro eis qui non sunt, ut et uestras opinationes firment, et sibi hostias cedi alienis sub nominibus gaudeant?

[107Kb] XIII. Aut si sic accipere rei nouitate renuitis, unde uobis est scire, an sit unus aliquis, qui succedat pro omnibus quos [a 1Kb] inuocatis, partibusque se cunctis locorum diuisionumque supponens, multorum uobis speciem diuorum prebeat et potestatum? Quisnam  iste est unus? interrogabit. Forte possumus istum ueris auctoribus dicere: sed ne nobis fidem habere nolitis, Aegyptios, Persas, Indos, Chaldeos, Armenios interroget [b 1Kb] , omnesque illos alios, qui in interioribus uiderunt et cognouerunt hec artibus: iam profecto discetis, quisnam sit Deus unus, uel sub eo qui plurimi, qui deos se fingant, et humani generis imprudentiam ludant. Iamdudum nos pudet ad eum locum uenire, in quo risum tenere non possunt non tantum puerculi, et procaces, uerum etiam serii, atque in moris tetrici asperitatem durati. Nam  cum a doctoribus omnes nostris insinuatum acceperimus et traditum, in declinationibus deorum pluratiuos numeros non esse, quod essent [a 1Kb] dii singuli, nec communiter ire per plurimos uniuscuiusque nominis proprietas quiret : immemores uos facti, et puerilium disciplinarum recordatione composita, et complures subditis uocabulis iisdem deos, et cum sitis alias in eorum numero restrictiores, multiplices eos rursus cognominum societate fecistis: quam quidem olim partem iudicii acris uiri, atque ingenio perspicaci, tam sermone italo explicuere, quam greco. Et dare nobis compendium  potuisset resista, si non et aliquos uideremus litterarum  esse istarum expertes: et institutus a nobis sermo nos quoque compelleret nonnichil de his rebus, quamuis ab illis sumptum, commemoratumque [b 1Kb] , depromere.

[559Kb] XIu. Aiunt igitur theologi uestri, et uetustatis abscondite conditores, tres in rerum natura Ioues esse: ex quibus unus Aethere sit patre progenitus, alter Celo, tertius uero Saturno, apud insulam Cretam et sepulture traditus et procreatus [c 1Kb] . Quinque Soles, et Mercurios quinque: ex quibus, ut referunt, Sol primus Iouis filius dicitur, et Aetheris habetur nepos; secundus eque Iouis filius [d 1Kb] , et Hyperiona proditus genetrice; tertius uulcano, non Lemnio, sed Nili [e 1Kb]  qui fuerit filius, quartus Ialysi pater, quem Rhodi  peperit heroicis temporibus Acantho; quintus Scythici regis et uersipellis habetur Circe. Iam Mercurius primus, qui in Proserpinam dicitur genitalibus adhinniuisse subrectis, supremi progenies Celi est. Sub terra est alter, Trophonius qui esse iactatur. Maia tertius matre, et Ioue procreatus sed tertio; quartus soboles Nili est, cuius nomen Aegyptia gens  horret et reueretur expromere. Quintus Argi est interemptor, fugitiuus, atque exul, et proditor apud Aegyptum litterarum. Sed et Minerue, inquiunt, sicut Soles et Mercurii, quinque sunt; ex quibus prima non uirgo, sed ex uulcano Apollinis procreatrix; Nili altera proles, et que esse perhibetur Aegyptia Sais. Stirps Saturni tertia est, et que usum excogitauit  armorum; Iouis quarta progenies, quam Messenii Coryphasiam nuncupant; et que Pallantem occidit patrem incestorum appetitorem, est quinta.

[35Kb] Xu. Ac ne longum uideatur, et nimium, minutatim uelle capita ire per singula, aiunt iidem Theologi quatuor esse uulcanos, et tres Dianas, Aesculapios totidem, et Dionysios quinque, ter binos Hercules, et quatuor ueneres, tria genera Castorum, totidemque Musarum, pinnatorum Cupidinum trigas, et quadrigas Apollinarium nominum; quorum similiter genitores, similiter matres, loca quibus nati sunt, indicant, et originem singulorum suis cum prosapiis monstrant. Quod si uerum et certum est, et ex rei cognite asseueratione monstratur; aut omnes dii non sunt, quoniam plures sub eodem nomine quemadmodum  accepimus, esse non possunt; aut si aliquis  ex his est, ignorabitur et nescietur; quia sit consimilium nominum confusione cecatus. Atque ita per uos ipsos, quamuis fieri nolitis, efficitur, ut hesitet religio conturbata; neque habeat finem certum, in quem dirigere se possit, nullis elusa ambiguitatis erroribus.

[553Kb] XuI. Fingite nos enim uel auctoritate idonea motos, uel uiolentia terroris uestri, induxisse in animum Mineruam, uerbi causa, sacris uobis solemnibus et ritu uelle adorare uulgato; res si cum diuinas apparamus, aggredimurque [a 1Kb] aris flammantibus sua reddere constituta, Minerue omnes aduolent, ac de istius nominis possessione certantes poscant sibi singule apparatum illum sacrorum reddi; quid in medio faciemus nos animal tenue, uel in partes quas  potius pii muneris officia transferemus? Dicet enim  forsitan prima illa, quam diximus, meum nomen est Minerue, cum numine, que Apollinem genui, que Dianam, et ex mei uteri fetu celum numinibus auxi, et deorum numerum multiplicaui. Immo, inquiet quinta Minerua, tu tinnis, que marita, et puerpera toties castitatis pure imminuta es sanctitate? Nonne uides in Capitoliis omnibus uirginaleis esse species Mineruarum, nec nuptarum his formas ab artificibus cunctis dari? Desiste igitur nomen iuris tibi asciscere non tui. Nam Mineruam me esse genitore ex Pallante procreatam, testis omnis est petarum chorus, qui Palladam me nuncupat, deriuato a patre cognomine. Quid dicis, inquiet secunda hec audiens: Ergone Mineruium nomen tu fers [a 1Kb] parricida petulans, et ex amoris [b 1Kb] incesti contaminatione polluta? que dum  te fucis, atque artibus excolis meretriciis, iam patris  in te mentem furialibus plenam [c 1Kb] cupiditatibus excitasti. Perge igitur, aliud tibi quere [d 1Kb] signum: nam mea res ista est, quam Nilus maximus fluminum aquis generauit ex liquidis, et in uirgineos habitus roris concretione conduxit. Quod si fidem inquiris facti, Aegyptios et ego testes dabo, quorum Neith lingua dicor, Platonis testificante Timeo. Quid deinde arbitramur fore? desistetne et illa Mineruam se dicere, cui Corifasie nomen est, uel ex Corife matris signo, uel quod ex uertice summo Iouis parmam ferens emicuit, atque armorum accincta terroribus? Aut illam, que tertia est, cessuram patienter nomen, et non dictis talibus habituram rationem sui, et primarum arrogantiam refutaturam? Itane tu audes maiestatem tibi mei nominis usurpare Sai, ex ceno [e 1Kb]  et ex gurgitibus prodita, coagulataque limosis? at  tibi tu aliam dignitatem assume, deam que de uertice procreatam mentiris te Iouis, et rationem te esse mortalibus ineptissimis suades? Ex capite conceptos filios procreat? ut arma que gestas, procudi possent et fabricari, in uerticis ipsius cauo officina fabrilis fuit, incudes, mallei, fornaces, folles, carbones et forcipes? aut si uerum est quod asseueras, rationem te esse, desiste tibi nomen id, quod meum est, uindicare, nam quam dicis ratio, non est species numinis certa, sed obscurarum intelligentia causarum. Si ergo, ut diximus, officia nobis adeuntibus religiosa Minerue adsint quinque, ac de huius nominis proprietate rixantes, sibi queque desideret aut thuris suffimenta libari, aut ex pateris aureis inferia uina  defundi, quo disceptatore, quo iudice controuersias tollemus tantas? aut quis quesitor, quis arbiter ceruicibus tantis erit, qui inter personas huiusmodi, aut uindicias iustas dare, aut sacramenta conetur pronuntiare non iusta? Nonne potius ibit domum, seseque abstinens ab negotiis talibus tutius esse arbitrabitur nichil horum contingere, ne aut uni dando, quod omnium est, inimicas efficiat ceteras, aut stultitie crimen incurrat, si id attribuat cunctis, quod esse oportebat unius?

[1Kb] XuII. Possumus hec eadem de Mercuriis, Solibus, immo de aliis omnibus quorum numeros tenditis et multiplicatis, expromere. Sed satis est ex uno rationem in ceteris eamdem esse scire: et ne forte prolixitas  fastidium audientie pariat, cessabimus ire per singula, ne dum uos arguimus nimietatis, loquacitatis immodice suscipiamus et nos culpam. Quid dicitis o isti, qui ad deorum nos cultus membrorum laniatibus inuitatis, et suscipere nos cultum uestrorum compellitis numinum? Possumus difficiles non esse, si modo aliquid nobis dignum tanti nominis opinione monstretur. Ostendite nobis Mercurium, sed unum: date Liberum, sed unum: unam uenerem, atque unam similiter Dianam. Nam esse Apollines quatuor, aut tres Ioues, numquam nobis facietis fidem: nec si testem ipsum citetis Iouem, aut Pythium constituatis auctorem.

[93Kb] XuIII. Sed ex diuerso, nescio quis, unde, inquit, scimus, an explorata et cognita theologi scriptitarint,  an, ut uisum est, atque sedit, libidinosam extulerint fictionem? Nihil istud ad causam: nec sermonis istius in eo est ratio constituta, utrumne res ita sint, theologorum ut indicant scripta, an aliter se habeant, et multo dissociate discrimine: nobis enim satis est rebus de publicatis loqui, neque querere quid sit in uero, sed refutare, conuincere id, quod in medio positum est, atque opinatio concepit humana. Sed si mendaces illi, uos, ueritas que sit, exponite et irrefutabile aperite secretum. Et qui fieri potis est [a 1Kb] , remotis magisteriis litterarum? Quid est enim quod dici de immortalibus diis possit, quod non ex hominum de his scriptis ad humanas peruenerit notiones?  Aut quidquam uos ipsi de illorum ritibus potestis,  cerimoniisque narrare, quod relatum in litteras non sit, et scriptorum commentariis publicatum? aut si ponderis existimatis nullius hec esse, aboleantur omnes libri, quos de diis habetis compositos theologorum, pontificum, nonnullorum etiam philosophie deditorum: quinimmo potius fingamus ab exordio mundi nullum aliquando mortalium scripsisse de diis quidquam: experiri uolumus, et cupimus scire, an mutire, an hiscere deorum in mentione possitis, an concipere eos mente, quos in animis uestris nullius scripti informauerit notio. Cum uero nomina, et potentias illorum suggerentibus uobis libris addidicisse uos constet, iniquum est detrahere litteris his fidem, quarum ea que dicitis testimonio atque auctoritate firmatis.

 [3Kb] XIX. Nisi forte hec falsa, et ea, que a uobis dicuntur, erunt uera. Quo argumento, quo signo? Cum enim homines utrique, et qui hec, et illa commentati sunt, fuerint, et de rebus incertis ab utraque sit disputatum parte: arrogantis est dicere, id quod tibi placeat esse uerum, quod uero animum ledit, id libidinis et falsitatis arguere. Per humani generis iura, atque ipsius mortalitatis consortia, cum auditis et legitis: Ex illo, atque ex illa matre Deus ille est proditus: nonne animi uestri sensus tangit humanum nescio quid dici, et ex terreni generis humilitate proficiscens? aut cum esse arbitramini uos ita, sollicitudinem concipitis nullam, ne offensionis aliquid  apud ipsos, quicumque sunt, contrahatis deos:  quod ex turpi concubitu creditis, atque ex seminis iactu ignoratam sibi ad lucem beneficiis obscenitatis exisse? Nos enim, ne quis forte existimet ignorare, nescire, quid istius nominis conueniat dignitati, sane natiuitatis expertes deos esse oportere censemus: aut si aliquos ortus habent, a Domino rerum ac principe, rationibus quas ipse nouit, ipsos ducimus atque existimamus esse missos [a 1Kb] , immaculatos, castissimos, puros, nescientes que sit feditas ista ceundi, et usque ad illos ipsos principali procreatione finita.

[36Kb] XX. At uero uos contra, maiestatis immemores et sublimitatis tante, eas illis adiungitis natiuitates, ortusque  eos adscribitis, quos ingeniis lautioribus homines  et execrationi habeant et horrori. Ex Ope, inquitis, matre, et ex genitore Saturno, cum suis est natus Diespiter fratribus. Uxores enim dii habent, atque in coniugalia federa conditionibus ueniunt ante quesitis? usu, farre, cemptione, genialis lectuli sacramenta condicunt? habent speratas, habent pactas, habent interpositis stipulationibus sponsas? Et quid de ipsis coniunctionibus loquimur? quando et quosdam nuptias celebrasse, et festas habuisse frequentias dicitis, et lusisse in his deas: et quod participes fescenninorum non essent, perturbasse discordiis omnia; et in humanum in posterum genus  exitiorum seuisse discrimina?

 [77Kb] XXI. Sed in ceteris forsitan minus huius eluceat turpitudinis feditas. Ergone ille rector poli, pater deorum et hominum, supercilio et nutu totum motans et tremefaciens celum, ex uiro concretus et femina est? Et nisi ambo sexus in obscenas dissoluerentur [a 1Kb] copulatis corporibus uoluptates, Iupiter ille maximus non esset, et usque ad hos dies, et regem numina non haberent, et celum sine domino staret? Et quid Iouem miramur ex femine effusum dictitare uos aluo, quando auctores uestri et nutricem habuisse conscribunt, et ex alieni uberis alimonia mox traditam retinuisse uitam? Quid dicitis, o uiri? Ergone, iterum dicam, tonans, fulgens, et fulminans, et nubila terribilia conducens, suxit fluenta mammarum, uagitum edidit, repsit, atque, ut fletum  exponeret ineptissime tractum, crepitaculis obticuit  auditis, et ad somnos inductus est in mollissimis cunis iacens, et uocibus delinitus infractis? O deorum assertio religiosa! o amplitudinis metuende uenerabilem monstrans atque insinuans dignitatem! siccine apud uos, queso, supernarum nascitur eminentia potestatum? his in lucem prodeunt generationibus dii uestri, quibus asini, porci, canes, quibus immunda hec omnis conceptatur et genitur terrenarum proluuies bestiarum?

[269Kb] XXII. Nec contenti hos cetus grauitati attribuisse Saturnie, etiam ipsum regem mundi flagitiosius liberos procreasse, quam ipse est natus atque editus, predicatis. Ex Hyperiona, inquitis, matre et Ioue Iaculatore fulminis, Sol aureus et flagrantissimus natus est; ex Latona et eodem Arquitenens Delius,  et Syluarum agitatrix Diana; et Leda et eodem  Castores, grece Dioscoris nomen est; ex Alemena et eodem Hercules ille Thebanus, quem claua pellisque tutate sunt; ex Semela, atque ipso, Liber, qui Bromius dicitur, et ex femine iterum natus patris; ex ipso rursus, et Maia, Mercurius ore facundus, et gestator affabilium colubrarum. Potest ulla grauior contumelia Ioui uestro infligi, aut quidquam est aliud, quod labefactet, aut destruat deorum principis auctoritatem, quam quod eum creditis uoluptatibus aliquando libidinosis uictum, et in femineos appetitus inflammati pectoris incaluisse feruore? Et quid regi Saturnio matrimoniis fuerat cum alienis rei? Non illi fuerat satis Iuno, nec sedare impetum cupiditatum in regina poterat numinum, cum nobilitas eam  commendaret tanta, facies, oris dignitas, et ulnarum  niuei marmoreique candores? An uxore contentus haud una, concubinis, pellicibus, atque amiculis delectatus impatientiam suam spargebat passim, ut babecali adolescentes solent, salax Deus, et canus ex infinitis corporibus flaccescentium uoluptatum restituebat ardorem? Quid dicitis, o impii, uel quas de uestro Ioue opinionum confingitis feditates? Ita non animaduertitis, non uidetis, cuius eum notetis probri, cuius criminis constituatis auctorem, uel quas in eum labes flagitiorum, quantas coaceruetis infamias?

[25Kb] XXIII. Ad libidinem homines proni, atque ad uoluptatum blanditias nature infirmitate procliues, adulteria tamen legibus uindicant, et capitalibus afficiunt eos penis, quos in aliena comprehenderint  federa genialis se lectuli expugnatione iecisse. Subsessoris et adulteri persona cuius esset turpitudinis, note cuius, regum maximus nesciebat, et speculator ille, ut fama est, bene meritorum, ac pessime, quidnam deceret se uelle rationibus pectoris non perspiciebat amissis. Et tolerari forsitan male tractatio hec posset, si eum saltem personis coniungeretis comparibus, et adulter a uobis immortalium constitueretur dearum. In humanis uero corporibus quidnam, queso, inerat pulchritudinis, quid decoris, quod irritare, quod flectere oculos posset in se Iouis? Cutes, uiscera, pituita, atque omnis illa proluuies intestinorum sub inuolucris constituta, quam non modo Lynceus ille penetrabili acie possit horrescere, uerum etiam quiuis alter sola uel cogitatione uitare. O egregia merces culpe, o digna et pretiosa dulcedo, propter  quam Iupiter maximus cygnus fieret, et taurus, et candidorum procreator ouorum.

 [1515Kb] XXIu. Si aperire oculos mentis, et ueritatem propriam intueri sine ulla uultis gratificatione priuata, miseriarum omnium causas, quibus genus, ut dicitis, iamdudum afflictatur [a 1Kb] humanum, ex huiusmodi reperietis opinationibus fluere, quas habebatis antiquitus de diis uestris; et quas in melius reformare ante oculos posita ueritate renuistis. Nam nos quidem quidnam de illis aliquando, aut inconueniens sensimus, aut conscriptionibus edidimus indecoris, ut in inuidiam iaciantur nostram labores generis humani, et commoditates, quibus uiuitur, imminute? Numquid a nobis dicitur, ut ciconias, ut palumbes, ex ouis esse progenitos quosdam deos? Numquid ex pelagi spuma, et ex celi genitalibus amputatis Citheree ueneris concretum coaluisse candorem? Numquid parricidii causa uinctum esse Saturnum, et suis diebus  tantum uinculorum ponderibus releuari? Numquid  beneficio Curetum ab interitu seruatum Iouem? Numquid expulisse regno patrem, et alieni iuris imperium uiolentia et fraude tenuisse? Numquid pulsum a nobis senem Italorum delituisse in finibus, et quod tutus fuisset a filio, nomen Latio imposuisse pro munere? Numquid incestas nuptias cum sorore Iouem ipsum dicimus fecisse nos? aut inuitatum ad ius mense pro suillis uisceribus prolem nescium Lycaoniam  pransitasse? Numquid altero claudum pede apud insulam Lemnum fabrilia opera exercuisse uulcanum? Numquid cupidinis atque auaritie causa, sicut canit Boetius Pindarus, Aesculapium fulminis transfixum esse telo? Numquid Apollinem ditem factum, eos ipsos reges, quorum gazis fuerat locupletatus et donis ambiguitate fefellisse responsi? Numquid furem Mercurium publicauimus? Num nos esse Lauernam,  atque cum hoc simul fraudibus presidere furtiuis? Numquid ex nobis Myrtilus [a 1Kb] est auctor, qui Macari filie Megalconis [b 1Kb] ancillulas, profitetur fuisse Musas?

[2642Kb] XXu. Quis rege a Cyprio, cuius nomen Cinyras est, ditatam [c 1Kb] meretriculam uenerem diuorum in numero consecratam; quis ex reliquiis Pelopis compactum  esse palladium, prodidit? non uos? Quis Spartanum fuisse Martem? nonne Epicharmus auctor uester? quis in Thracie finibus procreatum? non Sophocles Atticus cunctis consentientibus theatris? Quis in Arcadia? Non uos? Quis mensibus tribus et decem uinctum? Non Mele [d 1Kb] fluminis filius? Quis ei non principaliter cum ceteris Apollodorus? Quis dum  canes ab Caribus, quis ab Scythis asinos immolari? genialibus insultat alienis, hesisse in laqueis inuolutum? non commentarii uestri, non scene? Numquid aliquando a nobis conscriptum est mercenariam Deos seruitutem seruisse, ut Herculem sordidi amoris et petulantie causa, ut Admeto Apollinem Delium, ut Laomedonti Troico Iouis fratrem, ut eidem, sed cum  patruo Pythium, ut coniugalia secreta miscentibus Mineruam luminis ministram, et lucernarum moderatricem? Nonne ille uester est uates, qui Martem fecit et uenerem mortalium manibus uulneratos? Non ex uobis Panyassis unus est, qui ab Hercule Ditem patrem, et reginam memorat sauciatam esse Iunonem? Non uiraginem ab Ornyto cesam, cruentatam,  uexatam, Polemonis uestri indicant scripta? Non ab Hippocoontis liberis ipsum Sosibius Herculem cruciatum retulisse pronuntiat, et illati uulneris, et doloris? Apud insulam Cretam sepulture esse mandatum Iouem nobis editum traditur? In Spartanis et Lacedemoniis finibus nos dicimus conditos, in cunis coalitos fratres? Noster ille est auctor, qui Patrocles Thurius scriptorum in titulis indicatur, qui tumulos memorat, reliquiasque Saturnias tellure in Sicula contineri? Cheroneus Plutarchus nostrarum esse  partium comprobatur, qui in Oeteis uerticibus Herculem, post morborum comitialium ruinas dissolutum in cinerem prodidit?

[1272Kb] XXuI. Nam quid de illis amoribus dicam, quibus in feminas sanctos incaluisse celestes, uestris proditum litteris, atque auctoribus continetur? Numquid enim a nobis arguitur rex maris Amphitritas, Hippothoas, Amymonas, Menalippas, Alopas, per furiose cupiditatis ardorem castimonie uirginitate priuasse? Numquid Apollo Latonius immaculatus ille, castissimus,  atque purus, Arsinoas, Aethusas, Hypsipylas, Marpessas, Zeuxippas, et Prothoas, Daphnas, et Steropas, inconsulti pectoris appetisse feruoribus? Numquid senex Saturnus iamdudum obsitus canis, atque annorum uetustate iam frigidus, nostris carminibus indicatur ab uxore in adulterio comprehensus induisse formam feri, et sub pecoris specie hinnitibus euolauisse iactatis? Iupiter ipse rex mundi, nonne a uobis infamatus est isse per innumeras species, et  petulantis amoris flammam seruilibus obumbrauisse fallaciis? Numquid a nobis aliquando conscriptus est libidinosa ut perficeret furta, modo esse in aurum uersus, modo in satyrum ludicrum, in draconem, in alitem, in taurum, et quod omnia genera contumeliarum transiliat, in formiculam paruulam, ut Clitoris uidelicet filiam, Myrmidonis redderet apud Thessalos matrem? Quis illum in Alcmena nouem noctibus fecit peruigilasse continuis? non uos? Quis in amoribus  desidem derelicta celi statione iacuisse? non uos? Et sane adiungitis beneficia non parua: siquidem uobis Deus Hercules natus est, qui in rebus huiusmodi patris sui transiret exuperaretque uirtutes. Ille noctibus uix nouem unam potuit prolem extundere, concinnare, compingere: at Hercules sanctus Deus natas quinquaginta de Thestio nocte una perdocuit, et nomen uirginitatis exponere, et genitricum pondera sustinere. Quid quod non contenti feminei generis attribuisse diis curas, etiam sexus adiungitis  adamatos ab his mares? Hylam nescio quis diligit. Hyacintho est alius occupatus, ille Pelopis desideriis flagrat, hic in Chrysippum suspirat ardentius, Catamitus rapitur delicium futurus, et poculorum custos. Et ut Iouis dicatur pullus, in partibus Fabius aduritur mollibus, obsignaturque posticis.

[838Kb] XXuII. Sed soli amant apud uos mares, et femineo sexui sua conseruata est sanctitas. Nonne uestris cautum est litteris adamatum esse ab Aurora Tithonum,  arsisse in Endymionem Lunam, Nereidem in Aeacum, in Achillis genitorem Thetim, Proserpinam in Adonem, matrem eius Cererem in Iasionem nescio quem rusticanum, et post uulcanum, Phethontem, Martem, in Anchise nuptias ipsam illam uenerem Aeneadum matrem, et romane dominationis auctorem? Cum talia igitur uos probra, et flagitiosa prodigia, non in unum aliquem nominatim, sed in omnem pariter superorum gentem, quam esse uos remini, sine ullius exceptione iaciatis, audetis, salua uerecundia,  dicere, aut esse nos impios, aut uos pios, cum multo maiores ferant a uobis offensas ex omnibus probris que in illorum maledicta conducitis, quam amplitudinis et honoris ex ritu atque officio cultionis? Aut enim falsa illa sunt cuncta, que sunt prompta de singulis, existimationem illorum maiestatemque ledentia: et res digna omnino est, propter quam dii funditus genus omne debeant abolere mortalium: aut si explorata et uera sunt, et sine ullis dubitationibus comprehensa, ad eam perducitur res summam, ut  inuitissimis uobis non generis superi, sed humani eos fuisse credamus.

[2Kb] XXuIII. Ubi enim nuptie, matrimonia, puerperia, nutrices, artificia, debilitates, ubi status capitis, et conditio seruitutis, ubi uulnera, cedes, cruor, ubi amores, desideria, uoluptates, ubi omnis animorum affectio ab inquietis perturbationibus ueniens, necesse est diuinum nichil istic esse: nec quod proprium caduci est generis, et terrene fragilitatis, prestantiori posse adherere nature. Quis est enim qui credat, si modo agnoscit ac percipit uis istius potentie que sit, aut genitales [a 1Kb] habuisse partes deum, et abscissione fedissima priuatum his esse: aut ex se proditas aliquando intercepisse proles, et uinculorum  cercitum penis: aut cum patre quodammodo conseruisse bella ciuilia, et eum iure abstinuisse regali [b 1Kb] : aut exterritum minoris metu uertisse exuperatum terga, et tamquam fugitiuum et exulem in submotis delituisse secretis? Quis est, inquam, qui credat ad humanas accubuisse deum mensas, interemptum auaritie causa, fefellisse supplices ambiguitate  responsi, precellere in furtorum dolis, adulterasse, seruisse, uulneratum esse, et adamasse, et per omnes libidinum formas incestarum cupiditatum circumegisse pellaciam? Atquin omnia uos ista et fuisse, et inesse in diis asseueratis uestris: neque ullam pretermittitis speciem uitiositatis, maleficii, lapsus, quam non in conuicium numinum opinionum petulantia conferatis. Aut igitur uobis querendi sunt dii alii, in quos omnia ista non cadant: in quos enim hec cadunt, humani sunt generis atque terreni: aut si hi sunt tantummodo, quorum nomina publicastis et mores, opinionibus tollitis uestris. Mortalia sunt enim quecumque narratis.

[458Kb] XXIX. Et possumus quidem hoc in loco omnes  istos nobis quos inducitis atque appellatis deos, homines fuisse monstrare, uel Agragantino Euhemero replicato, cuius libellos Ennius, clarum ut fieret cunctis, sermonem in Italum transtulit; uel Nicanora Cyprio, uel Pelleo Leonte, uel Cyrenensi Theodoro, uel Hippone ac Diagora Meliis, uel auctoribus aliis  mille, qui scrupulose diligentie cura in lucem res abditas libertate ingenua protulerunt. Possumus, inquam, si placet, et Iouis res gestas, et Minerue expromere bella, uirginis et Diane; quibus dolis Liber Indorum affectauerit regnum, cuius fuerit conditionis uenus, cuius opere, cuius questus: matrimonium magna cuius tenuerit mater; quidnam spei, quid uoluptatis specioso ab Attide conceperit. Unde Serapis Aegyptius, unde Isis, uel ex quibus causis appellatio ipsa concinnata sit nominum.

[94Kb] XXX. Sed non istam suscepimus in eo sermone, quem facimus, uel operulam, uel uoluntatem, ut ostendamus et publicemus, quinam fuerint hi omnes. Illud nobis propositum est, ut quoniam nos impios et irreligiosos uocatis, uos contra pios [a 1Kb] et deorum  contenditis esse cultores, demonstrare, atque in medio ponere ab hominibus magis nullis ignominiosius eos tractari, quam a uobis. Quod si habere se ita ex ipsis maledictionibus promptum est, sequitur ut intelligi debeat uos superis stimulos indignationum furialium commouere, qui tam fedas de illis uel auditis, uel creditis, uel ignominiosas ipsi compingitis fabulas. Non enim qui sollicite relegit, et  immaculatas hostias cedit, qui aceruos thuris dat concremandos igni, numina censendus [b 1Kb] est colere, aut officia solus religionis implere. Cultus uerus in pectore est, atque opinatio de diis digna; nec quidquam prodest illatio sanguinis et cruoris, si credas de his ea que non modo sint longe ab eorum dissita distantiaque natura, uerum etiam labis et turpitudinis aliquid, et maiestati eorum concilient, et decori.

[247Kb] XXXI. Interrogare enim uos libet, et ad sermonis exigui responsionem uocare, utrumne grauius existimetis nullas cedere his hostias, quia putes naturam tantam neque uelle, neque appetere istas; an talia de his probra opinionum feditate concipere, que cuiusuis animum in ultionis possint rabiem concitare? Si rerum momenta pendantur, nullum reperias  tam inuidum iudicem, qui non criminosius existimet maledictis insignibus cuiuspiam famam carpi, quam a quoquam silentio preteriri. Hos enim forsitan rationis existimari possit et credi; illud sacrilege mentis est, et desperate in fictionibus cecitatis. In ceremoniis uestris, rebusque diuinis, postulionibus [c 1Kb] locus est, et piaculi dicitur contracta esse commissio, si per imprudentie lapsum, aut in uerbo  quispiam, aut sympuuio [a 1Kb] deerrarit; aut si cursu in solennibus ludis, curriculisque diuinis, commissum omnes statim in religiones clamatis sacras, si ludius constitit aut tibicen repente conticuit; aut si patrimus ille qui uocitatur puer, omisit per ignorantiam  locorum, aut terram tenere non potuit; et audetis abnuere in delictis tam grauibus uiolari semper a uobis deos, cum in leuioribus causis irasci eos ipsi cum pernicie sepius confiteamini ciuitatis?

 [12Kb] XXXII. Sed petarum, inquiunt, figmenta sunt hec omnia, et ad uoluptatem composite lusiones. Non est quidem credibile homines minus brutos, et uetustatis remotissime uestigatores, aut eas inseruisse suis carminibus fabulas, que in notionibus hominum superessent, atque in auribus collocate: aut ipsos sibi tantum licentiosi uoluisse iuris asciscere, ut confingerent per stultitiam res eas que nec ab insania procul essent remote, et que illis a diis metum, et periculum possent ab hominibus comparare. Sed concedamus, ut dicitis, deformitatum tantarum concinnatores esse atque inuentores petas: immunes tamen a deorum maletractatione nec sic estis, qui aut talia cessatis maleficia uindicare: aut non legibus latis, et seueritate penarum tante  iistis obuiam temeritati, constitutumque a uobis est, ne quis posthac hominum id quod esset turpitudini proximum, aut deorum indignum maiestatibus loqueretur. Quisquis enim patitur peccare peccantem, is uires subministrat audacie: et maioris contumelie res est, falsis quemquam notare atque insignire criminibus, quam uera ingerere atque obiectare delicta.  Quod enim sis dici, et quod esse te sentias, morsum habet minorem testimonio tacite recognitionis infractum. Illud uero acerbissime uulnerat, quod inurit innoxios, et quod decus nominis atque existimationis infamat.

[53Kb] XXXIII. Scribuntur dii uestri in tricliniis celestibus, atque in chalcidicis aureis cenitare, potare, et ad ultimum fidibus et uocum modulatione mulceri. uos aures patientissimas commodatis: nec iudicatis indignum uoluptates attribui diis eas, quibus corpora terrena fulciuntur, et quas aures expetunt eneruati pectoris dissolutione mollite. Inducuntur ex his alii amatores, adulteri castitatis, nec cum feminis tantum, sed cum uiris etiam propudiosos flagitiososque miscere concubitus. uobis nulla est cura, quid super  rebus dicatur tantis, neque ullo saltem castigationis metu luxuriantium litterarum cercetis audaciam. Per insanias, per furores orbare alii se, et tamquam hostili de sanguine, ita se proprio parricidio cruentare. Sacrilegia uos illa miramini elata sublimiter, et quod penis omnibus conueniebat plecti, ut animosius consurgat audacia, incentiuo extollitis laudis.  Illi uulnera orbitatis ingemere, et cum eiulatibus indecoris fata [a 1Kb] incusare crudelia: uos stupetis eloquentie uiribus, et quod penitus oportebat ex humani generis coalitu tolli, percensetis, ediscitis: ac ne ulla intercidat obliuione curatis. uulnerari, uexari, bella inter se gerere furialium memorantur ardore discriminum: uobis illa est descriptio uoluptati, atque ut scriptorum tantam defendatis audaciam, allegorias res illas, et naturalis scientie mentimini esse doctrinas.

[75Kb] XXXIu. Sed quid ego neglectas aliorum conqueror contumelias numinum? Ipse ille Iupiter, cuius uos nomen effari non sine metu decuit et totius corporis concussione, amasio captus ab uxore describitur confiteri culpas suas, et uelut demens ac nescius, quas amiculas coniugi, quas uxori anteposuerit pellices,  obduratus inuerecundia publicare: uos talia qui extulere  prodigia, petarum esse principes atque reges diuinis ingeniis preditos, capita esse memoratis sanctissima: tantumque ab officio religionum, quas inducitis, euolastis, ut grauioris ponderis sint apud uos uerba quam celitum uiolata sublimitas. Ita ergo non decuit, si modo ullus deorum esset apud uos metus, aut si esse illos uspiam presumptionis certe [b 1Kb] confidentia crederetis, rogationibus, plebiscitis, consultorum senatus metu intercedere, prohibere, sancire, ne quis uellet de diis passim nisi quod esset plenum religionis, effari. Nec a uobis saltem istum meruerunt [c 1Kb] honorem, ut quibus expellitis a uobis, eisdem ab his legibus propulsaretis iniurias. Maiestatis sunt apud uos rei, qui de uestris sequius obmurmurauerint aliquid regibus. Magistratum in ordinem  redigere, senatorem aut conuitio prosequi,  suis esse decrestis periculosissimum penis. Carmen malum conscribere, quo fama alterius coinquinatur et uita, decemuiralibus scitis euadere noluistis impune: ac ne uestras aures conuicio aliquis petulantiore pulsaret, de atrocibus formulas constituistis iniuriis. Soli sunt apud uos superi inhonorati, contemptibiles, uiles: in quos ius est a uobis datum, que quisque uoluerit dicere: turpitudinum iacere, quas libido confixerit, atque excogitauerit formas. Et incuriam nobis intendere tam infamium non erubescitis numinum, cum sit rectius multo deos esse non credere, quam esse illos tales, talique existimatione sentire.

[37Kb] XXXu. Sed petis tantummodo licere uoluistis indignas de diis fabulas, et flagitiosa ludibria comminisci?  Quid pantomimi uestri, quid histriones, quid  illa mimorum, atque exoleti generis multitudo? Nonne ad usum questus sui abutuntur diis uestris, et lenocinia uoluptatum ex iniuriis attrahit contumeliisque diuinis? Sedent et in spectaculis publicis sacerdotum omnium, magistratuumque collegia, pontifices maxim, et maximi curiones; sedent quindecim uiri laureati, et diales cum apicibus flamines; sedent augures interpretes diuine mentis et uoluntatis, necnon et caste uirgines, perpetui nutrices et conseruatrices ignis; sedet cunctus populus et senatus; consulatibus functi patres, diis proximi atque augustissimi reges; et quod nefarium esset auditu, gentis illa genitrix Martie, regnatoris et populi procreatrix amans saltatur uenus, et per affectus omnes meretricie  uilitatis impudica exprimitur imitatione baccari.  Saltatur et magna sacris compta cum infulis mater; et contra decus etatis illa Pessinuntia Dindymene, in bubulci unius amplexu flagitiosa fingitur appetitione gestire, necnon et illa proles Iouis Sophoclis in Trachiniis Hercules pestiferi tegminis circumretitus indagine, miserabiles edere inducitur eiulatus, uiolentia doloris frangi, atque in ultimam tabem diffluentium uiscerum maceratione consumi. Quin et ille in fabulis maximus ipse regnator poli sine ulla nominis maiestatisque formidine adulterorum agere introducitur [a 1Kb] partes, atque ut fallere castitatem alienarum possit familias matrum, ora immutare pellacia, et in species coniugum subdititii corporis  simulatione succedere.

 [1029Kb] XXXuI. Nec satis hec culpa est, etiam mimis, et scurrilibus ludicris sanctissimorum persone interponuntur deorum. Et ut spectatoribus uacuis risus possit atque hilaritas excitari, iocularibus feriuntur cauillationibus numina, conclamant, et assurgunt theatra, cauee omnes concrepant fragoribus atque plausibus [b 1Kb] . Et quod nullis possit satisfactionibus expiari, exoletis atque irrisoribus numinum dona instituuntur et munera, ab officiis otium publicis, immunitas, et uacatio cum coronis. Et audetis post ista mirari unde oriantur hec mala, quibus inundatur et premitur sine ulla intermissione mortalitas; cum omnis res eas, quibus sunt inuoluta probra  numinum, et maledictionis elogia, et quotidie referatis, et ediscatis quotidie; et quando animum desidem otiosis uultis hallucinationibus occupari, dies uobis poscatis dari, et sine ullis intermissionibus exiberi. Quod si haberet uos aliqua uestris pro religionibus indignatio, has potius litteras, hos exurere debuistis olim libros, demoliri, dissoluere theatra hec potius, in quibus infamie numinum propudiosis  quotidie publicantur in fabulis. Nam nostra quidem scripta cur ignibus meruerunt dari? cur immaniter conuenticula dirui? in quibus summus oratur Deus, pax cunctis et uenia postulatur magistratibus, exercitibus, regibus, familiaribus, inimicis, adhuc uitam degentibus, et resolutis corporum uinctione; in quibus aliud auditur nichil, nisi  quod humanos faciat, nisi quod mites, uerecundos, pudicos, castos, familiaris communicatores rei, et cum omnibus, quos solidet germanitas, necessitudine copulatos.

[11Kb] XXXuII. uerum ita se res habet, ut quoniam plurimum gladiis, et potestate ualetis ferri, anteire uos etiam ueritatis scientia iudicetis: et esse pro diis pios, quorum potentias primi opinionum obscenitate fedastis. Hoc in loco, si ferocitas uestra permittit, et rabies patitur, illud nobis ut respondeatis, oramus: utrumne iras cadere in naturam existimetis deorum, an ab affectibus his longe diuinam esse beatitudinem disiugatam? Nam si concipiunt has faces, et motibus exasperantur irarum, sicut uestre opinationes ferunt; nam sepe illos dicitis et propter ludos minus sollicite factos, et propter presules non  probatos, et propter quedam spatiola defanata, et  propter ceremonias non rite perfectas, tremoribus infremuisse terrarum, et contagione pestilentie corrupisse auras temporum luctuosa cum populi uastitate, sequitur ut intelligi debeat iracundias non paruas ex opinionibus eos continere predictis. Quod si datur, et illud necessario consequens, miserias has omnes, quibus olim genus accumulatur humanum, ab huiusmodi fluere fictionibus; quod si ab his causis indignatio proficiscitur numinum, miseriarum tantarum uos estis auctores, qui animos celitum non cessatis offendere, et ultionis in rabiem concitare. Sin autem ab huiusmodi furiis deorum est genus immune, neque quid sit irasci dii omnino nouerunt: et nobis ergo irasci sine ulla ratione dicuntur, qui ira quid sit ignorant, et ab eius comptu, et permixtione sunt absoluti.




LIBER QUINTUS.



INDEX CAPITUM. [Hebrew Text]

     Ad aliud contra gentilium Deos argumentum transit Arnobius, illudque petit ex historiis: quas quum ethnici usu quotidiano retinerent festisque celebrarent annuis, eas profecto uerissimas esse arbitrabantur. Prima est Nume Pompilii, qui a Ioue Elicio dolis et artibus decepto fulminis procurationem impetrasse perhibetur. Cap. 1, 2.
    Ex omnibus autem huius historie circumstantiis manifestum facit auctor, nichil fingi posse a ueritate et diuinitate magis alienum. Cap. 3, 4.
    Secunda Acdestis et Attidis historia est, que turpissimis  Iouis, Matris Deum, Nane et Ie flagitiis, ignominiosa Attidis castratione illiusque et Ie morte aliisque illi adiunctis famosissima fuisse comperitur. Cap. 5, 6, 7.
    Contra illam igitur Arnobius haud aliter ac contra alias argumentatur. Urget ethnicos, eorumque ridet insaniam. Cap. 8, 9.
    Alia excutit in eadem historia ineptiarum plenissima. Cap. 10, 11.
    Eam tamem ostendit ab ethnicis non posse falsitatis coargui; que scilicet ab antiquissimis illorum scriptoribus  tradita fuerit et ab ipsis ethnicis annuo Matris Deum festo celebrari consueuerit. Cap. 12, 17.
    Plures alias his similes Arnobius exsecranda earum feditate deterritus se pretermittere declarat. Paucis tamen perstringit Faunam Fatuam siue Bonam Deam uirgis cesam, turpem Seruii ortum, ac nefanda que in Omophagiis, Corybantibus, Bacchanalibus, Phrygiis sacris ac mysteriis fieri solebant. Cap. 18, 19.
    Horum autem occasione Iouis incestus cum Cerere matre ac Proserpina filia ethnicis exprobrat. Cap. 20, 21.
    Quibus expositis scite obseruat, tot tantaque Iouis narrari  adulteria aliaque flagitia, ut non alia causa natus uideatur, nisi ut in eum omnis infamie colluuies deriuaretur. Cap. 22, 23.
    Tum deinde alia persequitur sacra, uidelicet Thesmophoria, Eleusinia. Cap. 24, 27.
    Atque Alimontia; in quibus non minor quam in aliis lasciuia ac petulantia. Cap. 28, 29.
    His enarratis ab ethnicis postulat, utrum Christiani ad hec sacra agenda omni suppliciorum genere cogi debeant; simulque mirum sibi uideri profitetur, illum qui hos esse deos neget uel dubitet, atheum ac sacrilegum  ab ipsis appellari. Denique concludit, huiusmodi deos non christianis eos respuentibus, sed ethnicis tanta illorum crimina predicantibus infensos esse debuisse. Cap. 29, 30, 31.
    Gentilium responsionem exsufflat, qui omnes hasce historias allegorico tantum sensu intelligendas esse contendebant. Cap. 32, 33.
    Eiusmodi tergiuersationis absurditatem uehementius urget. Cap. 34, 35, 36.
    Id adhuc plenius euincit, Summani et Proserpine, nec non Iouis ac Cereris historiis excussis.  Cap. 37, 38, 39.
    Fac tamen, si uelis, in historie cuiuslibet descriptione aliud omnino quam uerba sonant significari: non minus certe illud ad deorum dedecus et contumeliam redundabit. Cap. 40, 41, 42.
    Denique multa in deorum historiis lectitari ostendit Arnobius, que allegorico sensu explicari nequeant, ex quibus concludit, nefas prorsus esse deos ab gentilibus, si eos reuera existere persuasum habebant turpissimis et diuina maiestate plane indignis uocari nominibus. Cap. 43, 44, 45.


[561Kb] I. Esto: ab ludentibus petis cuncta illa sint prodita  de immortalibus diis probra. Quid illa, que historie continent graues, serie, curiose, queque in arcanis mysteriis traditis, petarum sunt excogitata lasciuia? Que si uobis uiderentur ineptiarum talium fabule, neque [a 1Kb] in usu retineretis quedam suo, neque per cursus annuos letitias exerceretis ut festas, neque ut rerum simulacra gestarum sacrorum conseruaretis in ritibus. Ex quibus tam multis unum interim ponam moderaminis temperamentum secutus, in quo stolidus et imprudens ipse ille inducitur Iupiter, uerborum ambiguitatibus lusus. In secundo Antiatis libro, ne quis forte nos existimet concinnare  per calumnias crimina, talis perscripta est fabula: Numam illum regem, cum procurandi fulminis scientiam non haberet, essetque illi cupido noscendi,  Egerie monitu castos duodecim iuuenes apud aquam celasse cum uinculis; ut cum Faunus, et Martius Picus ad id locorum uenissent haustum, nam illis aquandi solenne iter huc fuit, inuaderent, constringerent, colligarent. Sed quo res fieri expeditius posset, regem pocula non parua mero uino, mulsoque complesse, circaque accessus fontis insidiosam uenturis opposuisse fallaciam. Illos more de solito bibendi appetitione correptos ad hospitia nota uenisse. Sed cum liquoribus odoratis offendissent fragrantia pocula, uetustioribus anteposuisse res nouas, inuasisse auiditer, dulcedine potionis captos hausisse  plus nimio, obdormiuisse factos graues: tum bis senos incubuisse sopitis, iniecisse madidatis uincla, expergitosque illos statim perdocuisse regem, quibus  ad terras modis Iupiter posset et sacrificiis elici; et accepta regem scientia rem in Auentino fecisse diuinam, elexisse ad terras Iouem, ab eoque quesisse ritum procurationis. Iouem diu cunctatum expiabis dixe capite fulgurita; regem respondisse, cepitio. Iouem rursus, humano; retulisse regem, sed capillo. Deum contra, anima; piscis, subiecisse Pompilium. Tunc ambiguis Iouem propositionibus captum extulisse hanc uocem: decepisti me, Numa; nam ego humanis capitibus procurari constitueram fulgurita, non capillo cepitio; quoniam me tamen tua circumuenit astutia, quem uoluisti habeto morem; et his rebus, quas pactus es, procurationem semper suscipies fulguritorum.

[111Kb] II. Quid primum, quid ultimum, uel exequatur animus,  uel conticescat, nec facile dictu est, neque ullis  considerationibus expeditum. Ita enim sunt omnia et excogitata, et comparata derisui; ut sit uobis connitendum, falsa ut credantur hec esse, etiam si sint [a 1Kb] uera, quam obtinere uelle pro ueris, et uelut quiddam mirabile non sine ipsius numinis insinuare contemptu. Quid enim dicitis, o isti, credimusne illum Faunum, et Martium Picum, si ex numero sunt deorum, et ex illa perpetua immortalique natura, sitis aliquando ariditate siccatos, atque ut estum possent irrigare uenarum, fluenta isse per fontium? Credimusne captos mero, et dulcedine illectos mulsi, tamdiu se poculis ingurgitauisse fallacibus, ut usque ad ebrietatis periculum ueniretur? Credimusne uinctos somno, atque altissimi soporis obliuione  demersos, uinciendi copiam sui animalibus prebuisse  terrenis? Quibus deinde partibus uinculorum ille iniecte sunt nexiones? soliditatis habebant quidquam, aut ex duris ossibus informate fuerant eorum manus, que constringi laqueis, et nodorum possent illigationibus cerceri? Non enim requiro, non exigo, an aliquid potuerint fari ebrietatis alienatione nutantes; an Ioue inuito, uel potius nescio, protrahendi ad terras eius ritum quisquam potuerit publicare; illud solum audire desidero, cur si Faunus et Picus sunt diuini generis et potestatis, non ipsi potius edidere querenti id, quod ab ipso Ioue periculosius Numa cupiebat audire? An numquid Iupiter solus huius rei scientiam nouerat, ab ipso enim decidunt fulmina, ut imminentia procurare alicuius debeat scientie disciplina? An cum ipse iaculetur hos ignes, aliorum  sit operis scire, quibus modis conueniat iras eius, atque animos temperare? Etenim reuera stultissimum  credere est, ipsum remedia scire, quibus auerti possint, que per fulminis iactum in humanis fieri constituerit rebus. Hoc est enim dicere: illo ritus genere iras meas placabitis; et siquando per fulgura significauero aliquid imminere, facite hoc, et illud, ut quod fieri statui, inane fiat et uacuum, et sacrorum ui uanescat.

[12Kb] III. Sed concedamus, ut dicitur, ipsum aduersum se Iouem remedia scisse, atque artes, quibus iri obuiam suis significationibus conueniret; etiamne credemus Deum numinis tanti tractum esse ad terras, et in uerrucula collis unius cum homunculo stantem, altercabilem conseruisse sermonem? Et quenam illa, queso, diuina res fuit, que ad imperio rerum tanto Iouem compulit a uocari, et mortalium sese denuntiationibus  sistere? mola falsa, thus, sanguis, uerbenarum sufficio, et nominum terribilium fremores? et  potentiora quam Iupiter fuerunt hec omnia, ut eum compellerent inuitum parere preceptis, aut uoluntarium sese circumuentionibus tradere? Quid? quod sequitur, fidem sumet, tam improuidum fuisse Saturnium; ut aut ea proponeret, quorum ambagibus ipse caperetur, aut nesciret futurum quibus lusura se modis astutia esset calliditasque mortalis? Expiabis, inquit, capite fulgurita. Imperfecta adhuc uox est, neque plena proloquii, circumscriptaque sententia. Scire enim necessario conuenit, utrumne capite ueruecino, an suillo, an bubullo, an quolibet alio, expiationem istam sciscat Diespiter perpetrari. Quod cum nondum specialiter statuisset, essetque adhuc pendens, et nondum sententia terminata, qui potuit Numa scire hominis Iouem dicturum caput, ut anteuerteret,  anteiret, et in caput cepitium [a 1Kb] ambiguitatis illius incerta traduceret?

[10Kb] Iu. Nisi forte dicetis regem fuisse diuinum: numquid ipso poterat esse Ioue diuinior? Nisi homo presumens, quid dicturus esset Iupiter, circumscripsit; Deus scire non poterat, quibus modis pararet circumscribere se homo. Ita non in promptu est, et apparet  puerilium esse ingeniola fictionum; quibus cum acquiritur cordis Nume uiuacitas, imprudentia maxima importatur Ioui. Quid enim tam imprudens, quam confiteri te captum argutia cordis humani, et cum deceptum te doleas, in uictoris concedere uoluntatem, et medicinam quam obtuleras, ponere? Nam si fuit ratio, et quedam conuenientia naturalis, cur humano capite procuratio debuerit suscipi fulguriti, non uideo cur ab rege relatio sit facta cepitii; sin autem poterat et cepitio transigi, libidinose hominis inhiatum est cruori. Atque ita in contrarium pars utraque traducitur, ut nec Numam monstretur uoluisse scire, quod uoluit, et crudelis Iupiter fuisse doceatur, qui quod a Numa potuit et cepitio suscipi, uoluisse dixerit humanis capitibus expiari.

 [274Kb] u. Apud Timotheum non ignobilem theologorum uirum, nec non apud alios eque doctos super magna deorum matre, superque sacris eius, origo hec sita est, ex reconditis antiquitatum libris, et ex intimis eruta , mysteriis. In Phrygie finibus inaudite per omnia uastitatis petra, inquit, est quedam, cui nomen est Agdus,  regionis eius ab indigenis sic uocate. Ex ea lapides sumptos, sicut Themis mandauerat precinens, in orbem mortalibus uacuum Deucalion iactauit et Pyrrha: ex quibus cum ceteris et hec, Magna que dicitur, informata est Mater, atque animata diuinitus. Hanc in uertice ipso petre datam quieti et somno, nequam incestis Iupiter cupiditatibus appetiuit. Sed cum obluctatus diu id, quod sibi promiserat, obtinere nequisset, uoluptatem in lapidem fudit uictus. Hinc [a 1Kb] petra concepit, et mugitibus editis multis prius, mense nascitur decimo materno ab nomine cognominatus Acdestis. Huic robur inuictum, et ferocitas animi  fuerat intractabilis, insana et furialis libido, et ex utroque sexu, ui rapta diuastare, disperdere, immanitas quo animi duxerat, non deos curare, non homines, nec preter se quidquam potentius credere: terras, celum et sidera contemnere.

[616Kb] uI. Cuius cum audacia quibusnam modis posset uel debilitari, uel comprimi, sepenumero esset deorum in deliberatione quesitum, hesitantibus ceteris huius muneris curam liber in se suscipit: familiarem illi fontem, quo ardorem fuerat suetus et sitiendi lenire flagrantiam, ludo et uenationibus excitatam, ualidissima [b 1Kb] succendit ui meri: necessitatis in tempore  haustum accurrit Acdestis, immoderatius potionem hiantibus uenis rapit: fit ut insolita re uictus soporem in altissimum deprimatur. Adest ad insidias Liber, ex setis scientissime complicatis unum plante iniicit laqueum: parte altera proles cum ipsis genitalibus occupat: exhalata ille ui meri corripit se impetu, et adducente nexus planta, suis ipse se uiribus, eo quo fuerat, priuat sexu, cum discidio partium sanguis fluit immensus: rapiuntur, et combibuntur  hec terra: malus repente cum pomis ex his punica nascitur, cuius Nana speciem contemplata regis Sangarii uel fluminis filia carpit mirans, atque in sinu reponit: fit ex eo pregnans: tamquam uitiatam claudit pater, et curat ut inedia moriatur, pomis, atque aliis bacculis deum sustentatur a matre, enititur paruulum: sed exponi Sangarius precipit: repertum nescio quis sumit Phorbas, lacte alit hirquino: et quoniam Lydia scitulos sic uocat, uel quia hircos  Phryges suis Atagos elocutionibus nuncupant, inde Attis nomen ut sortiretur, effluxit: hunc unice mater deum, ore fuerat quod excellentissimo, diligebat, et Acdestis blandus adulto comes, et qua solum poterat, minus rectis assentationibus uinctus, saltuosa ducens per nemora, et ferarum multis muneribus donans, que puer Attis primo sui esse dicebat laboris, atque operis glorians: per uinum deinde confitetur, et ab  Acdesti se diligi, et ab eo donis syluestribus honorari: unde uino, quod silentium prodidit, in eius nefas est sanctum sese inferre pollutis.

[679Kb] uII. Tunc Pessinuntius rex Midas alienare cupiens tam infami puerum coniunctione, matrimonio ei suam filiam destinat: ac ne sceuus aliquis nuptialia interrumperet gaudia, fecit oppidum claudi. uerum deum  mater adolescentuli fatum sciens, interque homines illum tamdiu futurum saluum, quamdiu esset solutus a matrimonii federe, ne quid accideret mesti, ciuitatem ingreditur clausam, muris eius capite subleuatis: quod esse turritum ratione ab hac cepit. Acdestis scatens ira conuulsi a se pueri, et uxoris ad studium deriuati, conuiuantibus cunctis furorem et insaniam suggerit: conclamant exterriti ad horam Phryges: mammas sibi demetit Galli filia pellicis: rapit Attis fistulam, quam instigator ipse gestitabat insanie: furiarum et ipse iam plenus, perbacchatus, iactatus proiicit se tandem, et sub pini arbore genitalia sibi desecat, dicens: Tibi, Acdesti, hec habe, propter que motus tantos furialium discriminum concitasti.  Euolat cum profluuio sanguinis uita: sed abscissa que fuerant, magna legit mater Deum, et iniicit his terram, ueste prius tectis, atque inuolutis defuncti. Fluore de sanguinis uiola flos nascitur, et redimitur ex hoc arbos. Inde natum et ortum est, nunc etiam sacras uelarier et coronarier pinos. uirgo sponsa que fuerat, quam ualerius pontifex Iam nomine fuisse conscribit, exanimati pectus lanis mollioribus uelat, dat lacrymas cum Acdesti, interficitque se ipsam, purpurantes in uiolas cruor uertitur interempte. Mater suffudit et has deum, unde amygdalus nascitur, amaritudinem significans funeris. Tunc arborem pinum, sub qua Attis nomine spoliauerat se uiri, in antrum suum defert, et sociatis planctibus  cum Acdesti tundit et sauciat pectus pausate circum arboris robur. Iupiter rogatur ab Acdesti, ut Attis reuiuisceret, non sinit: quod tamen fieri per fatum posset, sine ulla difficultate condonat, ne corpus eius putescat, crescant ut come semper, digitorum ut minimissimus uiuat, perpetuo solus agitetur et motu, quibus contentum beneficiis Acdestim consecrasse corpus in Pessinunte: cerimoniis annuis, et sacerdotum intestibus honorasse.

[7Kb] uIII. Si contemptor aliquis numinum, et sacrilegi pecturis immanitate furiosus, intendisset animum maledicere diis uestris: auderet in eos quidquam grauius dicere, quam ista prodit historia, quam uelut quiddam mirabile commentarii contulistis in formulam, ac ne illam uis temporis, et uetustatis obsolefaceret  longitudo, perpetuitatis honore mactastis?  Quid est enim de diis in ea positum, quidue conscriptum, quod non si in hominem dixeris pudibundis moribus et disciplinis horridioribus educatum, et contumelie reus sis, et iniurie, et offensionis odium simultatibus subeas inexpiabilibus comparatum? Ex lapidibus, inquitis, quos Deucalion iactauit et Pyrrha, deum procreata est mater. Quid, o theologi, dicitis? quid supernarum antistites potestatum? Ergone deum mater diluuii causa nulla fuit in parte nature? et nisi omne mortalium genus interemisset uis imbrium, procreationis illius causa atque origo cessaret? Humanum est ergo munus quod esse se sentit; et beneficiis debet Pyrrhe, quod orari se conspicit in alicuius substantie qualitate; quod quidem, si uerum est, et illud erit necessario non falsum, hominem  illam fuisse, non diuam. Nam si certum est homines  ex illo lapidum iactu natiuitatis sue originem ducere, et hanc necesse est credi unam fuisse de nobis, consimilium causarum rationibus procreatam. Neque enim fieri rerum per repugnantiam quit, ut ex uno lapidum genere, et ex eadem ratione iaciendi, immortalium quidam sortis, conditionis alii substituerentur humane. uarro ille Romanus multiformibus [a 1Kb] eminens disciplinis, et in uetustatis indagatione rimator, in librorum quatuor primo, quos de gente conscriptos romani populi dereliquit, curiosis computationibus edocet, ab diluuii tempore, cuius supra fecimus mentionem, ad usque Hirtii consulatum et Panse, annorum esse millia nondum duo; cum quo si stat fides [b 1Kb] , Mater quoque dicenda est Magna intra huius numeri fines euitatem suam habere conclusam; atque ita perducitur res eo, ut que omnium numinum  genitrix esse narratur, non sit mater, sed filia; quinimmo infans et paruula, siquidem deos concedimus neque initia, neque fines seculorum perpetua in continuatione sortitos.

[4Kb] IX. Sed quid terrenis obsoleuisse uos sordibus deum loquimur matrem, cum ab Iouis ipsius maledictis  nullam pausam facere uel exigui temporis intercapedine quiueritis? Cum in summo Agdi uertice deum dormiret tum genitrix, obrepere conquiescentis pudori filius, inquitis, insidiator enixus est. Post innumeras uirgines, et spoliatas castitate matronas, etiamne in matrem cupiditatis infande spem Iupiter cepit, nec ab illius appetitionis ardore horror eum quiuit auertere, quem non hominibus solis, sed animalibus quoque nonnullis natura ipsa subiecit, et ingeneratus ille communiter sensus? An respectus pietatis et honesti Capitoliorum defuit presidi, nec quid sceleris cuperet conturbatis per insaniam mentibus, aut retractare poterat, aut peruidere? Sed ut res est [c 1Kb] , ponderis et maiestatis oblitus, ad furta illa flagitiosa correpens ibat, pauens ac trepidus anhelitu oris presso, suspensis per formidinem gressibus, et inter media  constitutus sollicitudinis speique confinia palpabat res intimas, altitudinem dormientis et matris [d 1Kb] patientiam tentans. O rerum imaginatio indecora! o habitus fedus Iouis ad obsceni certaminis expeditionem parati! Ergo ille rex mundi cum incautus, et properus obreptionis esset reiectus a furto, in impetum  se uertit, et cum rapere uoluptatem insidiosa fraude non quiuit, ui matrem aggressus est, et apertissime cepit uenerabilem subruere castitatem? Colluctatus ergo diutissime cum inuita est, uictus, fractus, superatusque defecit; et quem pietas diiugare ab infando matris non ualuit appetitu, effusa libido diiunxit?

[40Kb] X. Nisi forte dicetis, conuentionis huiusmodi cetum genus uitat atque execratur humanum; apud deos incesta sunt nulla. Et cur mater acerrime repugnabat [a 1Kb] inferenti uim filio? cur ab illius amplexibus tamquam illicitos uitans refugiebat attactus? Nam si nichil esset in re mali, tam gerere illa morem sine ulla retractatione debuerat, quam uolebat hic cupide appetitionis sue irritamenta complere. Et sane hoc  loco frugalitatis magne uiri, et circa res etiam flagitiosi operis parciores, ne sancta illa semina frustra uideantur effusa, silex, inquit, ebibit Iouialis incontinentie feditatem. Quid deinde, queso, consecutum est? dicite. In sinu medio lapidis, atque in illa cotis duritie informatus atque animatus est infans, Iouis magni futura progenies. Non est facile contradicere tam prodigiosis conceptionibus, tamque miris. Cum enim genus humanum ex lapidibus apud uos  ortum, procreatumque dicatur, necesse est credere, et receptacula lapides habuisse genitalia, et iaculatam combibisse sementem, et completis temporibus sustulisse aluos graues, et ad postremum peperisse feminei moris difficultate connixos. Illud nostram subigit curiositatem requirere, cum post decem menses redditum esse dicatis partum; illo tempore quo in utero lapidis fuit clausus, quibus alimoniis irrigatus est, quibus succis; uel ex rigore que saxeo nutricia potuit ducere, ut est fetibus solemne de matribus. Nondum, inquit, contigerat lucem, et tonitrus patrios iam mugiens, imitatusque referebat? Et [b 1Kb] postquam illi datum est celum diemque conspicere, obuia queque uastabat incursans, atque ipsos sibi spondebat deos celi posse a [c 1Kb] regione detrudere. O cauta  et prouida deum mater, que ne nati inuidiam tam insolentis subiret, aut mugiens fetus somnis suis officeret, aut interpellaret quietem, subtraxit se ipsam, et seminis illud nocentissimum uirus transmisit ab se longe, et saxorum asperitatibus propinauit.

[40Kb] XI. Aestuatum est in conciliis deorum, quibusnam modis esset [d 1Kb] intractabilis illa uis feritatis edominari, et cum uia nulla superesset, ad opem concursum est  unicam, ut mero madidaretur multo, et uiribus spoliaretur abscissis. Quasi uero affecti corporalibus his damnis, fiant languidioris audacie, et non quotidie uideamus eos qui sibi demessuerint has partes maioris petulantie fieri, atque omnibus postpositis pudoris et uerecundie frenis, in obscenam prorumpere uilitatem, flagitiorum confessione uulgata. uellem tamen  uidere, si esset mihi iis nasci temporibus datum, patrem illum Liberum debellatorem ferocitatis Acdestie, post deorum augustissimas curias celi ab culminibus lapsum, peniculamenta decurtantem cantheriorum, innectentem laqueos mobiles, aquarum innoxias puritates multa sanciantem ui meri; et postquam ebrietas potu emersit, inseruisse caute manus, contrectauisse  uirilia dormientis, atque ut omnia cingerent circumpositi laqueorum morsus, artificii curas tum rebus adhibuisse perituris.

[54Kb] XII. Hoccine de diis quisquam uel exigua dixerit eorum opinione polluctus? aut si talibus occupati sunt negotiis, cogitationibus, curis, quisquam eos sapiens aut deos esse crediderit, aut mortalium saltem in numero computauerit? Acdestis iste, oro, cuius obscenitas amputata securitatem fuerat illatura celestibus, ex terrenis animantibus unus fuit, an deorum aliquis, et immortalitatis preditus honore? Si enim nostre sortis, et conditionis habebatur humane, cur terrorem tantum numinibus inferebat? Deus autem  si fuerat, qui potuit decipi, aut diuino aliquid ex corpore desecari? Sed questionem mouemus parte in hac nullam, fuerit licet de diuino genere, uel ex nobis aliquis, si hoc rectius existimabitis dici; etiamne fluore de sanguinis, et ex genitalibus amputatis arbor mali enata est punici? an tum cum uis illa telluris cooperta est gremio, solum radice complexa est, in stipitis exiliuit robur, oneratos fudit balaustiis ramos, et in punctistitio poma extulit mitia perfectionis proprie maturitate completa? et quia de rubro exorta sunt hec sanguine, idcirco illis color est purpurei luminis suffectione subluteus; addite huc etiam idcirco esse uuida, idcirco uinosa, quod ex sanguine  saburrato genus ducant, et fabulam conuenienter  impletis [a 1Kb] . O Abdera, Abdera, dares quantas uias mortalibus irridendi, talis si apud te esset fabula ita conflata? Dicunt eam cuncti patres, et superciliose perlegunt ciuitates, et esse tu fatua, et stoliditatis frigidissime iudicaris.

[35Kb] XIII. Per sinum, inquit, Nana filium concepit ex pomo; sequitur se ratio; ubi enim cautes, et saxa pariunt dura, poma ibi necesse est suriant. Glandibus, atque ficis alebat Berecyntia religatam, conuenienter et recte; pomis enim debuerat uiuere, que mater  fuerat facta de pomo. Postquam fetus emissus est, longe iussus est ab Sangario proiici; quem conceptum diuinitus credidit esse iamdudum, dedignatus est sobolem sui pignoris nuncupari. Lacte infans educatus hirquino est. O fabulam sexui inimicam semper atque infestissimam masculino; in qua sexus uiriles [b 1Kb] non solum homines ponunt, sed pecudes etiam fiunt ex maribus matres. Pulchritudine inclyta, et predicabili fuit insignitus decore. Admirabilis res satis, quod non illum fetor uitabilem reddidit fugiendumque caprinus. Mater eum dilexit magna, si  nepotem ut auia, res simplex; sin theatra ut percrepant, infamis et flagitiosa dilectio est. Diligebat et Acdestis, uenatoriis eum muneribus locupletans; a [a 1Kb] semiuiro quidem nullum esse poterat periculum castitatis; sed quid Midas horruerit, non est facile suspicantibus existimare [b 1Kb] . Ipsis mater est ingressa cum menibus. Admiramur [c 1Kb] quidem in hac parte uires, et fortitudinem numinis; sed culpamus negligentiam regis [d 1Kb] , quod cum legis meminisset et fati patefecerit hostibus minus prouidam ciuitatem. Nuptialia celebrantibus uota furias Acdestis, insaniamque subiicit, si Midas rex offenderat, qui uxore adulescentulum uinciebat; quid admiserat Gallus, quid pellicis filia, ut ille se uiro, hec mammarum honestate priuaret? Tibi habe hec, inquit, propter que res tantas animorum  subuersionibus concitasti. Nesciremus adhuc omnes quid in adulti corpore furor desiderasset Acdestius, nisi puer abscissa societati obiecisset offense.

[107Kb] XIu. Quid dicitis, o gentes: quid huiusmodi dedite opinionibus nationes? Nonne cum ista promuntur, arripit uos pudor, et tantarum uerecundia feditatum? Nos auemus a uobis quid de diis dignum uel audire,  uel discere: at uero uos nobis mammarum expromitis exectiones, amputationes uirilium ueretrorum, iras, sanguinem, furias, interitus uirginum uoluntarios, et ex sanguine mortuorum flores, atque arbores procreatas. Dicite, o iterum, ergone deum mater genitalia illa disiecta, cum fluoribus ipsa per se merens officiosa sedulitate collegit, ipsa sanctis manibus, ipsa diuinis contrectauit ac sustulit flagitiosi operis instrumenta fedique, abscondenda etiam mandauit terre, acne nuda in gremio diffluerent sic soli, priusquam ueste uelaret, ac tegeret, lauit utique balsamis, atque unxit? Unde enim uiole nasci potuissent odore, nisi putorem membri unguentorum illa suffectio temperaret? Cum historias, queso, perlegitis tales, nonne uobis uidemini aut textriculas  puellas audire tediosi operis circumscribentes moras: aut infantibus credulis auocamenta queritantes anus longeuas, et uarias fictiones sub imagine ueritatis expromere? Cum Ioue locutus est Acdestis, ut amato restitueret uitam: annuere Iupiter recusauit, quia fatis potentioribus prohibebatur: ac ne esset omnino durissimus, unam largitus est gratiam, ne putore corpus dissolueretur ullo, succrescerent come  semper, minimissimus digitorum solus ut in corpore uiueret, solus motus perpetuos exhiberet. Hoccine quisquam admiserit, aut credulitatis assensione firmarit, pilum in mortuo crescere, partem interisse, et seiunctum a lege putredinis mortale corpus adhuc usque durare?

[3Kb] Xu. Urgere uos iamdudum ad istius rei comparationem possemus, nisi stultitie pars esset, et talia discere, et huiusmodi rerum indicia postulare. Sed historia hec falsa est, neque ullam continet ueritatis in se partem. Nostra quidem nichil interest, quorum causa contenditis exterminatos esse a terris deos: utrumne sit constans, et fidei firmitate connixa: an contra mendaciter, et falsitatis alicuius fictione composita. Nobis enim satis est, quibus hodie manifestare  propositum est: numina ista, que promitis, si sunt uspiam gentium, atque irarum feruoribus incalescunt, non magis a nobis, quam a uobis accipere offensionum furialium causas: et esse illam in rebus, et a uobis in commentarios relatam, et a uolentibus quotidie perlegi, et futuri temporis pro instructione, per ordinem succedentium tradi. Que si utique uera est,  nullam uidemus subesse rationem, cur nobis irasci perhibeantur dii celites, cum turpitudines illorum tantas neque prodiderimus [a 1Kb] , neque in litteras contulerimus ullas, neque in publicam testificationem sacrorum celebritatibus miserimus. Sin autem, ut remini, falsa est, et mendaciis interpolata fallacibus, ambigere hominum nullus potest, quin causa uos sitis offense, qui uel talia quosdam conscribere siueritis, aut conscripta durare seculorum in memoria sitis passi.

[147Kb] XuI. Et tamen qui potestis falsitatis arguere conscriptionem istam, cum ipsa sacra sint testimonio, que per cursus annuos factitatis, et credi a uobis esse uera, et explorate fidei iudicari? Quid enim sibi uult illa pinus, quam semper statis diebus in Deum matris  intromittitis [b 1Kb] sanctuario? Nonne illius similitudo est arboris, sub qua sibi furens manus et infelix adolescentulus intulit, et genitrix diuum in solatium sui uulneris consecrauit? Quid lanarum uellera, quibus arboris colligatis et circumuoluitis stipitem? Nonne illarum repetitio lanarum est, quibus Ia deficientem contexit, et teporis aliquid rata est se posse membris  conciliare frigentibus? Quid compti uiolaceis coronis, et redimiti arboris ramuli? Nonne illud indicant, uti mater primigeniis floribus adornauerit pinum, miserabilis indicem testimoniumque fortune? Quid pectoribus applodentes palmas passis cum crinibus Galli? Nonne illos referunt in memoriam luctus, quibus mater turrita cum Acdesti lacrymabili puerum prosecuta est eiulatu? Quid temperatus ab alimonio panis, cui rei dedistis nomen Castus? Nonne  illius temporis imitatio est, quo se numen ab Cereris fruge uiolentia meroris abstinuit?

[37Kb] XuII. Aut si ea, que dicimus, non sunt ita, uos edissertate, uos, dicite: euirati isti, mollesque, quos interesse uobiscum in istius numinis uidemus sacris, quidnam istic habeant negotii, sollicitudinis, cure? et cur more lugentium cedant cum pectoribus lacertos, et fortunam imitentur in lamentabili constitutorum  sorte? Quid corone? quid uiole? quid uoluere mollium uelamenta lanarum? Cur ad ultimum pinus ipsa paulo ante in dumis inertissimum nutans lignum, mox ut aliquod presens atque augustissimum numen, deum matris constituatur in sedibus? Aut enim hec causa est, quam in uestris scriptis et commentariis inuenimus: et manifestum est uos non diuinas conficere cerimonias [a 1Kb] , sed imaginem tristium redintegrare gestorum: aut si alia ratio est, quam mysterii nobis abnegauit obscuritas, et ipsa quoque necesse est turpitudinis alicuius participetur infamia. Quis est enim, qui credat, honestatis aliquid in ea re esse, quam initiant uiles Galli, effeminati conficiant exoleti?

[1231Kb] XuIII. Postulat quidem magnitudo materie, atque ipsius defensionis officium, ut similiter ceteras turpitudinum  species persequamur: uel quas produnt  antiquitatis historie, uel mysteria illa continent sancta, quibus initiis nomen est, et que non omnibus uulgo, sed paucorum taciturnitatibus traditis: sed sacrorum innumeri ritus, atque affixa deformitas singulis, corporaliter [b 1Kb] prohibet uniuersa nos exequi: quinimmo, ut uerum [c 1Kb] exprimamus, a quibusdam [d 1Kb] nos ipsi consilio, et ratione deflectimus: ne dum explicare contendimus cuncta, expositionis ipsius contaminationibus polluamur. Faunam igitur Fatuam, Bona que dicitur Dea, transeamus: quam myrteis cesam uirgis, quod marito nesciente seriam meri ebiberit plenam, Sextus Clodius indicat Sexto de diis Greco: signumque monstrari, quod cum ei diuinam rem mulieres faciunt, uini amphora constituatur obtecta: nec myrteas fas sit inferre uerbenas: sicut suis scribit in causalibus Butas. Sed et deos conserenteis pari  more ac dissimulatione taceamus, quos cum ceteris  scribit Flaccus in humani penis similitudinem uersos obruisse se cineri, qui sub ollula fuerat factus extorum: quem cum Tanaquil dimoueret Etrurie disciplinarum perita, surrexisse se deos, et neruis obduruisse diuinis. Corniculane inde imperauisse captiue, ut intelligeret, et agnosceret, qui sibi res uellent:  Ocrisiam prudentissimam feminam diuinos inseruisse genitali: explicuisse motus certos. Tunc sancta, et feruentia numina uim uomuisse Lucilii, ac regem Seruium natum esse Romanum.

[2157Kb] XIX. Bacchanalia etiam pretermittamus immania, quibus nomen Omophagiis Grecum est, in quibus  furore mentito, et sequestrata pectoris sanitate, circumplicatis uos anguibus, atque ut uos plenos Dei numine ac maiestate doceatis, caprorum reclamantium uiscera, cruentatis oribus dissipatis. Nec non et Cyprie ueneris abstrusa illa initia pretereamus, quorum conditor indicatur Cinyras rex fuisse; in quibus sumentes ea certas stipes inferunt ut meretrici,  et referunt phallos propitii numinis signa donatos. Obliuioni etiam Corybantia sacra donentur, in quibus sanctum illud mysterium traditur, frater trucidatus a fratribus, interempti ex sanguine apium natum, prohibitum mensis olus illud apponi, ne a manibus mortui inexpiabilis contraheretur offensio. Sed et illa desistimus Bacchanalia altera predicare,  in quibus arcana et tacenda res proditur insinuaturque sacratis; ut occupatus puerilibus ludicris, distractus ab Titanibus Liber sit; ut ab iisdem membratim sectus, atque in ollulas coniectus ut coqueretur; quemadmodum Iupiter, suauitate odoris illectus, inuocatus aduolauerit ad prandium; compertaque re graui grassatores obruerit fulmine, atque in imas Tartari precipitauerit sedes. Cuius rei testimonium, argumentumque fortune, suis prodidit in carminibus uates Thracius; talos, speculum, turbines, uolubiles rotulas, et teretes pilas, et  uirginibus aurea sumpta [a 1Kb] ab Hesperidibus mala.

[980Kb] XX. Ea erat nobis consilium preterire, preteruehi illa etiam mysteria, quibus Phrygia initiatur, atque omnis gens illa, nisi nomen interpositum his Iouis prohiberet nos strictim iniurias eius ignominiasque transire: non quo nobis dulce sit tam fedis inequitare mysteriis, sed ut ipsis uobis promptum etiam atque etiam fiat, quid in eos congeratis iniurie, quorum profitemini uos esse custodes, uindices, ueneratores. Quondam Diespiter, inquiunt, cum in Cererem matrem libidinibus improbis atque inconcessis  cupiditatibus estuaret, nam genitrix hec Iouis regionis eius ab accolis traditur, neque tamen auderet id, quod procaci appetitione conceperat, apertissima ui petere, ingeniosas comminiscitur captiones: quibus nichil tale metuentem castitate imminueret genitricem: fit ex deo taurus, et sub pecoris specie subsessoris animum atque audaciam celans, in securam et nesciam repentina immittitur ui furens, agit incestius res suas, et prodita per libidinem fraude, intellectus et cognitus euolat: ardescit furiis atque indignationibus mater, spumat, anhelat, exestuat, nec fremitum continere tempestatemque irarum ualens, ex continua passione Brimo deinceps ut appelletur, assumpsit: neque alia cordi est res ei, quam ut audaciam filii penis, quibus potis est, persequatur.

 [316Kb] XXI. Iupiter satagit fractus metu: nec quibus remediis leniat uiolate animos, reperit: fundit preces, et supplicat: obstructe sunt dolentis aures: allegatur deorum uniuersus ordo, nullius auctoritas tanta est, ut audiatur: ad postremum filius uias satisfactionis inquirens, comminiscitur remedium tale. Arietem  nobilem bene grandibus cum testiculis deligit, execat hos ipse [a 1Kb] , et lanato exuit ex folliculi tegmine. Accedens merens, et summissus ad matrem, et tamquam ipse sententia condemnasset se sua, in gremium proiicit, et iacit hos eius: uirilitate pignoris uisa sumit animum mitiorem, et concepti fetus reuocatur ad curam, parit mensem post decimum luculenti filiam corporis, quam etas mortalium consequens modo Liberam, modo Proserpinam nuncupauit: quam cum uerueceus Iupiter bene ualidam, floridam, et succi esse conspiceret plenioris, oblitus paulo ante quid malorum et sceleris esset aggressus, et temeritatis quantum, redit ad priores actus: et quia nefarium uidebatur satis, patrem cum filia cominus uxoria coniugatione misceri in draconis terribilem  formam migrat: ingentibus spiris pauefactam colligat uirginem, et sub obtentu fero mollissimis ludit atque adulatur amplexibus; fit ut et ipsa de semine fortissimi [b 1Kb] compleatur Iouis, sed non eadem conditione qua mater: nam illa filiam reddidit liniamentis descriptam suis, at ex partu uirginis tauri species [c 1Kb]  fusa Iouialis monumenta pellacie. Auctorem aliquis desiderabit rei, tum illum citabimus Tarentinum, notumque senarium, quem antiquitas canit dicens: Taurus draconem genuit, et taurum draco. Ipsa nouissime sacra, et ritus initiationis ipsius, quibus Sebadiis nomen est, testimonio esse poterunt ueritati, in quibus aureus coluber in sinum dimittitur consecratis, et eximitur rursus ab inferioribus partibus atque imis.

[109Kb] XXII. Non esse arbitror necessarium sermone quoque hic multo, membra ire per singula, quanteque insint in partibus prauis turpitudinum scatebre flagitiorumque monstrare. Quis est enim mortalium uel exigue humanitatis sensum ferens, qui non ipse peruideat,  qualia sint hec omnia, quam scelerata, quam feda, quantasque ignominias dii ferant ex ipsis mysteriorum sacris, et ex sacrorum originibus indecoris? Iupiter, inquit, exarsit in Cererem. Quid tantum, queso, de uobis Iupiter iste, quicumque est, meruit, quod genus est nullum probri infame, adulterium nullum, quod in eius non caput uelut in aliquam congeratis uilem luteamque personam? Matrimonii prodidit ius Leda: Iupiter esse dicitur auctor culpe. uirginitatem Dane custodire nequiuit: furtum esse narratur Iouis. Ad mulieris nomen properauit Europa, expugnator pudicitie idem esse iactatur. Alcmena, Electra, Latona, Laodamia, mille alie uirgines, ac  mille matres, cumque illis Catamitus puer pudoris spoliatus est honestate: eadem ubique est Iupiter fabula, neque ullum turpitudinis genus est, in quo eius non nomen consociatis libidinibus conseratis: ut uideatur miserabilis prorsus nullam non esse causam ob aliam natus, nisi ut esset criminum seges, maledictorum materia, locus quidam expositus, in quem spurcitie se omnes scenarum colluuionibus deriuarent. Quem tamen si diceretis cum extraneis habuisse commercium feminis, impia res quidem, sed tolerabilis esset maleactionis iniuria. Etiamne in matrem, etiamne in filiam efferati pectoris appetitionibus adhinniuit? neque illum sanctitas, aut reuerentia genitricis, horror etiam pignoris ex se sati, ab imagine potuit tam fede cogitationis abducere?

 [196Kb] XXIII. uellem itaque uidere patrem illum deorum  Iouem, eternam rerum atque hominum potestatem, bubulis esse cohonestatum cornibus: hirsutas agitantem aures, contractis in ungulam gressibus ruminantem [a 1Kb] pallentes herbas, et ex parte postica caudam, suffragines, talos molli fimo perlitum, atque intestina proluuie delibutum. uellem, inquam, uidere, dicendum est enim sepius, torquentem illum sidera, et qui pallidas nationes fragore perterret et prosternit: consectantem ueruecum greges, inspicientem testiculos arietinos, arripientem hos manu censoria illa atque diuina, qua uibrare coruscos ignes, et seuire fulminibus suetus est: tum deinde secreta rimantem feruenti smila, summotisque arbitris circumiectas prolibus diripientem membranulas, feruentique adhuc matri uelut quasdam infulas eliciende miserationis offerentem; deductum, pallidum, saucium, simulantem  doloris cruces, et ad fidem facto faciendam,  arietino sanguine coinquinatum, et mendacia uulneris laneis fasceis, linteolisque contectum. Hoccine audiri, et perlegi sub mundi hoc axe? et eo, qui hec tractant, existimari se uelle pios, sanctos, religionumque custodes? Estne aliquod sacrilegium hoc maius; aut ulla gens inueniri tam irreligiosis potest opinionibus predita [a 1Kb] , quam que talia credit, aut accipit, aut sacrorum intimis in mysteriis, prodit? Iupiter ille, quicumque est, si sentiret se esse, aut si ullo sensu afficeretur iniurie, nonne digna res esset, propter quam iratus, et percitus terram nostris subduceret gressibus, solis lumina extingueret atque lune, quinimmo res omnes in antique speciem confunderet unitatis?

[211Kb] XXIu. Sed non sunt, inquit, reipublice nostre  hec sacra. Quisnam istud dicit, aut quis reponit? Romanus, Gallus, Hispanus, Afer, Germanus, aut  Siculus? Et quid adiuuat causam, si uestra hec non sunt [b 1Kb] , cum qui ea conficiunt, sint uestrarum partium? aut quid refert, utrumne ea probetis, nec ne: cum que uestra sint propria, aut simili [c 1Kb] feditate, aut turpitudinis genere reperiantur esse maiore? uultis enim consideremus mysteria et illa diuina, que Thesmophoria nominantur a Grecis: quibus gente ab Attica sancta illa peruigilia consecrata sunt, et pannychismi graues? uultis, inquam, uideamus, quas origines habeant, quasue causas, ut Athenas etiam probemus, ipsas humanitatis artibus, studiisque pollentes, tam in deos dicere contumeliosa, quam dictitent alii: nec minora ab his probra, quam ceteris obiiciantur a uobis, religionis sub specie publicari? Quodam, inquiunt, tempore cum in Sicilie  pratulis purpureos legeret nondum mulier flores, et adhuc uirgo Proserpina: cumque illam per floream  messem huc atque illuc passim lectionis cupiditas auocaret, per profunde altitudinis specum rex prosiliens Manium, raptam uirginem secum uehit, et terrarum absconditur successibus rursus. Quod cum factum nesciret Ceres, nec filia esset ubinam gentium, suspicaretur, intendit animum perditam toto in orbe conquirere: sumit faces geminas flammis comprehensas Aetneis, quibus sibi prelucens, pergit ire quesitum terrarum in regionibus cunctis.

[1721Kb] XXu. In istius conquisitionis errore eleusinos  etiam peruehitur fines; pagi istud est nomen regione in Attica constituti: qui illud temporis has partes incolebant terrigene, quibus nomina hec fuerant: Baubo, Triptolemus, Eubuleus, Dysaules, Eumolpus, boum iugator Triptolemus, capellarum Dysaules custos, Eubuleus porcorum, gregis lanitii Eumolpus: a quo et gens fluit Eumolpidarum, et ducitur clarum illud apud Cecropios nomen, et qui postea floruerunt Caduceatores, Hierophante, atque Precones.  Igitur Baubo illa, quam incolam diximus eleusini fuisse pagi, malis multiformibus fatigatam accipit hospitio Cererem: adulatur obsequiis mitibus: reficiendi corporis rogat curam ut habeat: sitienti adoris oggerit potionem cinnum, cyceonem quam nuncupat Grecia: auersatur, et respuit humanitatis officia merens dea, nec eam fortuna perpetitur ualetudinis meminisse communis. Rogat illa, atque hortatur contra, sicut mos est in huiusmodi casibus, ne fastidium sue humanitatis  assumat: obstinatissime durat Ceres, et rigoris indomiti pertinaciam retinet. Quod cum sepius fieret, neque ullis quiret obsequiis ineluctabile propositum fatigari, uertit Baubo artes, et quam serio non quibat allicere, ludibriorum statuit exhilarare miraculis. partem illam corporis, per quam secus femineum et sobolem prodere, et nomen solet acquirere generi, eam longiore ab incuria liberat, facit sumere habitum puriorem, et in speciem leuigari nondum duri atque striculi pusionis: redit ad  deam tristem, et inter illa communia, quibus moris est frangere ac temperare merores, retegit se ipsam: atque omnia illa pudoris loca reuelatis monstrat inguinibus: atque pubi affigit oculos diua, et inauditi specie solaminis pascitur. Tum diffusior facta per risum, aspernatam sumit atque ebibit potionem: et quod diu nequiuit uerecundia Baubonis exprimere, propudiosi facinoris extorsit obscenitas.

[608Kb] XXuI. Calumniari nos improbe si quis forte hominum  suspicatur, libros sumat Threicii uatis, quos antiquitatis memoratis esse diuine: et inueniet nos nichil neque callide [a 1Kb] fingere [b 1Kb] , neque quo sint risui deum querere atque efficere sanctitates: ipsos namque in medio ponamus uersus quos Calliopes filius ore edidit greco, et cantando per secula generi [c 1Kb] publicauit humano:

Sic effata, sinu uestem contraxit ab imo,
Obiecitque oculis formatas inguinibus res,
Quas caua succutiens Baubo manu [d 1Kb] , nam puerilis
 Ollis uultus erat, plaudit, contrectat amice.
Tum dea defigens augusti luminis orbes,
Tristitias animi paulum mollita reponit:
Inde manu poclum sumit, risuque sequenti
Perducit totum cyceonis leta liquorem.
Quid Erichtheo sati, quid ciues Mineruii dicitis? Auet animus scire, quibus sitis eloquiis tam periculosa negotia defensuri, uel artibus habeatis, quibus tam confossis salutem dare personis, uulneribus, atque causis. Non est ista falsa suspectio, nec delatione appetimini calumniosa: Eleusiniorum uestrorum notas et origines producunt turpes [a 1Kb] , et antiquarum elogia litterarum: ipsa denique symbola, que rogati sacrorum in acceptionibus respondetis: »Ieiunaui, atque ebibi cyceonem: ex cista sumpsi, et in calathum misi, accepi rursus, in cistulam transtuli.«

 [24Kb] XXuII. Ergone, ut promunt sancta illa atque arcana mysteria, rapiuntur, et rapiunt dii uestri? matrimonia copulant fraudibus appetita furtiuis? a repugnantibus, et inuitis decus uirginitatis eripitur? imminentes nesciuntur iniurie, quidnam raptis acciderit, ignoratur? amissi queruntur ut homines: et sub sole clarissimo cum lucernis et facibus orbis peragrant uastitatem? afficiuntur, egrescunt, lugentium sumunt sordes, et miseriarum insignia, atque ut animum commodare alimoniis possint, uictuique sumendo, non ratio, non tempus, non sermo aliquis adhibetur grauis, aut affabilitas seria, sed propudiosa corporum monstratur obscenitas, obiectanturque partes ille, quas pudor communis abscondere, quas naturalis uerecundie lex iubet: quas inter aures castas  sine uenia nefas est, ac sine honoribus appellare  prefatis. Quidnam, queso, spectu in tali, quid in pudendis fuit uerendisque Baubonis, quod feminei sexus deam et consimili formatam membro in admirationem conuerteret, atque risum, quod obiectum lumini conspectuique diuino, et obliuionem miseriarum daret, et habitum in letiorem repentina hilaritate traduceret? O qualia, o quanta irridentes potuimus cauillantesque depromere, si non religio nos gentis [a 1Kb] et litterarum prohiberet auctoritas!

 [1629Kb] XXuIII. Iamdudum me fateor hesitare, circumhiscere, tergiuersari, tricas, quemadmodum dicitur, conduplicare Tellenas, dum pudor me habet, Alimontia illa proferre mysteria, quibus in liberi honorem patris ithyphallos subrigit Grecia, et simulacris uirilium fascinorum territoria cuncta florescunt. Quid sit istud, obscurum est forsitan, et qua fiat ratione disquiritur: quisquis istud ignoras, disce, atque admiratus res tantas, puris semper in sensibus meticulosa  obseruatione custodi. Cum inter homines, inquiunt, esset adhuc Nysius et Semeleius liber, nosse inferos expetiuit, et sub Tartari sedibus quidnam rerum ageretur, inquirere: sed cupiditas hec eius nonnullis difficultatibus impediebatur, quod qua iret ac pergeret, inscitia itineris nesciebat. Prosumnus quidam exoritur ignominiosus amator dei, atque in nefarias libidines satis pronus, qui se ianuam Ditis, atque Acherusios aditus pollicetur indicaturum, si sibi gereret morem deus, atque uxorias uoluptates pateretur ex se carpi. Deus facilis iurat potestatis  futurum ac uoluntatis se eius, sed cum primum ab inferis compos uoti atque expeditionis redisset uiam comiter Prosumnus edisserit, atque in limine ipso prostituit inferorum. Interea dum liber Stygem, Cerberum, Furias, atque alias res omnes [a 1Kb] curiosa inquisitione collustrat, ex uiuentium numero index ille decedit [b 1Kb] , atque ex more sepelitur humano: emergit ab inferis Euius, et recognoscit extinctum ducem. Qui ut fidem compleret pacti, et iurandi solueret religione se iuris, locum pergit ad funeris, et ficorum ex arbore ramum ualidissimum presecans, dolat,  runcinat, leuigat, et humani speciem fabricatur in penis: figit super aggerem tumuli et postica ex parte nudatus, accedit, subdit, insidit. Lasciuia deinde surientis assumpta, huc atque illuc clunes torquet, et meditatur ab liguo pati, quod iam dudum in ueritate promiserat.

[4Kb] XXIX. At ne quis forte a nobis tam impias arbitretur confictas res esse, Heraclito testi non postulamus ut credat, nec mysteriis uolumus, quid super talibus senserit, ex ipsius accipiat lectione: totam interrogat Greciam, quid sibi uelint hi phalli, quos per rura, per oppida mos subrigit et ueneratur antiquus, inueniet causas eas esse quas dicimus: aut si fuerit puditum ueritatem simpliciter explicare, quid obscurare, quid tegere causam ritus, atque originem  proderit, cum criminatio [a 1Kb] ipsa religionis in re sit? Quid dicitis, o gentes, quid occupate, quid dedite templorum uenerationibus nationes? Ad hecne nos sacra, flammis, exiliis, cedibus, atque reliquo [b 1Kb] genere suppliciorum compellitis, et crudelitatis metu? hoscine nobis deos importatis, insinuatis, infligitis: quorum similes nec uos esse, neque alium uelitis  quemquam sanguinis uobis gradu, et iure familiaritatis adiunctum? Potestisne impubibus et pretextatis uestris, quas Liber induxerit, pactiones suis cum amatoribus indicare? Potestis uestras nurus, quinimmo uobis matrimonio coniugatas, ad uerecundiam Baubonis impellere, atque ad pudicas Cereris uoluptates? uultis uestri iuuenes sciant, audiant, discant, Iupiter ipse qualis in unam extiterit atque alteram matrem? uultis adulte uirgines, robustique adhuc patres, idem iste in filiam qua luserit arte cognoscant? uultis germani iam feruidi, atque ex iisdem seminibus fratres, eumdem rursus accipiant concubitus lectulos non esse aspernatum [c 1Kb] sororis? Ita ergo non protinus ab huiusmodi fugiendum diis longe, ac ne irrepat in animum tam impure religionis obscenitas, audientia  tota claudenda est? Quis est enim mortalium tam pudicis moribus institutus, quem non ad huiusmodi furias deorum documenta proritent? Aut quis suas comprimere cupiditates a cognatis ualeat reuerendisque personis, cum apud superos sanctum nichil in libidinum uideat confusione seruatum? Ubi enim primam perfectamque naturam intra [d 1Kb] fines constiterit  iustos cupidinem suam non ualuisse frenare, cur non in promiscuos appetitus effundat se homo, et ingenita fragilitate preceps datus, et magisterio sancte diuinitatis adiutus?

[59Kb] XXX. Iamdudum me fateor reputantem mecum in animo rerum huiuscemodi monstra, solitum esse mirari, audere uos dicere quemquam ex his atheum, irreligiosum, sacrilegum, qui deos esse omnino aut negent, aut dubitent; aut qui eos homines fuisse contendant, et potestatis alicuius et meriti causa deorum in numerum relatos: cum si uerum fiat atque habeatur examen, nullos [a 1Kb] quam uos magis huiusmodi par sit appellationibus nuncupari, qui sub specie cultionis plus in eo ingeratis maledictionum et criminum, quam si aperte hoc facere confessis maledictionibus combibissetis? Deos esse qui dubitat, aut  esse omnino qui negat, quamuis sequi sententias immanes opinionum uideatur audacia, sine ullius tamen insectatione persone fidem rebus non accommodat inuolutis: et qui generis asseuerat eos fuisse terreni, quamuis eos priuet sublimitate celitum, subsiciuis tamen accumulat laudibus: siquidem illos  diuinitatis ad meritum beneficiis autumat, et uirtutum admirationibus subleuatos.

[21Kb] XXXI. uos uero, qui uindices, et eorum contendiditis immortalitatis esse propagatores, num ex his quempiam preteristis, transistis uestris maledictionibus inuulneratum? aut genus ullum est probri tam communi existimatione damnabile, quod in eos conferre metueritis, uel nominis saltem auctoritate tardati? Quis caduca et mortalia corpora deos edidit amasse? non uos? Quis illa furta dulcissima in alienis genialibus perpetrasse? non uos? Quis cum matribus liberos, quis cum suis uirginibus rursus patres infaustos miscuisse concubitus? non uos? Quis scitulos pusiones, atque adultos uenustissimus lineis appetitos  esse inhoneste? non uos? Quis abscissos, quis exoletos, quis uersipelles, quis fures, quis in uinculis habitos, quis in catenis, quis denique fulminibus appetitos, quis uulneratos, quis obiisse supremos dies, sepulturas etiam meruisse terrenas? non uos? Cur igitur a uobis tot et tanta conflata sint deorum in contumelias crimina, audetis obiicere nostri nominis  causa numinum esse offensas mentes, cum iamdudum uos liqueat irarum esse tantarum reos, et diuine indignationis auctores?

[19Kb] XXXII. Sed erras, inquit, et laberis, satisque te esse imperitum, indoctum, ac rusticum, ipsa rerum in sectatione demonstras. Nam iste omnes historie, que tibi turpes uidentur, atque ad labem pertinere diuinam, mysteria in se continent sancta, rationes miras, atque altas: nec quas facile quiuis possit ingenii uiuacitate pernoscere. Neque enim quod scriptum est, atque in prima est positum uerborum fronte, id significatur, et dicitur, sed allegoricis sensibus, et subditiuis intelliguntur omnia illa secretis. Itaque qui dicit [a 1Kb] , cum sua concubuit Iupiter matre, non incestas significat aut propudiosas ueneris complexiones,  sed Iouem pro pluuia, pro tellure Cererem nominat. Et qui rursus perhibet lasciuias eum exercuisse cum filia, nichil de fedis uoluptatibus loquitur, sed pro imbris nomine ponit Iouem, in filie significatione sementem. Sic et ille, qui raptam Dite a patre Proserpinam dicit, non ut reris, in turpissimos appetitus uiraginem dicit raptam; sed quia glebis occulimus semina, isse sub terras deam, et cum Orco significat federa genitalis conciliare feture. Consimili ratione et in historiis ceteris aliud quidem dicitur, sed intelligitur  aliud, et sub uulgari simplicitate sermonis latet ratio secreta, et altitudo inuoluta mysterii.

[58Kb] XXXIII. Argutie sunt, ut apparet, atque acumina hec omnia, quibus fulcire solemne est malas in iudiciis causas. Quinimmo, ut uerius dicam, sophisticarum disputationum colores, non quibus uerum, sed imago et species ueri semper, atque umbra conquiritur. Nam quoniam rectas accipere lectiones pudet, dedecet, decursum est in has partes, ut alia subiiceretur res alii, et in speciem decoris, turpitudinis interpretatio cogeretur. Sed quid ad nos istud, an alii sensus, alieque sententie conscriptionibus uanis subsint? Nobis enim satis est, qui deos a uobis scelerate contendimus impieque tractari, quod scriptum est,  quod auditur accipere, nec curare in abdito quid sit, cum contumelia numinum non in obscura sensuum mente, sed in uerborum eminentium significatione teneatur. Ac ne tamen uideamur inspicere, quale sit istud quod dicitur, nolle: primum illud a uobis, si modo commodare patientiam uultis, exquirimus primum, allegorico genere uel scripta hec esse, uel eodem modo intelligi oportere, unde est uobis cognitum, uel unde intimatum? in consilium scriptores aduocare uos scilicet? aut tum [b 1Kb] in eorum pectoribus  latitabatis, cum pro aliis res alias inter ueritate capta subdebant? Deinde si illi rationis alicuius, et religionis metu mysteria illa conuoluere tenebrosa obscuritate uoluerunt, quantum uobis audacie est, ut quod illi noluerunt, uos uelitis intelligere: uos scire et cunctorum substernere notioni, quod [a 1Kb] illi frustra uerbis minus uerum significantibus occulerunt?

[104Kb] XXXIu. Sed ut uobis assentiamur, in fabulis his omnibus ceruas pro Iphigeniis dici, unde tamen uobis liquet, cum allegorias istas uel expanatis, uel panditis, eadem uos interpretari, eademque sentire [b 1Kb] , que sub tacitis cogitationibus ipsis ab historicis sensa sunt, nec per uoces proprias, significationibus sed aliis explicata? uos Iouis, et Cereris coitum imbrem dicitis dictum telluris in gremium lapsum: potest  alius aliud et argutiis fingere, et ueri cum similitudine suspicari: potest aliud tertius, potest aliud quartus, atque ut se tulerunt ingeniorum opinantium qualitates, ita singule res possunt infinitis interpretationibus explicari. Cum enim e rebus occlusis omnis ista que dicitur allegoria sumatur, nec habeat finem certum, in quo rei, que dicitur, sit fixa atque immota sententia, unicuique liberum est, in id quod uelit attrahere lectionem, et affirmare id positum, in quod eum sua suspicio et opinabilis coniectura duxerit. Quod cum ita se habeat, qui potestis res certas rebus a dubiis sumere, atque unam adiungere significationem dicto, quod per modos uideatis innumeros expositionum uarietate deduci?

[8Kb] XXXu. Denique si accommodum ducitis, etiam  illud a uobis repetita interrogatione conquirimus,  omnes de Diis fabulas existimetis, id est singulas totas ambifarias ac bilingues, et uersipellibus esse scriptas modis; an alias earum partes nichil ambiguum dicere, alias uero multifidas atque allegorici tegminis superiectione uelatas? Si enim ad finem a capite textus omnis expositionis et series obtensionibus allegoricis clausa sunt, edissertate, monstrate, quid pro rebus singulis, quas unaqueque eloquitur fabula, supponere debeamus, et promere, quasque in res alias atque intelligentias uocare. Ut enim Iouem pro pluuia, Cererem, uerbi causa, pro terra uultis audire, et pro Libera ac patre Dite submersionem seminis atque iactum: ita dicere uos conuenit, quid pro tauro debeamus accipere, quid pro indignatione Cereris atque ire? quid sibi uelit Brimo uerbum, quid Iouis  solliciti supplicatio? quid allegati celites nec auditi? quid exectus aries? quid execti arietis proles? quid satisfactio his facta? quid que rursus gesta sunt libidine obsceniore cum filia? consimiliter et in altera fabula Ennee nemus, et flores quid sint? quid sumptus ignis ex Aetna, comprehenseque isto faces? quid peragratio cum his orbis? quid Attica regio? quid eleusinius pagus? quid Baubonis tugurium atque hospitium rusticanum? quid cyceonis significet potio? quid adspernatio potionis? quid nouatio et reuelatio pudendorum? quid spectaculi flagitiosa dulcedo, et ex remediis talibus orbitatis obliuio comparata? Quod si pro his omnibus, quod oporteat subiici rerum immutatione monstratis, erit ut uobis assensum super tali asseueratione tribuamus: sin autem singula  in singulis neque potestis supponere, nec alterum rerum uocare contextum: quid allegoriis obscuratis honestis id, quod simpliciter dictum est, et communem ad intelligentiam publicatum?

[2Kb] XXXuI. Nisi forte dicetis, non toto in historie corpore allegorias has esse, ceterum partes alias esse communiter scriptas, alias uero dupliciter, et ambifaria obtentione uelatas. Urbana est illa subtilitas, et quibuslibet brutis patens. Nam quia cuncta, que scripta sunt, inexpeditissimum uobis est traducere, inuertere, deriuare, eligitis quedam uestre conuenientia uoluntati, et ex ipsis obtinere contenditis nothas atque adulteras lectiones interiori esse superpositas ueritati. Quod tamen ut uobis ita sese habere,  quemadmodum dicitis, annuamus, qui scitis, aut unde cognoscitis, utra pars sit sententiis historie scripta simplicibus, utra uero sit dissonis atque alienis significationibus tecta? Potest enim fieri, ut quod uos existimatis sic esse, alter se habeat; aut quod aliter creditis, conceptionibus aliis contrariisque prolatum sit. Ubi enim dicitur in unius materie corpore pars esse allegorice scripta, indubitabili altera sermone,  rectoque, nec inest in re signum, quo differitas iudicari ambiguorum possit simpliciterque dictorum, tam potest quod simplex est, ambiformiter dictum existimari, quam quod ambigue scriptum est, reclusis esse obtentionibus credi. Quod quidem quo genere aut fiat, aut fieri posse credatur, intelligere confitemur minime nos posse.

[2Kb] XXXuII. Inspiciamus enim quod dicitur hoc modo. In nemore, inquit, Ennensi quondam flores Proserpina uirago lectitabat. Integrum adhuc istud est, et recta pronuntiatione prolatum; nam et nemus et flores quid sint, quid Proserpina, quid uirago, cunctis indubitabiliter notum est. Emicuit Summanus e terris curru quadriiugo uectitatus; simplex et hoc eque  est; nam quadrige, currus, atque Summanus interpretationem desiderant nullam. Improuisus Proserpinam rapuit, et sub terras secum auexit; seminis, inquit, abstrusio raptione in Proserpine nuncupatur. Quid accidit, queso, ut in aliud subito conuerteretur historia, ac semen Proserpina diceretur? ut que uirago iamdudum florum in lectionibus habebatur, postquam sublata et rapta est, significationem ceperit  habere sementis? Iupiter, inquit, in taurum uersus, concubitum matris sue Cereris expetiuit; ut expositum supra est, nominibus his tellus et labens pluuia nuncupatur. Legem allegoricam uideo tenebrosis ambiguitatibus explicatam. Irata Ceres est, et exarsit, et arietis proles pro pena atque ultione suscepit. Hoc iterum uideo communibus in proloquiis promptum: nam et ira, et testes, satisfactio, suis hic moribus, et conditionibus dicta sunt. Quid ergo hic accidit, ut ab Ioue, qui pluuia, et ab Cerere, que appellata est terra, res transiret ad uerum Iouem, atque ad rerum simplicissimam dictionem?

[1Kb] XXXuIII. Aut igitur debent allegorico genere omnia esse scripta, et posita, demonstrandaque uniuersa  nobis: aut genere isto conscriptum est nichil; quoniam esse quod creditur, quasi parte ex historie non uidetur. Allegorico genere scripta sunt hec omnia. Minime istud uidetur certum. Queritis qua ratione, qua causa? quia omne quod gestum est, et in alicuius operis euidentia constitutum [a 1Kb] , conuersionem non potest in allegoricam duci: neque enim potest infectum esse, quod factum est; aut rei geste natura in alienam potest degenerare naturam. Numquid bellum Iliacum in socraticam uerti condemnationem potest? aut pugna illa Cannensis proscriptio fieri crudelitasque Syllana? Potest quidem proscriptio, quemadmodum  Tullius ludit, pugna dici, appellarique Cannensis.  Sed que gesta est dudum, pugna esse non potest eadem, eademque proscriptio; neque enim quod gestum est, potest aliud, ut dixi, quam id esse, quod gestum est; aut in alienam migrare substantiam id, quod in ui propria, atque in sui generis qualitate defixum est.

[155Kb] XXXIX. Unde igitur probamus, historias has omnes rerum esse gestarum conscriptiones? Ex solemnibus scilicet sacris atque initiorum mysteriis; uel que statis fiunt temporibus, ac diebus; uel que in abdito tradunt gentes [b 1Kb] , moris proprii perpetuitate seruata. Neque enim credendum est, sine suis originibus hec esse, frustra atque inania [c 1Kb] fieri, nec habere coniunctas primis institutionibus causas. Pinus  illa, solemniter que in matris infertur sanctum dee, nonne illius imago est arboris, sub qua sibi Attis uirum demessis genitalibus abstulit, et quam memorant diuam in solatium sui consecrauisse meroris? Phallorum illa facinorumque subrectio, quos ritibus annuis adorat et concelebrat Grecia, nonne illius facinoris similitudinem refert, quo se a debito Liber liberauit? Eleusina illa mysteria, et sacrorum reconditi ritus, cuius memoriam continent? nonne illius erroris, quo in filie conquisitione Ceres fessa, oras ut uenit ad atticas, triticeas attulit fruges, nebridarum familiam pellicula cohonestauit hinnule, et illud  spectaculum maximum Baubonis in inguinibus risit?  aut si alia causa est, nichil ad nos istud, dummodo causa cuncta ista confiant. Neque enim credibile est, nullis antecedentibus causis, suscepta hec esse; aut insanire iudicandum est Atticos, qui sibi ritum religionis affixerint conflatum rationibus nullis. Quod si liquet, et constat, id est, si rebus actis mysteriorum cause atque origines effluunt, in allegoricas species nulla possunt conuersione traduci. Quod enim factum, gestum est, infectum non potest fieri, rerum prohibente natura.

[2Kb] XL. Et tamen ut uobis ita se habere assentiamur res istas, id est, ut historie aliud uerbis sonent, nescio quid aliud more hariolantium dicant, ita non animaduertitis, non uidetis, quanta istud dicatur et cum ignominia fieri, contumeliaque diuorum? an iniuria  grauior ulla potis est reperiri, quam terram, et pluuiam, uel quodlibet aliud, nichil enim refert que fiat interpretatione conuersio, Iouis et Cereris dicere atque appellare concubitum? et cum deorum criminibus labem imbris e celo, et telluris significare madorem? Potest irreligiosus quidpiam uel existimari, uel credi, quam semina terris mersa, uel quodlibet aliud, nichil enim similiter refert, raptum Proserpine dicere, et cum nota Ditis patris rei rustice de opere proloqui? Nonne millies optatius fuit,  elinguem fieri atque mutum, atque scaturiginem  istam uocis, et strepitum fede loquacitatis amittere, quam deorum nominibus res appellare turpissimas? quinimmo turpibus deorum factis negotia significare uulgaria?

[3Kb] XLI. Antea mos fuerat, allegoricas dictiones honestissimis sensibus obumbrare, res turpes, et fedas prolatu, honestorum conuestirier dignitate. At uero uobis auctoribus per turpitudinem dicuntur res graues, et castitate pollentia obscenis commemorantur in uocibus; ut quod olim prauitas fede rei [a 1Kb] uerecundia contegebatur, nunc scurriliter, turpiterque dicetur, dignorum elocutione mutata. Quod in adulterio dicimus Martem, inquit, et uenerem uulcani esse circumretitos arte, cupiditatem dicimus atque iram,  ui pressas consilioque rationis. Quid enim prohibebat, quid obstabat, suis unamquamque rem uerbis, et suis significationibus promere? immo quid urgebat, cum nescio quid indicare per commentarios et scripta uoluisses, nolle illud intelligi quod indicaris; sed contrarias res simul una expositione suscipere, studium docere cupientis, et nolentis ostendere malignitatem? An deos adulteros dicere periculum habuit ullum? prolatio cupidinis atque ire linguam et os fuerant obsceno coinquinatura contactu? Quod si  utique fieret, et allegorice cecitatis obumbratio tolleretur,  et facilis ad discendum res esset, et deorum dignitas conseruaretur illesa. Nunc uero cum dicitur in Martis et in ueneris uinctione uitiorum esse significata compressio, peruersissime res due simul iisdem temporibus fiunt, ut et fede rei [a 1Kb] species intellectum subiiciat [b 1Kb] honestatis, et prius animum turpitudo, quam religionis alicuius perstringat auctoritas.

[2Kb] XLII. Nisi forte dicetis, hoc enim solum restat, quod a uobis posse uideatur opponi, deos sua mysteria nolle ab hominibus sciri; et idcirco historias ambagibus esse allegoricis scriptas. Et unde uobis est liquidum, quod hominibus superi nolint sua mysteria publicari? Unde illa uos scitis, aut cur ea dissoluere in allegoriarum explanationem curatis?  Ad extremum et ultimum, quid sibi dii uolunt, ut honesta cum nolint, turpissima de se dici atque indecora patiantur? Attidem cum nominamus, solem, inquit, significamus, et dicimus: sed si Attis sol est, quemadmodum connumeratis, et dicitis, quis erit Attis ille, quem in Phrygia genitum uestre produnt atque indicant littere? quem passum esse res certas, fecisse item res certas? quem in spectaculis ludicris theatra uniuersa nouerunt? cui inter sacros cultus res uidemus fieri specialiter annuas, nominatimque diuinas? utrumne ab sole ad hominem, an ab homine ad solem uocabuli huius facta translatio est? Si enim nomen istud principaliter habet  originem solis, quid tandem de uobis sol aureus  meruit, ut ei cum semiuiro faceretis uocabulum istud esse commune? sin hirquinum, et Phrygium est, quid Phetontis genitor, pater huius luminis et claritatis admisit, ut abscisso ab homine dignus uideretur uocari, et augustior fieret euirati corporis nuncupatione signatus?

[1Kb] XLIII. Sed quid sit istud, iam promptum est omnibus: nam quia talium scriptorum, historiarumque uos pudet, nec abolere uidetis posse ea, que sunt fede semel in commentarios relata, nitimini cohonestare res turpes, atque omnibus argutiarum modis pro rebus subditis, uerborum inuertitis corrumpitisque naturas; atque ut olim accidere male sanis assolet, quorum turbida uis morbi sensum atque intelligentiam depulit, confusa atque incerta iactatis,  et inanium per rerum figmenta bacchamini. Esto in Iouis et Cereris cetu irrigatio sit significata telluris; occultatio seminis patris in Ditis raptu, uina per terras sparsa distractis in uisceribus Liberi; cupiditatis et temeritatis compressio, colligatio dicta sit adulteriorum ueneris atque Martis.

[32Kb] XLIu. Sed si fabulas has uultis more allegorico scriptas, quid ceteris fiet, quas non uidemus posse uersuras in huiusmodi cogi? Quid enim subiiciemus pro illis fustibus, quos super aggerem tumuli Semeleie sobolis urigo contorsit? Et quid pro illis Ganymedibus raptis, atque in libidinum magisteria substitutis? Quid pro illa conuersione formicule, in  quam Iupiter maximus uastitatis sue liniamenta  contraxit? Quid pro cycnis, et satyris? quid pro aureis imbribus, in quos idem se pellax fraude induit perfida formarum uarietatibus ludens? Ac ne de Ioue solo loqui uideamur uoluisse, in amoribus numinum reliquorum esse allegorie que possunt? que in mercenariis conditionibus, ac seruitutibus? que in uinculis, orbitatibus, planctibus? que in cruciatibus, uulneribus, sepulcris? in quo cum unam contrahere possetis culpam conscriptione de superis tali, addidistis, ut dicitur, garo gerrem, cum deorum nominibus appellauistis res turpes, et uocabulis rursus deos rerum conquinastis infamium. Quod si adesse hic eos, aut esse illos uspiam cognitione indubitabili crederetis: in mentione illorum facienda prestringeret uos metus; et tamquam uos audirent, uestrasque acciperent uoces, ita credi oportuit, et haberi in cogitatione defixum. Apud enim homines  officiosis religionibus deditos non ipsi dii tantum,  uerum etiam nomina deberent esse deorum reuerenda: quantumque est in ipsis, qui censentur his nominibus, tantum esse par est in eorum appellationibus dignitatis.

[2Kb] XLu. Da ueram iudicii formam, et in illa estis reprehensionis parte, quod in usu sermonis uestri Martem pro pugna appellatis, pro aquis Neptunum, Liberum patrem pro uino, Cererem pro pane, Mineruam pro stamine, pro obscenis libidinibus [a 1Kb] uenerem. Que enim est ratio, ut cum suis censeri appellationibus res possint, nominibus cognominentur deorum, et ea fiat numinibus contumelia, quam nec homines sustinemus, si nostra quis nomina res ducat atque inuertat in friuolas? Sed [b 1Kb] oratio sordida est, uerbis fuerit polluta si talibus. uerecundia laude condigna, erubescitis panem et uinum nominare,  et pro coitu uenerem non metuitis dicere.



LIBER SEXTUS.



INDEX CAPITUM.

     In hoc et subsequenti libro aliam Arnobius gentilium diluit criminationem, qua Christianos maxime impietatis accusabant, quod nulla deorum haberent templa aut simulacra nec ulla umquam iis sacrificia facerent. Cap. 1, 2.
    A templis deorum orditur ac profitetur, iis quidem Christianos carere, non in deorum, si modo tales quidam existant, contemptum, sed quia ea despiciant, quum ipsis nulli usui esse possint, sitque Diis magis preterea iniuriosum temere asseuerare, quemuis deum templo concludi. Cap. 3.
    Reponentibus uero ethnicis, propterea diis templa extrui, ut cum eis quodammodo presentibus colloquantur, respondet Arnobius, uerum Deum tacitas etiam animi nostri cogitationes agnoscere, cuncta equaliter audire, nullibi abesse; uno uerbo, immensitate sua ubique esse presentem.  Cap. 4, 5.
    Accedit, pleraque deorum templa nichil aliud esse nisi mortuorum sepulchra. Atque inde conficit Arnobius, diis frustra et contra eorum decus templa esse constructa. Cap. 6, 7.
    Colendi uero eorum simulacra non potior utique est ratio. Dii quippe si sunt in celo, ad eos potius quam ad illorum simulacra fundende sunt preces. Alia preterea aduersus deorum simulacra congerit auctor. Cap. 8, 9, 10.
    Ab ethnicis iure merito derisi sunt prisci homines, qui pro diis fluuium, acinacem, lapidem, informe lignum aut quid simile colebant. uerum illos ipsos non minus irridendos demonstrat Arnobius, qui de diis confinxere non minus absurda. Cap. 11, 12.
    Neque indigna tantum ethnici diis suis ornamenta dederunt;  sed quorumdam etiam hominum et meretricum formam et lineamenta. Cap. 13.
    Quapropter ethnicos hortatur Arnobius, ut ad saniorem mentem redeuntes tandem intelligant, simulacra, que tanto honore adorabant, ossa esse, lapides, es, argentum, aurum ac uilissimam sepius materiam. Cap. 14, 15.
    Huc accedit, quod si quis in Olympiaci Iouis aut alterius simulacri partes intimas introiret, quid preter laminas uel ligni saxique partes plumbo suffuso aut catenis, uncis  et ansulis compactas conspiciet? caput, uentrem simulacri aliasque partes intus uacuas atque inanes? quidquid uero exterius apparet, decolorari, corruere et coinquinari. Cap. 16.
    uariis argumentis ethnicorum opinionem infringit Arnobius, adstruentium, non simulacrorum materiam, sed deos coli in simulacris degentes. Cap. 17, 18, 19.
    Instat, cur simulacra tueantur ac diligenter custodiant, ne qua iniuria afficiantur? Cap. 20, 21.
    Si dixeris, de his nichil deos curare: at illi saltem debuerunt simulacra et fana, in quibus habitabant, a perditorum hominum petulantia, ab incendio aliisque casibus intacta seruare. Cap. 22, 23.
    Ultimum denique gentilium suffugium euertit Arnobius, hec omnia scilicet dictitantium aliquos haud latuisse, sed illo  simulacrorum cultu imperitum uulgus in officio et religione retinendum existimasse. Cap. 24-27.


[2Kb] I. Nunc quoniam summatim ostendimus, quam impias de diis uestris opinionum constitueritis infamias; sequitur ut de templis, de simulacris etiam, sacrificiisque dicamus: deque alia serie, que his rebus annexa est, et uicina copulatione coniuncta. In hac enim consuescitis parte crimen nobis maximum impietatis affingere; quod neque edes sacras uenerationis ad officia construamus, non deorum alicuius simulacrum constituamus, aut formam: non altaria fabricemus, non aras, non cesorum sanguinem animantium demus, non thura neque fruges salsas, non  denique uinum liquens paterarum effusionibus inferamus; que quidem nos cessamus non ideo uel exedificare, uel facere, tamquam impias geramus ac scelerosas mentes, aut aliquem sumpserimus temeraria in deos desperatione contemptum; sed quod eos arbitramur, et credimus, si modo dii certi sunt, et nominis huius eminentia prediti, honorum hec genera aut risui habere, si rideant, aut indigne perpeti, si motibus exasperentur irarum.

 [12Kb] II. Ut enim noscatis, quid de isto nomine sentiamus, iudiciique simus cuius, existimamus nos eos, si modo dii certi sunt, ut eadem rursus satiateque dicantur, cunctarum esse debere perfectarumque uirtutum sapientes, iustos, graues, si modo nulla est culpa, quod eos laudibus accumulamus humanis, intestinis pollentes bonis, nec extraneis adminiculis se addicere, quod illis integritas inoffense beatitudinis compleatur: ab affectibus cunctis, et cunctis perturbationibus liberos, non ira efferuere, non ullis cupiditatibus, excitari, calamitatem irrogare nullis, non ex malis hominum crudelem accipere uoluntatem, non terrere portentis, non prodigiosas ostentare formidines, non uotorum debitis habere obnoxios et obligatos, nec piaculares hostias signis  minacibus postulare, non pestilentias, non morbos corruptione eris inducere, non adurere siccitatibus fruges, non cedibus interesse bellorum, non urbium stragibus, non aduersa his uelle, non illorum commoditatibus suffragari: sed quod magnarum est [a 1Kb]  mentium pari pendere cunctos lance, et indiuiduas cunctis beneuolentias exhibere. Caduci enim generis, et infirmitatis humane est, contrariis egere, eosque, quos tangat affectio, pati, dolere, diminui, sapientium scita et pronuntiata definiunt: nec posse aliter fieri, quin legibus mortalitatis astricti sint, qui sint ullis perturbationibus mancipati. Quod cum ita se habeat, qui possumus iudicari deos habere contemptui, quos, nisi sunt recti, et magnarum mentium admiratione laudabiles, deos negamus existere, nec potestatibus posse celitibus applicari?

[1528Kb] III. Sed templa illis extruimus nulla, nec eorum effigies adoramus, non mactamus hostias, non thura ac uina libamus. Et quid [b 1Kb] amplius possumus uel honoris eis attribuere uel dignitatis, quam quod  eos in ea ponamus [c 1Kb] parte, qua rerum caput, ac dominum, summumque ipsum regem, cui debent dii una nobiscum, quod esse se sentiunt, et uitali in substantia contineri? Numquid enim delubris aut templorum eum constructionibus honoramus? Numquid  et hostias cedimus? Numquid alias res damus, quas libare, profundere, non est rationis expense, sed tracti per consuetudinem moris? Etenim plena dementia est, necessitatibus tuis potentiora metiri, et que tibi sunt usui, datoribus diis dare, et honorem istum, non contumeliam ducere. Templa igitur querimus in deorum quos usus? aut in rei cuius necessitatem, aut dicitis esse constructa, aut esse rursus edificanda censetis? Hyemalia sentiunt frigora, aut solibus torrentur estiuis, pluuialibus nimbis perfluunt, uentorum eos aut turbines  uexant? incursionem pati periclitantur hostilem, ferarum aut rabidos appetitus, ut merito illos conueniat tectorum munitionibus claudere, saxorum aut obiectione tutari? Templa enim hec quid sunt? Si humanam infirmitatem roges, nescio quid immane atque amplum: si deorum potentiam metiaris successus quidam [a 1Kb] parui, atque, ut uerius eloquar, genus angustissimum cauernarum paupertini cordis excogitatione suspensum. Quorum si queris audire quis prior fuerit fabricator [b 1Kb] , aut Phoroneus, Aegyptius aut Merops tibi fuisse monstrabitur: aut, ut  tradit in admirandis uarro, Iouis progenies Aeacus. Sint ergo hec licet aut ex molibus marmoreis structa, laquearibus aut renideant aureis, splendeant hic gemme, et sidereos euomant uariata interstitione fulgores: terra sunt hec omnia, et ex fece ultima uilioris materie concreta. Neque enim, si uos ea pretiis carioribus penditis, delectari credendum est his deos: nec recusare, nec spernere quo minus se sepiant,  et eorum obiectibus cerceantur inclusi. Templum, inquit, hoc Martis est, hoc Iunonis, et ueneris, hoc Herculis, Apollinis, Ditis: quid est aliud dicere, quam domus hec Martis est, hec Iunonis et ueneris, Apollo hic habitat, in hac manet Hercules, illa Summanus. Ita non prima et maxima contumelia est, habitationibus deos habere districtos [a 1Kb] ? Tuguriola  his dare, conclauia et cellulas fabricari, et eis existimari necessarias res esse, que hominibus, felibus, que sunt formiculis, et lacertis, que fugacibus, pauidis, atque exiguis muribus?

[332Kb] Iu. Sed non, inquit, idcirco attribuimus diis templa, tamquam humidos ab his imbres, uentos, pluuias arceamus, aut soles: sed ut eos possimus coram et comminus contueri, affari de proximo, et cum presentibus quodammodo uenerationum colloquia miscere. Sub axe enim nudo, et sub etherio tegmine inuocati si fuerint, nichil audiunt; et nisi de proximo admoueantur his preces, tamquam nichil dicatur, obstructi atque immobiles stabunt. Atquin nos arbitramur, omnem deum omnino, si modo nominis huius ui pollet, ex quacumque mundi parte, quod  quisque fuerit locutus, tamquam si sit presens, audire debere: immo quod quisque conceperit sub obscuris sensibus cognitione anticipata presumere. Atque ut astra, sol, luna, cum supra terras meant, omnibus omnino cernentibus statim sunt et ubique presentes, ita quoque conuenit audientiam numinum nulli esse clausam lingue semperque esse presentem; quamuis ad eam uoces regionibus ex distantibus confluant. Hoc est enim proprium deorum, complere omnia ui sua, non partiliter uspiam, sed ubique esse totos: non adesse, non abesse, non cenatum ad Aethiopas pergere, et post dies bissenos priuatum ad domicilium redire.

[6Kb] u. Quod si ita non erit, tollitur omnis spes opis, et erit in dubio, audiamini ab iis, nec ne: siquando  res sacras ceremoniarum conficitis debitis. Constituamus enim noscende rei causa, templum numinis alicuius esse apud Canarias insulas, eiusdem apud ultimum Thylem: eiusdem apud Seras esse, apud furuos Garamantas, et si qui sunt alii, quos ab sui notitia maria, montes, sylue, et quadrini disterminant cardines. Si omnes uno in tempore rebus diuinis factis, quod sua quosque necessitas cogitare compellit, poscant de numine, referendi beneficii quenam omnibus spes erit, si non undique ad se missam uocem Deus exaudiet, et erit ulla longinquitas, quo penetrare non possit auxilium poscentis oratio? aut enim nullis erit in partibus presens, si uspiam poterit aliquando non esse, aut aderit unis  tantum, quoniam prebere communiter suum non potest atque indiscretus, auditum. Atque ita perficitur, ut aut nullis deus opituletur omnino, si occupatus re aliqua ad audiendas uoces non quiuerit aduolare; aut exauditi tantummodo uni abeant soli, nichil egerint ceteri.

[2461Kb] uI. Quid quod multa ex his templa, que tholis sunt aureis, et sublimibus elata fastigiis, auctorum conscriptionibus comprobatur contegere cineres atque ossa, et functorum esse corporum sepulturas? Nonne patet et promptum est, aut pro diis immortalibus mortuos uos colere, aut inexpiabilem fieri numinibus contumeliam, quorum delubra et templa mortuorum superlata sunt bustis? In historiarum  Antiochus nono Athenis in Mineruio memorat Cecropem esse mandatum terre; in templo rursus eiusdem, quod in arce Larisse est, conditus scribitur atque indicatur Acrisius: Erichtonius Poliadis in fano:  Dairas et Immarus fratres et Eleusino consepto, quod ciuitati subiectum est. Quid Celei uirgines, non in Cereris Eleusine humationis habuisse perhibentur officia? non in Diane delubro, quod in Apollinis  constitutum est Delii, Hyperocha, Laodiceque [a 1Kb] , quas aduectas illuc esse finibus ex Hyperboreis indicatur? in Didymeo Milesio Clearchum dicit habuisse suprema Leandrius funeris. Leucophryne monumentum in fano apud Magnesiam Diane esse, Myndius profitetur ac memorat Zeno. Sub Apollinis arula, que Telmessi apud oppidum uisitur, Telmessum esse conditum uatem, non scriptis constantibus indicatur? Agesarchi Ptolomeus, de Philopatre quem edidit primo [b 1Kb] , Cyniram regem Paphi cum familia  omni sua, immo cum omni prosapia in ueneris templo situm esse, litterarum auctoritate declarat. Infinitum est et immensum, quibus quique in fanis toto sint in orbe describere: nec exactam desiderat curam, quam is [c 1Kb] penam constituerit Aegyptius in eum, qui publicasset, quibus Apis iaceret absconditus, polyandria illa uarronis quibus templis contegantur, quasque in se habeant superlati ponderis moles?

 [36Kb] uII. Sed quid ego hec parua? regnatoris in populi Capitolio quis est hominum, qui ignoret, Oli esse sepulchrum uulcentani? Quis est, inquam, qui non sciat ex fundaminum sedibus caput hominis euolutum non ante plurimum temporis, aut solum siue partibus ceteris, hoc enim quidam ferunt, aut cum membris omnibus humationis officia sortitum? Quod si planum fieri testimoniis postulatis auctorum, Sammonicus, Granius, ualerianus uobis, et Fabius indicabunt, cuius Olus fuerit filius, gentis et nationis cuius, ut a germani seruulis uita fuerit spoliatus et  lumine: quid de suis commeruerit ciuibus, ut ei sit abnegata telluris patrie [a 1Kb] sepultura. Condiscetis etiam, quamuis nolle istud publicare se fingant, quid sit capite resecto factum, uel in parte qua rei curiosa fuerit obscuritate conclusum: ut immobilis uidelicet atque fixa obsignati ominis perpetuitas staret. Quod cum opprimi par esset, et uetustatis oblitteratione celari, compositio nominis iecit in medium, et cum suis causis per data sibi tempora inextinguibili fecit testificatione procedere: nec erubuit ciuitas maxima, et numinum cunctorum cultrix, cum uocabulum  templo daret ex Oli capite Capitolium, quam ex nomine Iouio nuncupare.

[600Kb] uIII. Satis igitur, ut opinor, ostendimus templa diis immortalibus aut inaniter iis esse constructa, aut contra decus et potentiam creditam contumeliosis opinationibus fabricata. Sequitur, ut de signis aliquid simulacrisque dicamus, que multa arte componitis, et religiosa obseruatione curatis. Qua in parte si fides est ulla, constituere apud nos ipsos considerationibus possumus, utrumne istud serio et cum proposito faciatis graui, an ridendo res ipsas puerili hallucinatione ludatis. Si enim certum est, apud uos deos esse, quos remini, atque in summis celi regionibus degere, que causa, que ratio est, ut  simulacra ista fingantur a uobis, cum habeatis res certas, quibus preces possitis effundere, et auxilium rebus in exigentibus postulare? Sin autem non creditis, aut ut mediocriter dicatur, ambigitis; etiam, sic ratio quenam est dubiorum fingere atque instituere  simulacra, et quod esse non credas, uentosa imitatione formare? An numquid dicitis forte, presentiam uobis quamdam his numinum sub exhiberi simulacris, et quia deos uidere non datum est, eos sic coli, et iis munia officiosa prestari? Hoc qui dicit et asserit, deos esse non credit: nec habere conuincitur suis religionibus fidem, cui opus est uidere, quod teneat: ne inane forte sit, quod obscurum non uidetur.

[62Kb] IX. Deos, inquitis, per simulacra ueneramur. Quid ergo? si hec non sint, coli se dii nesciunt, nec impertiri a uobis ullum sibi existimabunt honorem? Per tramites ergo quosdam, et per quedam fidei commissa, ut dicitur, uestras sumunt atque accipiunt cultiones: et antequam hi sentiant, quibus illud debetur  obsequium, simulacris litatis prius, et uelut reliquias quasdam aliena ad illos ex auctoritate transmittitis. Et quid fieri potis est iniuriosius, contumeliosius, durius, quam deum alterum scire, et rei alteri supplicare? opem sperare de numine, et nullius sensus  ad effigiem deprecari? Nonne illud est queso, quod in uulgaribus [a 1Kb] prouerbiis dicitur, fabrum cedere cum ferias fullonem? et cum hominis consilium queras, ab asellis et porculis agendarum rerum sententias postulare?

[334Kb] X. Et unde nouissime [b 1Kb] scitis, simulacra hec omnia, que diis immortalibus uicaria substitutione formatis, similitudinem referant, habeantque diuinam? Potest enim fieri, ut barbatus in celo sit, qui esse a uobis effingitur leuis: potest ut senectute prouectior, cui puerilem commodatis etatem: potest ut hic flauus sit, qui in ueritate habeat oculos cesios: displosas ut gestitet nares, quem esse uos facitis figuratisque nasicam. Neque enim rectum est dicere aut appellare  simulacrum, quod non, pariles lineas principali ab  ore traducat: quod esse planum et certum, manifestis poterit a rebus agnosci. Nam cum omnes homines teretem esse solem indubitabili luminum contemplatione uideamus: os illi uos hominis, et mortalium corporum liniamenta donatis. Luna semper in motu est, et ter denas facies in restitutione accipit menstrua: uobis ducibus et figurationibus femina est uultuque est uno, que per habitus mille quotidiana instabilitate mutatur. Intelligimus omnes uentos eris esse fluorem pulsi, et mundanis rationibus [c 1Kb] concitati: per uos hominum forme sunt buccinarum animantes tortus intestinis et domesticis flatibus. Inter deos uidemus uestros leonis toruissimam faciem, mero oblitam minio, et nomine frugiferi nuncupari.  Si simulacra hec omnia superorum [d 1Kb] sunt imagines  numinum, ergo et in celo habitare dicendus est deus talis, ad cuius formam et speciem simulacri huius similitudo directa est: et uidelicet ut hic iste, ita illic ille, sine reliquo corpore persona est, et facies sola, fremebundus hiatibus toruidis, dirus, sanguineo  deceroto, malum dentibus suis comprimens, atque ut fessi canes linguam ore de patulo potus auiditate proiiciens. Quod si utique non est, ita ut omnes existimamus non esse, quenam tanta audacia est, formam tibi quam uolueris fingere, ac discere esse simulacrum  dei, quem probare non possis ulla esse in parte nature?

[1447Kb] XI. Ridetis, temporibus priscis Persas fluuios coluisse, memoralia ut indicant scripta, informem Arabas lapidem, acinacem Scythie nationes, ramum  pro Cinxia Thespios: lignum Icarios pro Diana indolatum; Pessinuntios silicem pro deum matre: pro Marte Romanos hastam, uarronis ut indicant Muse: atque, ut Aethlius memorat, ante usum disciplinamque fictorum pluteum Samios pro Iunone: et  abstinetis a risu, cum pro diis immortalibus sigilliosis hominum, et formis supplicatis humanis. Quinimmo deos esse sigillaria ipsa [a 1Kb] censetis, nec preter hec quidquam uim creditis habere diuinam. Quid dicitis, o isti! ergone dii celites habent aures, et tempora, ceruices, occipitium, spinam, lumbos, latera, poplites, nates, suffragines [b 1Kb] talos, membraque alia cetera, quibus constructi nos sumus, et que prima in parte paulo plenius dicta sunt, et scripto uberiore prolata? Utinam liceret introspicere sensus uestros, recessusque ipsos mentis, quibus uarias uoluitis, atque initis obscurissimas cogitationes: reperiremus et uos ipsos eadem sentire, que nos: neque alias gerere super numinum figuratione sententias. Sed studiis facere quid peruicacibus possumus, quid intentantibus gladios,  nouasque excogitantibus penas? Animantis asseritis  malam scientissimi causam, et quod semel sine ratione fecistis, ne uideamini aliquando nescisse, defenditis; meliusque putatis, non uinci, quam confesse cedere atque annuere ueritati.

[786Kb] XII. Ex huiusmodi causis illud etiam uobis conniuentibus consecutum est, ut in deorum corporibus lasciuie artificum luderent, darent que his formas, que cuilibet tristi possent esse derisui. Itaque Hammon cum cornibus iam formatur et fingitur arietinis: Saturnus cum obunca falce, custos ruris ut aliquis, ramorum luxuriantium tonsor: cum petaso gnatus Maie, tamquam uias aggredi preparet, et solem, pulueremque declinet: Liber membris cum mollibus et liquoris feminei dissolutissimus laxitate: uenus nuda, et aperta, tamquam si illam dicas publicare,  diuendere meritorii corporis formam: cum pileo  uulcanus, et malleo, manu librans dextera, et fabrili expeditione succinctus: cum plectro et fidibus Delius cithariste gestus seruans, cantaturi et nenias histrionis: cum fuscina rex maris, tamquam illi pugna sit gladiatorii obeunda certaminis: neque ullum est reperire figmentum alicuius numinis, quod non habitus certos ferat fabrorum liberalitate donatos. Ecce si aliquis, uobis nescientibus et ignaris, rex urbanus et callidus ex foribus suis Solem tollat, et in Mercurii transferat sedem: Mercurium rursus arripiat, atque in Solis faciat commigrare delubrum, uterque enim a uobis glaber, atque ore compingitur leui, detque huic radios, Solis capiti petasunculum [a 1Kb] superponat: quibus modis internoscere poteritis,  utrumne Sol iste sit, an ille Mercurius, cum habitus  uobis deos, non oris soleat proprietas indicare? Consimili rursus translatione si nudo Ioui cornua detranat, et Martis temporibus affigat, Martem armis spoliet, et his rursus circumcludat Hammonem: interstitio que fieri poterit singulorum, cum qui Iupiter fuerat, idem possit existimari Mars esse, et qui Mauors fuerat, subintroire speciem Iouis possit Hammonis? Usque adeo ludus est simulacra ista confingere, nomina illis tamquam propria dedicare, quibus si habitum detrahas, tollatur cognitio singulorum: deus pro deo credi, alter uideri pro altero, immo pro utroque uterque possit existimari?

[654Kb] XIII. Sed quid ego diis dotas falses et fulcinas rideo? quid cornua, malleos, et galeros, cum simulacra  quedam sciam certorum esse hominum formas, et  infamium liniamenta meretricum? Quis est enim, qui ignoret Athenienses illos Hermas Alcibiadis ad corporis similitudinem fabricatos? Quis Praxitelem nescit, Posidippum si relegat, ad formam Cratine meretricis, quam infelix perdite diligebat, os ueneris Gnide solertiarum cegisse certamine? Sed sola est hec uenus, cui de scorti uultu translaticium decus auctum est? Phryne illa Thespiaca, sicut illi referunt, qui negocia Thespiaca scriptitarunt, cum in acumine ipso esset pulchritudinis, uenustatis, et floris, exemplarium fuisse perhibetur cunctarum, que in opinione sunt uenerum: siue per urbes graias, siue istic quo fluxit amor talium cupiditasque signorum. Itaque artifices omnes, ipsis iisdem qui temporibus existerunt, quibusque primas dabat exprimendarum similitudinum  ueritas, omni cura studioque certabant, filum capitis prostituti cythereia in simulacra traducere: ardebant artificum scita: alterque alterum uincere contentiosa emulatione querebant, non uenus ut augustior fieret, sed ut Phryne pro uenere staret.  atque ita perducta est res eo, ut pro diis immortalibus sacra meretricibus fierent, et infelix regio signorum fabricationibus falleretur. Inter significes ille memoratus Phidias est primus, cum Olympii formam Iouis molimine operis extulisset immensi, super dei digito PANTARCES inscripsit PULCHER: nomen autem fuerat amati ab se pueri, atque obscena cupiditate dilecti: neque ullo metu est aut religione commotus, deum nomine prostibuli nuncupare; quinimo exoleto Iouis numen simulacrumque sacrare. Usque adeo ludus est, et puerilis affectio, sigillaria ista formare, adorare pro diis ea, sanctitatibus accumulare diuinis: cum ipsos uideamus artifices in effingendis his ludere, et libidinum propriarum monumenta sancire. Quid est enim si queras, cur Phidias ludere ac lasciuire  dubitaret, cum ante paululum temporis Iouem ipsum, quem fecerat, sciret aurum fuisse, lapides, atque ossa informia, disparata, confusa, seque horum omnium congregatorem, atque uinctorem [a 1Kb] , habitus eis per se  datos in membrorum similitudine fabricata, et, quod inter omnia primum est, sui esse beneficium muneris, quod natus per se esset, atque in rebus adoraretur humanis?

[212Kb] XIu. Libet in hoc loco, tamquam si omnes adsint terrarum ex orbe nationes, unam facere concionem, atque in aures hec omnium communiter audienda depromere. Quidnam est istud homines, quod ipsi uos ultro in tam promptis ac perspicuis rebus uoluntaria fallitis et circumscribitis cecitate? Discutite aliquando caliginem, regressique ad lumen mentis intuemini propius, et uidete istud, quod agitur, quale sit: si modo retinetis ius uestrum, atque in finibus his [a 1Kb] date rationis consiliique uersamini. Simulacra  ista, que uos terrent, queque templis in omnibus  prostrati atque humiles adoratis, ossa, lapides, era sunt, argentum, aurum, testa, lignum sumptum ex arbore, aut commixtum glutinum gypso: ex ornatibus fortasse meretriciis, aut ex muliebri mundo, camelinis ex ossibus, aut ex Indici animalis dente, ex caccabulis, ollulis, ex [b 1Kb] candelabris, et lucernis, aut ex aliis obscenioribus uasculis congesta, conflata, in has species ducta sunt, atque in formas, quas cernitis, exierunt: fornacibus incocta figulinis, ex incudibus et malleis nata, grosfis rasa, descobinata de limis, serris, furfuraculis, asciis, secta, dolata, effossa terebrarum excauata uertigine, runcinarum leuigata de planis. Ita iste non error est? non, ut proprie dicatur, amentia, deum credere, quem tute ipse formaris?  supplicare tremebundum fabricate abs te rei;  et cum scias, et certus sis tui esse operis, et digitorum artem [a 1Kb] , pronum in faciem ruere, opem rogare suppliciter, aduersisque in rebus, atque in temporibus asperis propitii numinis fauore succurrere?

[3Kb] Xu. Ecce si aliquis ponat in medio es rude, atque in opera nulla coniectum, argenti massas indomiti, infectum aurum, lignum, lapides, atque ossa, resque alias ceteras, quibus signa consueta sunt et numinum simulacra constare: immo si aliquis ponat in medio collisorum deorum uultus, conflata atque imminuta simulacra; iubeatque uos idem frustis hostias et fragminibus cedere, informibus massis sacra et munia impertire diuina: audire a uobis exposcimus, facturine istud sitis, an contra quam imperabitur recusaturi?  Fortasse dicetis, qua causa? quia nemo est in rebus humanis tam stolide cecus, qui argentum, es, aurum, gypsum, ebur, argillam, deorum in numerum referat, ipsaque per se dicat uim habere atque obtinere diuinam. Quenam est ergo ratio, ut si omnia hec corpora intacta atque infecta permanserint, careant ui numinis atque auctoritate celesti; ea formas si accipiant hominum, si auriculas, nasos,  buccas, labra, oculos, cilia, continuo dii fiant, et in ordinem celitum referantur, et censum? Nouitatis aliquid fictio corporibus his addit, ut adiectione ipsa cogamini aliquid eis credere diuinitatis maiestatisque collatum? In aurum es mutat, aut testule uilitatem in argenteam cogit degenerare materiam? que insensilia fuerunt [b 1Kb] paulo ante, facit ut sint uiua, et spiritali agitatione moueantur? Si quas foris habuere naturas, eas omnes retineant [c 1Kb] simulacrorum in corporibus [d 1Kb] constituta; stupiditas que tanta est, detrecto enim dicere cecitatem, rerum existimare naturas formarum qualitate mutari, et accipere numen ex habitu, quod in primigenio corpore iners fuerit et brutum, et sensus mobilitate priuatum.

[487Kb] XuI. Itaque immemores et obliti simulacrorum  substantie atque originis, que sit, rationale homines animal, et sapientie munere consiliique donatum coctilibus testis succumbitis, eris laminas adoratis, elephantorum a dentibus secundas poscitis ualetudines, magistratus, imperia, potestates, uictorias, acquisitiones [e 1Kb] , lucra, messes opimas, feracissimasque uindemias; et cum pateat, luceat, rebus fieri uerba cum brutis, exaudiri uos remini, ipsique uos ultro  credulitatis uacue circumscriptione traducitis? O utinam liceret in simulacri alicuius medias introire pendigines! immo utinam liceret, Olympiacos illos et Capitolinos Ioues diducere in membra resolutos, omnesque illas partes, quibus summa concluditur corporum, discretas ac singulas contueri. Iamdudum istos uideretis deos, quos exterior leuitas lenocinio fulgoris augustat, laminarum flatilium esse crates, particularum coagmenta deformium, a ruinarum casibus, et dissolutionis metu subscudibus, et catenis, uncis, atque ansulis retentari; interque omnes sinus, commissurarumque iuncturas plumbum ire suffusum, et salutares moras signorum diuturnitatibus commodare. uideretis, inquam, iamdudum solas sine occipitiis  facies, manus sine brachiis semiplenas, uentres  cum lateribus dimidiatos, plantarum imperfecta uestigia, et quod maxime risum ferat, parte ligneos ex una, at ex altera saxeos inequabili corporum constructione contractos. Que si utique perspici obscuritatis arte non quirent, uel ipsa uos saltem, que in medio sita sunt, docere, atque monere debuerunt, agere uos nichil, et circa res cassas officiorum impendere uanitates. Ita enim non uidetis spirantia hec signa, quorum plantas et genua contingitis, et contrectatis orantes, modo casibus stillicidiorum labi, putredinis modo carie relaxari, ut nidoribus, atque fumo suffita ac decolorata nigrescant, quemadmodum secli longioris incuria [a 1Kb] perdant situ speciem, et rubigine conuulnerentur exesa? Ita, inquam, non  uidetis sub istorum simulacrorum cauis [b 1Kb] stelliones,  sorices, blattasque lucifugas nidamenta ponere, atque habitare? spurcitias huc omnes, atque alia usibus accommodata conducere, semirosi duritias panis, ossa in sepem tracta, pannos, lanuginem, chartulas nidulorum in mollitiem scilicet [a 1Kb] , et miserorum fomenta pullorum? Non in ore aliquando simulacri ab araneis ordiri retia, atque insidiosos casses, quibus uolatus innectere stridularum possint, impudentiumque muscarum? Non hirundines denique intra ipsos edium circumuolantes tholos, iacularier stercoris plenas, et modo ipsos uultus, modo numinum ora depingere, barbam, oculos, nasos, aliasque omnes partes, in quascumque se detulerit deonerati proluuies podicis? Erubescite ergo uel sero, atque ab animantibus mutis uias, rationes accipite, doceantque  uos eadem nichil numinis inesse simulacris: in que obscena deiicere neque metuunt, neque uitant leges suas sequentia, et instincta ueritate nature.

[3Kb] XuII. Sed erras, inquit, et laberis, nam neque  nos era, neque auri argentique materias, neque alias, quibus signa confiunt, eas esse per se deos, et religiosa decernimus numina; sed eos in his colimus, eosque ueneramur, quos dedicatio infert sacra, et fabrilibus efficit inhabitare simulacris. Non improba, neque aspernabilis ratio, qua possit quiuis tardus, necnon et prudentissimus credere deos, relictis sedibus propriis, id est celo, non recusare, nec fugere habitacula inire terrena; quinimmo iure dedicationis impulsos simulacrorum coalescere iunctioni. In gypso ergo mansitant, atque in testulis dii uestri? quinimmo testularum et gypsi mentes, spiritus, atque anime dii sunt? atque ut fieri augustiores uilissime res possint, concludi se patiuntur, et in sedis obscure cercitione latitare? Ergo illud a uobis parte in hac  primum desideramus et postulamus audire, inuitine hoc faciunt, id est, iure dedicationis attracti simulacrorum meunt mansiones? an proni et faciles, neque ullis necessitatibus irrogatis? Si inuiti hoc faciunt, et qui fieri potis est, ut in aliquam necessitatem imminuta  maiestate cogantur? si uoluntarie [a 1Kb] obsecutionis assensu, et quid in testulis dii petunt, ut eas sedibus sidereis anteponant, uinctionis ui propemodum colligati, nobilitent testulas, et cetera quibus signa confiunt? Si concedamus, ut celo et sidereis sedibus eas anteponant, diuinitatis sue perdiderint potestatem.

[98Kb] XuIII. Quid ergo? in materiis talibus semperne dii mansitant, neque abeunt uspiam, etiamsi res postulauerit maxima? An habent itus liberos, cum libuerit abire quocumque, et ab suis sedibus simulacrisque discedere? Si permanendi necessitatem patiuntur, quid miserius his esse, aut quid infelicius poterit, quam si eos in basibus ita unci retinent, et plumbee uinctiones? Sin autem, cum uoluerint, euolant, et absolutum ius habent, inania relinquere simulacra;  ergo aliquo tempore desinent esse dii signa, et in dubio stabit, quando sacra debeant reddi; quando his conueniat, atque oporteat abstinere. Sepe numero uidemus ab artificibus hec signa modo paruula fieri, et palmarem in minutiem contrahi, modo in immensum tolli, et admirabilem in amplitudinem subleuari. Ratione hac ergo sequitur, ut intelligere debeamus in sigilliolis paruulis contrahere se deos, et alieni ad corporis similitudinem coarctari; at uero in uastis  porrigere se longius, atque in maximitatem producere. Ergo si hoc ita est, et in sedentibus signis deum sedere dicendum est, et in stantibus [b 1Kb] stare, in procurrentibus currere, iacularier in iacientibus tela, ad illorum formare, atque aptare se uultus, et ad reliquos habitus figurati corporis similitudinem commodare.

[2Kb] XIX. In simulacris dii habitant, singuline in singulis toti, an partiliter, atque in membra diuisi? Nam neque unus Deus in compluribus potis est uno tempore inesse simulacris, neque rursus in partes sectione interueniente diuisus. Constituamus enim decem millia simulacrorum toto esse in orbe uulcani; numquid esse, ut dixi, decem omnibus in millibus potis est unus uno in tempore? Non opinor. Qua causa? quia que sunt priua, singulariaque natura, multa fieri nequeunt  simplicitatis sue integritate seruata; et hoc amplius nequeunt, si hominum formas dii habeant, opinatio ut uestra declarat. Neque enim manus a capite separata, aut pes diuisus a corpore summam possunt prestare totius; aut dicendum est, portiones idem posse quod totum, cum consistere nequeat, nisi fuerit partium congregatione conflatum. Si autem in cunctis idem esse dicetur, perit omnis ratio atque integritas ueritati, si hoc fuerit sumptum, posse unum  in omnibus uno tempore permanere; aut deorum est unusquisque dicendus, ita ipsum semet ab ipso sese [a 1Kb] diuidere, ut et ipse sit, et alter, non aliquo discrimine separatus, sed ipse idem, et alius. Quod quoniam recusat, et respuit, aspernaturque natura; aut innumeros dicendum est, confitendumque esse uulcanos, si in cunctis uolumus eum degere, atque inesse simulacris; aut erit in nullo, quia esse diuisus natura prohibetur in plurimis.

[221Kb] XX. Et tamen, o isti! si apertum uobis et liquidum est, in signorum uisceribus deos uiuere, atque habitare celites, cur eos sub ualidissimis clauibus, ingentibusque sub claustris, sub repagulis, pessulis, aliisque huiusmodi rebus custoditis, conseruatis, atque habetis inclusos, ac ne forte fur aliquis, aut  nocturnus irrepat latro, edituis mille protegitis, atque excubitoribus mille? Cur canes in Capitoliis pascitis? cur anseribus uictum, alimoniamque prebetis?  Quinimmo si fiditis deos istic esse, nec ab signis uspiam, simulacrisque discedere; permittite illis curam sui, reserata sint semper, atque aperta delubra; ac si quid a quopiam temeraria fuerit fraude subreptum, uim numinis monstrent, et sub ipso furti atque operis momine [b 1Kb] sacrilegos penis conuenientibus figant. Indigna enim res est, et potentiam destruens, auctoritatemque, summorum custodiam numinum canum sollicitudinibus credere; et cum aliquam queras prohibendis formidinem furibus, non ab ipsis petere, sed in anserum ponere atque collocare gingritibus.

[601Kb] XXI. Antiochum Cyzicenum ferunt quindecim cubitorum Iouem ex delubro aureum sustulisse, et ex ere bracteolis substituisse fucatum. Si in simulacris  presto sunt atque habitant dii suis, quibus negotiis Iupiter, quibus curis fuerat illigatus, quominus priuatas persequeretur iniurias, et suppositum  se sibi uiliore in materia uindicaret? Dionysius ille, sed iunior, cum uelamine aureo spoliaret Iouem, et pro illo laneum subderet, iocularibus etiam facetiis ludens, cum esse illud in rigoribus algidum, hoc uaporum, onerosum illud in estatibus diceret, hoc rursus sub ardoribus flabile: ubinam fuerat rex poli, ut presentem se esse formidine aliqua comprobaret, et urbanum scurrulam cruciatibus reuocaret ad seria? Nam quid Aesculapii grauitatem ab eo esse commemorem risam? quem cum barba spoliaret amplissima, boni ponderis, et philosophice densitatis, facinus esse dicebat indignum, ex Apolline procreatum patre leui et glabro, simillimoque impuberi, ita barbatum filium fingi, ut in ancipiti relinquatur, uter eorum pater sit, uter filius, immo an sint generis et  cognationis unius? Que cum omnia fierent, et cum  sacrilegis predo irrisionibus iocaretur, si suberat numen in statua nomini eius maiestatique sacrata: cur oris contumeliam leuigati, et dehonestati uultus non iusta et merita persecutus est ultione, demonstrauitque hoc facto se esse presentem, et custodia pertinaci suas edes simulacraque tutari?

[393Kb] XXII. Nisi forte negligere deos dicitis hec damna, nec putare esse idoneam causam, propter quam se exerant, et nocentibus penam uiolate religionis infligant. Ergo si hec ita sunt, nec simulacra ipsa habere desiderant, que conuelli et diripi perpetiuntur impune: immo e contrario perdocent aspernari se illa, in quibus spretos ultione in aliqua significare non curant. Philostephanus in Cypriacis auctor est, Pygmalionem regem Cypri simulacrum ueneris, quod  sanctitatis apud Cyprios et religionis habebatur antique,  adamasse ut feminam, mente, anima, lumine rationis iudiciique cecatis; solitumque dementem, tamquam si uxoria res esset, subleuato in lectulum numine copularier amplexibus atque ore, resque alias agere libidinis uacue [a 1Kb] imaginatione frustrabiles. Consimili ratione Posidippus in eo libro, quem scriptum super Gnido indicat, superque rebus eius, adolescentem haud ignobilem memorat, sed uocabulum eius obscurat, correptum amoribus ueneris, propter quam Gnidus in nomine est, amatorias et ipsum miscuisse lasciuias, cum eiusdem numinis signo genialibus usum toris, et uoluptatum consequentium finibus. Ut similiter rursum interrogem, si in ere, atque in materiis ceteris, quibus signa formata sunt, superorum potentie delitescunt: ubinam  gentium fuerant una atque altera ueneres, ut impudicam petulantiam iuuenum propulsarent ab se  longe, et contactus impios cruciabili cercitione punirent? Aut, quoniam mites, et ingeniis tranquillioribus dee sunt, quantum fuerat, miseris furialia ut restinguerent gaudia, mentemque insanam recreatis reducerent sensibus?

[1139Kb] XXIII. Nisi forte, ut uos fertis, libidinis et uoluptatum dee contumelias istas habuere gratissimas; nec ultione facinus existimauere condignum, quod suas quoque mulceret mentes, et quod ab se subdi humanis cupiditatibus scirent. Sed si dee ueneres ingeniis placidioribus predite, gerendum esse morem infortuniis iudicauere cecorum, cum Capitolium toties edax ignis absumeret, Iouemque ipsum Capitolinum cum uxore corripuisset ac filia, ubinam fulminator tempore illo fuit, ut sceleratum illud arceret  incendium, et a pestifero casu res suas ac semet, et cunctam familiam uindicaret? Ubi Iuno regina,  cum inclytum eius fanum sacerdotemque Chrysidem eadem uis flamme Argiua in ciuitate deleret? Ubi Serapis Aegyptius, cum consimili casu iacuit solutus in cinerem, cum mysteriis omnibus, atque Iside? Ubi Liber Eleutherius cum Athenis? ubi Diana, cum Ephesi? ubi Dodoneus Iupiter, cum Dodone? ubi denique Apollo diuinus, cum a piratis maritimisque predonibus et spoliatus ita est, et incensus, ut ex tot auri ponderibus, que infinita congesserant secula,  nec unum quidem habuerit scripulum, quod hirundinibus hospitis, uarro, ut dicit Menippeus, ostenderet? Infiniti operis res esset, in toto orbe describere, que sint fana conuulsa terre motibus et tempestatibus; que incensa ab hostibus, que ab regibus et tyrannis, que antistites et sacerdotes ipsi suspicione auersa nudauerint; que ad ultimum fures, et obserata pandentes remedorum obscuritate Canacheni, que tuta utique permanerent, et nullis  obnoxia fortuitis, si adessent dii presides, aut haberent aliquas templorum, quemadmodum dicitur, curas. Nunc uero, quia cassa sunt, et nullis habitationibus tecta, habet in illis fortuna ius suum, et perinde cunctis subiecta sunt casibus, quam sunt omnia cetera motu interiore priuata.

[384Kb] XXIu. In parte hac eadem illud etiam dicere simulacrorum assertores solent, non ignorasse, antiquos nichil habere numinis signa, neque ullum omnino inesse his sensum; sed propter indomitum atque imperitum uulgus, que pars in populis atque in ciuitatibus maxima est, salutariter ea consilioque formasse: ut uelut quadam specie obiecta his numinum abiicerent asperitatem metu; arbitratique presentibus sese sub diis agere, facta impia deponerent, et ad  humana officia morum mutatione transirent. Nec  propter aliam causam uenerabiles formas auro eis argentoque quesitas, nisi ut adesse uis quedam ipsis in fulgoribus crederetur, que non oculorum tantum perstringeret sensum, uerum etiam mentes ipsas augustissime lucis radiationibus territaret. Quod ratione cum aliqua uideretur forsitan dici, si post condita deorum templa, atque instituta simulacra nullus esset in mundo malus, nulla omnino nequitia, iustitia, pax, fides mortalium pectora possideret: neque quisquam in terris nocens, neque innocens diceretur, scelerosa opera nescientibus cunctis. Nunc uero cum contra malis omnia plena sint, innocentie pene interierit nomen, per momenta, per puncta, examina maleficiorum noua noxiorum improbitate pariantur: dicere qui conuenit, ad incutiendas formidines uulgo  instituta simulacra; cum preter innumeras criminum  et facinorum formas ipsa etiam uideamus templa sacrilegis uiolationibus appeti ab tyrannis, ab regibus, ab latronibus, et nocturnis a furibus; ipsosque illos deos, quos ad metus faciendos, uetus finxit et consecrauit antiquitas, uadere in antra predonum, cum ipsis suis aureis metuendisque fulgoribus?

[9Kb] XXu. Quid enim, si uerum, et sine ulla gratificatione perspicias, signa ista que dicunt, habent in se magnum, ut merito sperarit atque existimarit antiquitas, conspectu illorum posse frangi hominum uitia, et mores a maleficio temperari? Falx messoria scilicet, que est attributa Saturno, metum fuerat iniectura mortalibus, uitam uellent ut pacificam degere, ac malitiosas abiicere uoluntates; fronte Ianus ancipiti, aut dentata illa, qua insignitus est, clauis; riciniatus  Iupiter atque barbatus, dextera fomitem sustinens perdolatum in fulminis morem; Iunonius ille cestus, aut militari sub galea puellula delitescens; deum mater cum tympano; cum tibiis, et cum psalteriis Muse; Mercurius pinnatus Argiphontes; [a 1Kb] Aesculapius baculo, Ceres mammis cum grandibus, aut in Liberi  dextera pendens potorius cantharus; Mulciber fabrili cum habitu; aut fortuna cum cornu, pomis, ficis, aut frugibus autumnalibus pleno; semitectis femoribus Diana; aut ad libidinem concitans uenus nuda; Anubis canina cum facie; aut genitalibus propriis inferior Priapus.

[52Kb] XXuI. O species formidinum dire, metuendique terrores, propter quos genus hominum [b 1Kb] torpedine in perpetua affigeretur, nichil moliretur, attonitum, ab omnique se actu sceleroso flagitiosoque frenaret! Falcicule, claues, caliendra, fomites, talaria, baculi, tympaniola, tibie, psalteria, mamme, prompte, atque ingentes, cantharuli, forcipes, cornuaque pomifera, nuda corpora feminarum, et ueretrorum magnitudines  publicate. Nonne satius fuerat saltitare, cantare, quam sub titulo grauitatis, et seueritatis, obtentu tam frigida, tamque inepta narrare simulacra, ab antiquis ad peccata cohibenda, et ad nocentium formata impiorumque formidines? Usque adeone mortales seculi illius ac temporis corde  fuerant uacui, rationis sensusque nullius, ut ab actionibus improbis tamquam paruuli pusiones, personarum monstruosissima toruitate sannis etiam constringerentur et maniis? Et unde est in contrarium res uersa, ut cum tam multa in ciuitatibus templa sint plena omnium simulacris deorum, tot legibus et generibus suppliciorum tantis, iri obuiam nequeat multitudini noxiorum: neque ullis remediis audacia possit abscidi: tantoque se magis maleficia congeminata multiplicent, quanto legibus iudiciisque contenditur imminuere facta crudelia, et penarum cercitione sedare? Quod si metus aliquos infligerent simulacra mortalibus, legum latio cessaret, nec tam diuerse cruces facinorosorum constituerentur audacie. Nunc uero quia constitit, comprobatumque est, reipsa inanem esse opinionem timoris, qui ab signis  dicatur effluere, ad legum decursum est sanctiones:  a quibus formido esset certissima etiam fixa, constitutaque damnatio: quibus debent et ipsa simulacra, quod incolumia adhuc perstant, et honoris alicuius concessione munita.

[2Kb] XXuII. Sed quoniam satis, ut res tulit, quam inaniter fiant simulacra, monstratum est: de sacrificiis deinceps, de cedibus atque immolationibus hostiarum, de mero, de thure, deque aliis omnibus, que in parte ista confiunt, possit ordo quam paucis et sine ullis circumlocutionibus dicere. In hac enim consuestis parte, inuidias nobis tumultuosissimas concitare, appellare nos atheos; et quod minime attribuamus diis, penas etiam capitis belluarum crudelitatibus irrogare. Quod quidem nos fatemur non contemptu facere, atque aspernatione diuina; sed quod existimemus,  huius potentias nominis nichil tale deposcere, neque rerum huiusmodi cupiditatibus attineri.




LIBER SEPTIMUS.



INDEX CAPITUM.

     Hoc in libro probat Arnobius, siue auctoritate, siue ratione, diis nulla esse sacrificia facienda. Non enim his sacrificiis  nutriuntur: quando quidem, quidquid nutritur, mortale est. Cap. 1, 2, 3.
    Neque etiam uoluptatis causa diis hostie ceduntur, mortalis quippe adhuc est, qui huiusmodi afficitur delectatione. Cap. 4.
    uulgarem autem opinionem illam subruit Arnobius, que sacrificiis deorum iram placari statuebat. Non ire motus diis indignus in immortalem animum cadere nequit. Cap. 5, 6, 7.
    Preterea nemini probabitur, eos pecude aliqua mactata et oblata iram ponere aut iniuriarum suarum obliuisci: aut his sacrificiis, tamquam pacta mercede, peccatorum in se commissorum ueniam largiri. Cap. 8, 9.
    Neque est certe quod quis arguat, hostias diis immolari, ut  res tribuant prosperas et aduersas remoueant. Nam missa interimilla philosophorum opinione, fato omnia regi, certe, si penes deos sit secunda et aduersa tribuere hominibus, ingrato animo sinunt eos qui uictimis aras illorum onerant, ad extremas redigi angustias. Cap. 10, 11.
    Deinde uero dictu absurdum est deos sacrificiorum pretio beneficia sua uendere. Cap. 12.
    Neque potiori ratione asseritur sacrificia diis honoris atque amplificande illorum potentie fieri. Cap. 13, 14.
    Fatetur tamen Arnobius honorem habendum uero Deo, qui, sicut ira non ardescit, ita nec collato gaudet honore, nec negato indignatur, nec se fieri maiorem alienis officiis existimat. Adde uero, nichil honoris diis accedere ex mactatis animalibus, quorum fumo simulacra ac sanguine et putore templa atque altaria coinquinantur. Cap. 15, 16.
     Quod si hoc animalium cruore deos honorari contendas, cur eis non immolantur elephanti, cameli, leones aliaque animalia longe plurima. Neque dicas, iis tantum deos honestari, que ad uictum nobis benigne suppeditant: nam et cuminum, nasturtium, rapas et cetera, que nostro sunt usui, iisdem diis litari debebunt. Cap. 16, 17.
    Urget insuper Arnobius, deorum sicut unum genus ita unam esse debere sententiam: Cur ego, inquit, uni una, altera alteri hostia immolatur? Cap. 18-21.
    Neque respondere iuuat, antiquitate ac longa consuetudine diuersis diis uictimas diuersas mactari. Non enim inquiritur, utrum homines, sed utrum dii sanciuerint, aliquam hostiam uni Deo magis quam alteri conuenire. Cap. 21, 22.
    Obiicientibus ethnicis, diis bonis, ut prosint, et malis, ne  noceant, sacrificandum, respondet Arnobius, deos omnes  natura sua bonos esse debere, adeoque, licet nullo honore ab hominibus afficiantur, illis tamen idcirco nocere nequibunt; preterea, si uera sit hec ethnicorum opinio, ex ea sequitur, bonum deum, si debita illi hostia non mactetur, malum fieri: contra uero deum malum fieri bonum, sacrificio peracto. Cap. 23.
    Ceterum quamuis fas fieri posset, ut tauri aliaque animalia diis immolarentur, quid eis conducere ualebant farciminum, pultium liborumque genera, que in ethnicorum mysteriis adhibebantur? Cap. 24, 25.
    Turis quoque eorum aris adolendi non melior est ratio. Recens quippe est ritus ille ac temporibus ignotus antiquis. Quamobrem aut inutilis censeri debet, aut peccauere prisci homines, quibus numquam usu uenisse constat. Cap. 26, 27.
     Quid uero quod ture dato diis honoris aliquid tribui iactitatur. Nihil quippe tus est aliud nisi uiscus ex quibusdam corticibus profluens. Cur ego ex aliis arboribus coalescens ipsis similiter non incenditur? An quia non ita suauis est odoris? Ergone diis, quemadmodum hominibus, alii odores grati sunt, insuaues alii atque iniucundi? At, fatentibus philosophis, incorporei sunt dii adeoque haud possunt ullo turis aut odore alio mulceri. Cap. 27, 28.
    Frustra etiam ac nulla pariter adducti ratione merum in sacris suis turis socium libabant. Diis enimuero nec siti sicut nec fame laborantibus, inutilis plane uini usus. Illud autem fundi aut in deorum honorem, aut ut propitii fierent, perperam quoque opinabantur ethnici. Cap. 29, 30.
    Quid enim magis insulsum quam certis uerbis uini aliquid libari, ne quodlibet aliud uinum fiat sacrum atque humanis  usibus eripiatur? Cap. 31.
    Nec minus ridiculum esse ostendit Arnobius deos sertis, coronis, cymbalis, tympanis ac symphoniis oblectari. Ad hec dies eorum festos irridet ac ludos in ipsorum honorem institutos exagitat. Cap. 32.
    Nihil etiam a recta ratione magis alienum esse conuincit, quam existimare, turpibus, que tum agebantur, comediis ac tragediis, deos delectari atque animos ponere. Cap. 33.
    Demonstrat uero, tot tantaque opinionum portenta inde orta esse, quia ethnici nesciebant que sit ueri Dei natura, sibique falso persuadebant, deos suos eiusdem secum esse substantie. Cap. 34.
    Ad euertendum deinceps accedit ultimum illudque, ut putabatur,  ualidius ethnicorum propugnaculum, quo ii ex uariis prodigiorum, sicut aiebant, historiis probare nitebantur, deos peccatis hominum offensos ira exarsisse, sed eorum satisfactione postea placatos, et primum quidem ludorum Circensium restitutionem in Iouis honorem excutit; qua rite peracta lues cessasse ferebatur. C. 35, 36, 37.
    Transit deinde ad historiam Capitolii fulmine icti et simulacri Iouis de sede sua deturbati; quo demum ex haruspicum responsis altiore in loco ad orientem solem collocato tum patuisse res abditas existimabant, hisque relatis palam facit, nichil posse umquam excogitari, quod summa deorum amplitudine atque etiam nomine sit magis indignum. Cap. 37-41.
    Deinceps ad examen reuocat narrationem de Aesculapii simulacro in insulam Tiberinam translato: unde subito sedatam  esse putabant diram tuem, que iniquis reipublice temporibus grassabatur. Cap. 41-45.
    Sermonem instituit de simulacro Matris deum ex Phrygio Pessinunte Romam aduecto: quo tempore hostem ab Italia pulsum, decus urbis pristinum restitutum, fines imperii longe lateque propagatos aliaque in Romanam gentem collata beneficia dictitabant. Quibus in medium adductis demonstrat Arnobius, nichil esse aut fingi posse, quod ueritati magis repugnet quodque fidem minus mereatur. Cap. 46-48.
    Postremo secum comparat ac sibi inuicem opponit ethnicorum Christianorumque opiniones, atque hinc concludit, Christianos pios esse, gentiles uero dementis impietatis, quam illi exprobrabant, reos esse reuera ac conscios. Cap. 49, 50, 51.


 [56Kb] I. Quid ergo, dixerit quispiam, sacrificia censetis nulla esse omnino facienda? Ut uobis non nostra, sed uarronis uestri sententia respondeamus, nulla.  Quid ita? Quia, inquit, dii ueri neque desiderant ea, neque deposcunt: ex ere autem facti, testa, gypso, uel marmore multo minus hec curant; carent enim sensu: neque ulla contrahitur, si ea non feceris, culpa: neque ulla, si feceris, gratia. Sententia reperiri nulla potest integrior, uerior, et quam quiuis possit, quamuis ille sit sceuus et difficillimus, occupare. Quis est enim pectoris tam obtusi, qui aut rebus nullum habentibus sensum hostias cedat et uictimas, aut eis existimet dandas, qui sunt ab his longe natura et beatitudine disiugati?

[1Kb] II. Qui sunt, inquitis, dii ueri? Ut communi uobis et simplici respondeamus uerbo, non scimus. Quos enim uidimus numquam, qui sint, scire quemadmodum possumus? Ex uobis audire consueuimus, deos  esse quam plurimos, et nominum in serie computari: qui si sunt, ut dicitis, uspiam, uerique, ut Terentius credit, eos esse consequitur sui consimiles nominis, id est tales, quales eos uniuersi debere esse conspicimus, et nominis huius appellatione dicendos. Quinimmo, ut breuiter finiam, qualis dominus rerum est, atque omnipotens ipse, quem dicere nos omnes Deum scimus atque intelligimus uerum, cum ad eius nominis accessimus mentionem. Deus enim ab altero in eo, quo Deus est, nulla in re differt: nec quod unum est genere, suis esse in partibus minus aut plus potest, qualitatis proprie uniformitate seruata. Quod cum dubium non sit, sequitur, ut geniti numquam, perpetuique ut debeant esse, extrinsecus appetentes nichil, nec carpentes aliquas terrenas  ex materie opibus uoluptates.

[19Kb] III. Ergo si hec ita sunt, primum illud a uobis expetimus noscere, que sit causa, que ratio, sacrificia ut ista faciatis: quid deinde ex hoc lucri ad deos ipsos perueniat, atque in eorum commoditate subsidat.  Quidquid enim geritur, debet habere causam sui: neque ita esse ab ratione seiunctum, ut in operibus feratur cassis, et in uacuis ludat inanitatis erroribus. Numquid forte dii celestes aluntur his sacris, et ad eorum compaginem retinendam nonnullius opus est suffectione materie? Et quis ita est hominum, deus prorsus qui sit, ignorans, ut eos existimet contineri alicuius alimonii genere; et cibi esse munus; quod eos faciat uiuere, et immensa in perpetuitate durare? Quidquid enim causis et rebus fulcitur extraneis necesse est esse mortale, et habere ad periculum uiam pronam, ubi aliquid ceperit deesse, quo uiuitur. Tum quod ex his rebus, que admouentur altaribus, nichil uidemus accedere, atque ad numinum substantias peruenire. Aut enim thus datur, et liquefactum carbonibus  disperit: aut animalis est hostia, et ab canibus abliguritur sanguis: aut si aliquod uiscus aris fuerit traditum, ratione ardescit pari, et dissolutum in cinerem labitur; nisi forte hostiarum deus animas deuorat, aut ex aris ardentibus nidorem consectatur et fumos, pasciturque de cnissis, quas euomunt ardentia uiscera, adhuc uda de sanguine, et prioribus humecta de succis. Sed si Deus, ut dicitur, nullius est corporis, omnique est incontiguus tactu, qui fieri potis est, ut corporalibus rebus nutriatur incorporeum, quod mortale est, ut immortale sustineat, subdatque salutem  rei, quam contingere nequeat, et motus subministrare uitales? Cessat ergo, ut apparet, sacrorum hec ratio; neque dici a quopiam potis est, ea causa sacrificia celebrari, quod alantur his numina, et eorum sustineantur e pastu.

[419Kb] Iu. Numquid, si forte hoc non est, uoluptatis alicuius, animique, ut dicitur, causa, ceduntur diis hostie, et succensis adiiciuntur altaribus? Et quisquam est hominum, qui deos sibi persuadeat uoluptatum diffusione mollescere, gestire in libidinis gaudium, et uelut animal uile blandis sensibus affici, et dulcedinis labilis uolucri titillatione mulceri? Quod enim uoluptate dissoluitur, id contraria necesse est tristitia contrahatur: nec immune existere ab anxietate meroris, quod letitia trepidat, et leuitatibus extollitur  gaudiorum. Utroque autem affectu debent esse dii liberi, si eos esse perpetuos, et mortalium uolumus fragilitate priuatos. Quid quod omnis uoluptas quasi quedam est adulatio corporis, notisque illis sensibus assumitur quinque: quam si superi sentiunt, et eorum necesse est esse participes corporum, per que uia est sensibus, et accipiendis uoluptatibus ianua. Postremo quod gaudium est, innoxiorum animantium mactatione letari: miserabiles sepe exaudire mugitus, riuos sanguinis cernere, animas cum cruore fugientes, patefactisque secretis prouolui et intestina  cum stercore, et ex residuo spiritu exultantia adhuc corda, tremebundasque palpitantes in uisceribus uenas? Semiferi nos homines, quinimo, potius ut pronuntiemus, quod est uerius atque apertius dictu, feri, quos infelix necessitas, et malus usus edocuit cibos ex his carpere: miseratione interdum commouemur illorum: arguimus nos ipsi, penitusque re uisa atque inspecta damnamus: quod, humanitatis iure deposito, naturalis initii consortia ruperimus [a 1Kb] . Deos aliquis credit pios, beneficos, mites, cede pecorum delectari, diffundique [b 1Kb] letitia, si quando sub his concidunt, et spiritum miserabiliter ponunt? Et uoluptatis, ut cernimus, nulla est in sacrificiis causa, nec cur fiant, ratio est: quoniam nec uoluptas est ulla [c 1Kb] , ac si forte est aliqua, in deos eam cadere  nulla posse ratione monstratum est.

[2Kb] u. Sequitur, ut illam quoque inspiciamus partem, quam iactari audimus uulgo, et populari in persuasione uersari: sacrificia superis ea fieri diis causa, ut iras atque animos ponant, reddanturque mites et placidi, feruidorum pectorum indignatione sedata.  At [d 1Kb] si definitionem teneamus illam, quam pertinaciter meminisse conuenit nos semper, uniuersos animorum affectus ignotos diis esse, consectaneum est credere, numquam deos irasci: quinimmo nullum affectum magis esse ab his longe, quam qui feris et belluis proximus, turbat tempestatibus patientes, et ad periculum interitionis inducit. Quidquid enim uexatur rei alicuius e motu, passibile esse constat et fragile: quod passioni fragilitatique subiectum est, id necesse est esse mortale: ira autem uexat, et patientes se soluit: ergo esse mortale dicendum est, quod passionibus subiectum est ire. At quin deos scimus esse oportere perpetuos, et naturam immortalitatis tenere: quod si constat, et liquidum est, ira ab his longe et ab eorum conditione disiuncta est. Nullis ergo  rationibus conuenit, id in superis uelle placare, quod posse non uideas in eorum beatitudinem conuenire.

[55Kb] uI. Sed concedamus, ut uultis, perturbationem huiusmodi familiarem diis esse, placandeque eius causa res diuinas fieri, et sacrorum solemnia celebrari: quando ergo conueniat [e 1Kb] adhiberi hec munia,  uel in tempore quo dari? antequam sunt irati et perciti? an cum fuerint moti, ipsisque in indignationibus constituti? Si, ne sumant animos, occurendum est his ante: feras nobis proponitis, non deos, quibus, ne seuiant concitate, et cauearum discutiant claustra, obiectari moris est escas, in quas rabide seuiant, et cupidinem uexationis inclinent. Sin autem iam feruidis atque indignatione flagrantibus satisfactio ista sacrificiorum oggeritur: non inquiro, non exigo, an illa leta et sublimis magnanimitas numinum, homunculorum offensione moueatur; habeatque pro uulnere si quid animal cecum, atque in nubibus semper ignorationis incedens, dissignauerit, dixerit, quo illorum minueretur auctoritas.

[1Kb] uII. Sed neque illud dici, aut audire deposco, quas  irarum in homines habeant dii causas, ut sacrificiis debeant contracta offensione mulceri: numquid aliquas leges aliquando sanxere mortalibus, constitutumque est ab his umquam, quid eos agere conueniret, uel quid non: quid consectari, quid fugere, uel coli se saltem quibus rationibus cuperent, ut aliter, quam imperauerant gesta ultionibus persequerentur  irarum; contemptique se uellent de audacibus et transgressoribus uindicare? Ut opinor, ab his numquam neque constitutum est aliquid, neque sanctum: quoniam nec uisi aliquando, neque si sunt ulli, apertissima potuit cognitione dignosci. Quenam est ergo iustitia, ut eis ob aliquas causas irascantur dii celites, quibus neque se esse monstrare aliquando dignati sunt, neque ullas dederint, aut imposuerint leges, quas coli ab his uellent, et inuiolabili obsecutione seruari?

[93Kb] uIII. Sed hoc, ut dixi, pretereo, et silentio patior abire donatum: unum illud pre omnibus quero, que causa est, ut si ego porcum occidero, deus mutet affectum, animosque et rabiem ponat: si gallinulam, uitulum, sub illius oculis atque altaribus concremaro,  obliuionem inducat iniurie, et ab sensu penitus offensionis abscedat? Quid ad eius dolorem ex opere hoc migrat, aut remedii cuius est anser, caper, aut pauus ut ex eius cruore medicina adhibeatur irato? Ergone iniurias suas dii uendunt, atque, ut paruuli pusiones, ut animis parcant, abstineantque ploratibus, passerculos, pupulos, [a 1Kb] equuleos, panes accipiunt,  quibus auocare se possint: ita dii immortales placamenta ista sumunt, quibus iras atque animos ponant, et in gratiam suis cum offensoribus redeant? Atquin ego rebar deos, si modo rectum est credere, quod motibus exagitentur irarum, sine ullis premiis, nullisque mercedibus, iras atque animos ponere, et peccatoribus delicta donare. Hoc est enim proprium numinum, liberales uenias, et concessiones habere gratuitas. Quod si fieri non potest, sapientius multo est, pertinaciter eos in offensione durare, quam munerum corruptione mitescere. Crescit enim multitudo peccantium, cum redimendi peccati spes datur: et facile itur ad culpas, ubi est uenalis ignoscentium gratia.

[25Kb] IX. Ecce si bos aliquis, aut quodlibet ex his animal,  quod ad placandas ceditur mitigandasque [a 1Kb] numinum furias, uocem hominis sumat, eloquaturque his uerbis: Ergone, o Iupiter, aut quis alius deus es, humanum est istud et rectum, aut equitatis alicuius in estimatione ponendum, ut cum alius peccauerit, ego occidar, et de meo sanguine fieri tibi patiaris satis, qui numquam te leserim, numquam sciens aut nesciens tuum numen [b 1Kb] maiestatemque uiolarim, animal, ut scis, [c 1Kb] mutum, nature mee simplicitatem  sequens, nec multiformium morum uarietatibus lubricum? Numquid aliquando tuos ludos minus sancte diligenterque perfeci? numquid aliquem presulem, tuum numen qui offenderet, ante te traduxi? numquid iuraui per te falso? numquid sacrilegis furtis tua rapui, spoliauique donaria? numquid erui sacratissimos lucos, aut religiosa quedam loca substructionibus pollui profanauique priuatis? Qenam est ergo causa, ut alienum crimen meo luatur e sanguine, et in nefas extraneum mea uita et innocentia perducatur? An quod animal uile sum, nec rationis, nec concilii particeps? quemadmodum pronunciant isti, qui se homines nominant, et ferocitate transiliunt belluas. Nonne primordiis iisdem eadem et me genuit informauitque natura? Nonne spiritus unus est, qui et  illos et me regit? Non consimili ratione respiro, et uideo, et ceteris afficior sensibus? Habent iecora, pulmones, corda, intestina, uentriculos: et mihi membrorum non idem est numerus attributus? Amant suos fetus, et gignendis conueniunt liberis: non et mihi prolis, et subrogande est cura, et dulcedo, cum fuerit procreata? Sed rationales illi sunt, et articulatas expromunt uoces: et unde illis notum est, an et ego, quod facio, meis rationibus faciam, et uox ista,  quam promo, mei generis uerba sint, et solis intelligantur a nobis? Interroga pietatem, utrumne sit equius me occidi, me confici, an hominem uenia, et commissorum impunitate donari? Quis in gladium formauit ferrum? non homo? Quis cladem gentibus, quis nationibus imposuit seruitutem? non homo? Quis parentibus, fratribus, quis uxoribus, quis amicis mortiferas subdidit, commiscuitque potiones? non homo? Quis maleficia reperit, aut commentatus est tanta, quanta uix explicari decem millibus queant uel annalium, uel dierum? non homo? Ita istud non ferum, non immane, non seuum est? non tibi, o Iupiter, iniustum uidetur et barbarum, me occidi, me cedi, ut fias tu placidus, et ut scelerosis contingat impunitas? Ergo ob hanc causam, id est, numina ut placentur irata, inaniter fieri sacrificia constitit, cum  docuerit nos ratio neque deos irasci aliquando, neque alterum uelle pro altero confici, cedi, nec innoxii sanguine abolitionem dissignationibus comparari.

[16Kb] X. Sed fortasse aliquis dicet: idcirco diis hostias, et cetera impendimus munera, ut familiares quodammodo nostris supplicationibus facti, res tribuant prosperas, auertantque a nobis mala, cum gaudiis faciant agere nos semper, tristitias uero propellant, et ex casibus imminentia fortuitis. Non exiguam curam locus iste desiderat, nec quod dicitur facile, tam consuetum est uel audiri, uel credi. Aduolabit enim continuo uniuersus ille doctissimorum chorus, qui asseuerans et comprobans, fato fieri quecumque fiunt: eripiat uobis e manibus opinionem istam, et inanibus  uos urgeat persuasionibus fidere. Quidquid in mundo, inquiet, gestum est, geritur, et geretur, olim definitum et fixum est; habetque immobiles causas, per quas sibi  res nexe inexpugnabilem conserant preteritorum cum imminentibus necessitatem. Si definitum et fixum est, quid obtingere singulis mali debeat boniue, iam certum est. Quod si certum est et fixum, uacant omnia deorum auxilia, uacant odia, uacant benignitates. Tam enim prestare non possunt, id quod non postest fieri, quam prohibere, ne fiat id quod necesse est euenire: nisi quod ualidius premere opinionem istam si uoluerint, quibunt: ut etiam ipsos deos frustra dicant a uobis coli, et superuacaneis supplicationibus adorari. Cum enim ordinem uertere, et fatalia nequeant constituta mutare, quid rei, quid cause est fatigare, et obtundere eorum aures uelle, quorum auxiliis nequeas supremis in necessitatibus fidere?

[2Kb] XI. Postremo si tristia atque importuna dii pellunt:  si ea, que sunt leta atque amica, largiuntur: unde sunt mundo tanti, tamque innumerabiles miseri? unde tot infelices lacrymabilem uitam in extrema sorte ducentes? cur immunes a calamitatibus non sunt, qui momenta per singula, qui per puncta sacrificiis onerant atque accumulant aras? Nonne alios, inquiunt, uidemus ex illis domicilia esse morborum; extinctis luminibus, atque auribus obseratis, pedum carere processu, truncos sine manibus degere, incendiis, naufragiis, et ruinis mergi, obrui, confici: patrimoniis ab ingentibus euolutos mercenario sese labore fulcire: stipes emendicare supremas, exterminari, proscribi, semper esse in luctibus liberorum orbitatibus fractos: uexari per infortunia cetera,  quorum species et formas nulla potest enumeratio definire? Quod utique non fieret, si propulsare, si flectere mala ista dii possent sacrorum meritis obligati.  Nunc uero quia casibus nullus est in his locus, sed ineluctabili omnia necessitate confiunt, agit sese ordo prescriptus [a 1Kb] , et quod semel decretum est, perficit.

[70Kb] XII. Aut ingrati esse dicendi sunt celites, si cum habeant iura prohibendi, patiuntur infelix genus tot penis et calamitatibus implicari. Et fortasse aliquid dicant magnum, nec quod auribus debeat frustratoriis, leuibus, et contemnentibus sumi. Quas tamen nos partes, quia res nimium longi est multique sermonis, inexplicatas transcurrimus atque intactas: solum illud posuisse contenti, inhonestas uos famas adiungere diis uestris, si eos aliter negatis prestare que bona sunt, atque inimica transuertere, nisi prius empti capellarum fuerint atque ouium sanguine, et ceteris  que admouentur altaribus. Indignum enim primum est, ut illa uis numinum sublimitasque celestium beneficia credatur sua habere uenalia, prius sumere, atque ita prestare. Tum, quod fedius multo est, nisi acceperint, prodesse nulli, perpetique miserrimos discriminum subire fortunas, cum prohibere possint ac subuenire. Si ex duobus facientibus res sacras honestus unus et locuples, alter angusto lare, sed innocentia fuerit et probitate laudabilis: centum ille cedat boues, totidemque cum agniculis suis matres, thus pauper exiguum, et odoris alicuius unam concremet glebulam: nonne erit consequens, ut debeat credi, si modo nichil numina, nisi premiis antecedentibus prestant, ut fauorem suum et auxilium commodent locupleti, auertant a pauperculo lumina,  quem restrictum non animus, sed familiaris rei necessitas fecit? Ubi enim uenalis et mercenarius dator est, ibi necesse est gratiam pro magnitudine muneris tribui, et eo inclinare suffragium, unde ad eum, qui prestat, mercedis plus multo, et indecore  corruptionis affluxerit. Quid si populi rursus duo hostilibus dissidentes armis, sacrificiis paribus superorum locupletauerint aras, alterque in alterum postulent uires sibi atque auxilium commodari: nonne iterum necesse est credi, si premiis sollicitentur, ut prosint, eos partes inter utrasque hesitare, defigi, nec reperire quid faciant, cum suas intelligant gratias sacrorum acceptionibus obligatas? Aut enim auxilia hinc et inde prestabunt, id quod fieri non potest: pugnabunt enim contra ipsos se ipsi, contra suas gratias, uoluntatesque nitentur: aut ambobus populis opem subministrare cessabunt, id quod sceleris magni est, post impensam acceptamque mercedem. Itaque ergo ab diis longe infamia est ista tota pellenda: neque est omnino dicendum,  premiis eos ac mercedibus allici, bonas ut res conferant, dimoueantque contrarias, si modo dii ueri sunt, atque in nominis huius exceptione ponendi. Aut enim fato fiunt, quecumque fiunt, et ambitionis et gratie nullus locus in diis est: aut si excluditur et eiicitur fatum, non est supere dignitatis, boni operis fauorem [b 1Kb] et collatas munificentias uenditare.

[164Kb] XIII. Satis, ut opinor, ostendimus, frustra diis immortalibus hostias rebus cum consequentibus admoueri: quod neque alantur his, neque ullam percipiant uoluptatem, neque iras aut animos ponant, neque ut res tribuant faustas, neque ut abigant auerruncentque contrarias. Sequitur, ut illam quoque  inspiciamus partem, que ab nonnullis consueta est asseri, et causis cerimonialibus applicari. Aiunt enim sacra hec honorandis esse instituta celestibus, et ea, quod faciant, honoris ergo facere, et his numinum potentias auctitare. Quid si similiter  dicant euigilare sese, atque dormire, deambulare, subsistere, conscribere aliquid et lectitare, ut honorem diis habeant, et dignitatibus eos faciant ampliores? Quid enim cruore de pecorum? Quid sacrorum confectione de cetera superadditur his rei? quid apponitur atque adiicitur potestatis? Etenim honos omnis, qui haberi ab aliquo dicitur, et reuerentie potioris attribui, relatiui est ad alterum generis, et constans partibus duabus, ex concessione tribuentis, et amplificatione sumentis. Ut si quispiam uiso potentissimi nominis atque auctoritatis uiro, uia decedat, assurgat, caput reuelet, uehiculoque desiliat: tum deinde salutet acclinis: ancillatum seruuli pauibunda trepidatione imitatus: uideo, quid agatur in huiusmodi uenerationis officio: summissione alterius  datur alteri plurimum: efficiturque, ut uideatur magnus, quem suspectio minoris extulerit, et suis anteposuerit rebus.

[1Kb] XIu. Sed concessio hec omnis, et honoris, de qua loquimur, attributio, solis habet in hominibus sedem: quos naturalis infirmitas, et amor in altioribus standi docet gaudere de fastibus, et aliorum comparationibus anteponi. At quero [a 1Kb] , in superis ubi est honoris [b 1Kb] locus, uel quas eis eminentias accedere  [c 1Kb] sacrorum ex confectionibus inuenitur? Augustiores, potentiores mactatis pecudibus fiunt: additur illis ex hoc quidquam, aut esse dii magis diuinitate incipiunt [d 1Kb] ampliata? Atqui ego contumelie proximum, quinimmo esse plenam contumeliam iudico, cum honorari ab homine deus dicitur, et muneris alicuius oblatione mactari. Etenim si honos auget, eiusque accumulat dignitatem, cui fuerit attributus, sequitur, ut auctior deus fiat ab homine, a quo fuerit munere et honoris collatione donatus: atque ita perducitur res eo, ut inferior deus sit, qui honoribus mactatur humanis; homo uero sublimior, qui auget potentiam numinis.

[42Kb] Xu. Quid ergo, inquiet aliquis, honorem diis dandum nullum esse omnino censetis? Si deos nobis  proponitis tales, quales, si sunt, debent esse, quosque dicere nos omnes in istius nominis predicatione sentimus, quemadmodum possumus honorem his non habere uel maximum; cum etiam colere homines potentioribus acceperimus imperiis, cuiuscunque ordinis fuerint, cuiuscumque fortune? Quisnam iste est maximus? Officiosior multo, quam habetur a uobis, et potentiore in genere constitutus. Dicite, inquitis, que sit opinio de diis digna, recta, et honesta, nec [b 1Kb]  turpitudinis alicuius deformitate culpabilis. Primum ut neque illos credas quidquam hominis habere consimile, nec quidquam expectare, quod sit ab se foris, atque extrinsecus ueniens: tum a 1Kb] quod sepius dictum est, non ardescere irarum flammis, non gestire corporea uoluptate, non exambiri ut prosint, non premiis ne noceant proritari, benignitatem et gratiam non habere uenalem, non gaudere honore collato, non indignari et affici non dato; sed, quod rei diuine est proprium, sua se ui nosse, nec se alienis adulationibus estimare. Et tamen, ut uideamus istud, quod dicitur, quale sit, quod est istud honoris genus, ueruecem, arietem, taurum dei sub ore connectere conspectuque in eius occidere? Quod est honoris genus, deum inuitare ad sanguinem, quem cum canibus  uideas eum sumere, atque habere communem?  Quod est honoris genus, lignorum struicibus incensis celum fumo subtexere, et effigies numinum nigrore offuscare ferali? Quod si ea, que fiunt, propria ui pendere, non ante sumptis placet estimationibus estimare, are iste, quas dicitis, altariaque hec pulchra infelicissimi animalium generis ustrine, rogi sunt, et busticeta in opus structa fedissimum, atque in sedem fabricata fetorum.

[355Kb] XuI. Quid dicitis, o isti! ergone ille putor, qui ex coriis tollitur atque expirat ardentibus, qui ex ossibus, qui ex setis, ex agnorum lanitiis, gallinarumque de plumis, dei munus et honor est? mactaturque hoc illis, quorum templa cum adire disponitis, ab omni uos labe puros, lautos, castissimosque prestatis? Et quid esse his potest coinquinatius, infelicius, spurcius,  quam si ita facti sunt sensus sui natura, ut in  amoribus habeant tam seua, sintque illis in uoluptate putores: quos neque ipsi sacrificantes ferre, nec ingenue sustinere tractos ualeant per spiritum nares? Quod si animantium cruore honorari, et affici superiorum animos existimatis, cur non eis et mulos, et elephantos mactatis, et asinos? cur non et canes, ursos, et uulpes, et camelos, et belbas, et leones? et quoniam uolucres bestiarum quoque in numeris ponitis, cur non uulturios, aquilas, ciconias, immussulos, buteones, coruos, accipitres, noctuas, cumque illis salamandras, natrices, uiperas, solifugas? Nempe subest et his sanguis, et consimili ratione uitali agitantur spiritu? Quid in illis maioris est operis, aut solertie in his minus, ut ista non augeant, superorum illa amplificent dignitatem? Quia rebus ex his,  inquit, par est honorare celestes, quibus ipsi alimur, sustentamur, et uiuimus, et quas nobis ad uictum sui numinis tribuere benignitate dignati sunt. Sed et cuminum, nasturtium, rapa, bulbos, apium, carduos, radices, cucurbitas, rutam, mentam, ocimum, puleium, porrumque sectiuum, iidem tribuere dii uobis, esseque in usibus uestris alimoniarum in parte iusserunt. Quid ergo cessatis altaribus et hec dare, rebusque his omnibus cunilam superspergere bubulam, et acrimonias intermiscere ceparum?

[113Kb] XuII. Ecce si uos canes, necesse est enim quedam fingi, perspici ut liquidius res possint, si, inquam, canes et asini, si motacille cum his simul, si hirundines garrule, pariterque cum his porci sensu aliquo humanitatis accepto, deos putarent atque existimarent  uos esse: sacraque uobis intenderent honoris ergo facere, non ex materiis aliis, aliisque de rebus, sed quibus ali moris est illis, et naturali appositione fulciri: audire a uobis exposcimus, utrumne hunc honorem, an contumeliam potius esse iudicaretis amplissimam: cum hirundines uobis muscas, motacille cederent consecrarentque formiculas: cum altaribus uestris darent asini fenum, paleasque libarent: cum imponerent canes ossa, et humani stercoris proluuiem concremarent: cum ad ultimum porculi cenum uobis profunderent ex uolutabris horrentibus, lutosis et uoraginibus sumptum? Ita ergo non despui uestras inflammaremini dignitates, stercoribusque uos accipi inter atroces computaretis iniurias? Sed taurorum corporibus honoratis uos deos, et aliorum animantium  cedibus: et quid hoc ab illo differt, cum et ipsa si nondum, mox tamen futura sunt stercora, et exigui temporis contracta interiectione putescant? Denique desinite supponere aris ignem, iam profecto cernetis uiscera illa taurorum sacra, quibus honor a uobis auctificatur deorum, feruescere uermibus et fluctuare, uitiare et corrumpere statum celi, et ex odoribus morbidis regiones consauciare uicinas: que  si uobis precipiant dii curam in uestram, in ualetudinem uertere; prandia inde, uel cenas solemni ex more conficere, longe fugiatis, execratique odoris genus ueniam poscatis a superis, facturosque uos eis numquam talia sacra iuretis. Ita istud non ludere est, non confiteri, non pandere, quid sit deus nescire, nec cui potentie debeat nominis huius uis subdi, appellatioque supponi? Cibis nouis auctificatis deos, nidoribus cohonestatis et succis: et quia uobis iucunda et grata sunt ea, que uos alunt, deos etiam creditis in eorum affluere uoluptates, latratorum et canum ritu ossis seuitias ponere, atque alludere porrigentibus sepius?

[32Kb] XuIII. Et quoniam nobis in manibus hostiarum sermo uersatur: que causa, que ratio est, ut cum  dii immortales, sint enim et per nos licet, quicumque esse creduntur, sint unius sententie, uel unius debeant esse nature, generis, et qualitatis unius, non omnibus omnes hostiis, sed quibusdam quidam sacrorum mulceantur legibus [a 1Kb] ? Que est enim causa, requiram, ut eadem rursus ut ille tauris deus, hedis alius honoretur, aut ouibus: hic lactentibus porculis, alter intonsis agnis: hic uirginibus buculis, capris  ille cornutis: hic sterilibus uacculis, at ille incientibus scrofis: hic albentibus, ille tetris, alter feminei generis, alter uero animantibus masculinis? Si enim honoris et reuerentie causa mactantur diis hostie, quid refert aut interest, cuius animalis e capite luatur hoc debitum, cuius ira offensioque ponatur? An numquid alterius alteri minus gratior et iucundior sanguis est? alter uero alterius uoluptatem infundit et gaudium? aut, ut fieri moris est, obseruationis alicuius et religionis metu ille caprina abstinet se earne, porcinum alius execratur attactum, huic ouilia fetulenta sunt uiscera; ac, ne stomachum fatiget inualidum, hic bubulam duritiem uitat, et lactentium lenitatem, quo digerat expeditius, sumit?

[3Kb] XIX. Sed erras, inquit, et laberis: nam diis feminis  feminas, mares maribus hostias immolare, abstrusa et interior ratio est, uulgique a cognitione dimota. Non inquiro, non exigo, quid sacrorum precipiant, uel quid contineant leges; sed si uicerit ratio, atque obtinuerit ueritas, differentiam generum nullam in diis esse, neque ullis sexibus eos esse  discretos: nonne solui necesse est rationes has omnes, et stultissimis creditas opinationibus comprobari, inueniri? Sapientium uirorum non aduocabo sententias, qui risum nequeunt continere, cum discrimina sexuum diis audiunt immortalibus attributa: unoquoque ab hominum quero, an ipse apud se credat, sibique ipse persuadeat, distinctum esse deorum genus, mares ac feminas hos esse, et ad generandos fetus conuenientium membrorum dispositione formatos? Sed si sexibus sexus pares, id est feminas feminis, mares autem hostias diis maribus immolari sacrificiorum iura prescribant [a 1Kb] : que in coloribus ratio est, ut merito his albas, illis tetras conueniat nigerrimasque mactari? Quia superis diis, inquit, atque ominum dexteritate pollentibus color  letus acceptus est, ac felix hilaritate candoris. At uero diis leuis, sedesque habitantibus inferas color furuus est gratior, et tristibus suffectus e fucis. Sed si rursus obtinuerit ratio, inferorum penitus cassum esse nomen et uacuum, neque ulla sub terris regna esse domiciliaque Plutonia, opinionem necesse est id  quoque frustrari, quam super atris pecudibus habetis, diuisque subterreis. Quod si inferi nulli sunt, deos etiam Manium necesse est esse nullos. Fieri enim qui potest, ut cum loca sint nulla, eorum, que non sunt, ulli perhibeantur esse cultores?

[2Kb] XX. Sed assentiamur, ut uultis, et esse inferos, et esse manes, et habitare nescio quos in his deos hominibus minus faustos, et tristioribus prepositos rebus; et que causa, que ratio est, ut tetre his hostie, nigerrimique admoueantur coloris? quia nigra nigris conueniunt, et tristia consimilibus grata sunt. Quid ergo? non uidetis, ut uobiscum et nos stolide similiterque laudamus, albas esse hostiarum carnes, ossa, dentes, pinguitias, omenta cum cerebris, mollesque  in ossibus medullas? Sed uellera nigra sunt, nigreque animantium sete. Solas ergo immolate diis lanas, uulsasque ex hostiis setulas, relinquite infelicissimas pecudes spoliatas licet ac tonsas, celi [a 1Kb] animam ducere, et pastibus innocentissimas incubare. Quod si grata numinibus inferis ea, que sunt nigra, furuique existimatis [b 1Kb] coloris; cur non omnia cetera, que illorum inferre sacrificiis moris est, sint nigra et fumigata, tetreque ut colorata curatis? Inficite thura, si dantur: salsas fruges, atque uniuersa libamina, lacti, oleo, sanguini, hic ponat ut purpureum colorem, illa ut sint lurida, fuliginem infundite cum  fauillis. Quod si uobis religio nulla est, alba quedam  ferre, et suos retinentia candores: ipsi uestras religiones rationesque dissoluitis, cum sacrorum in opere nichil unum, perpetuumque seruatis.

[12Kb] XXI. Sed et illud hoc loco consentaneum est ex uobis addiscere [c 1Kb] : si caper cedatur Ioui, quem patri solemne est Libero, Mercurio mactari: aut bos si sterilis Unxie, quam Proserpine tribuitis, quo ritu atque obseruatione precipitur: quid facinoris in hoc erit, quid malorum, scelerisue contractum; cum nichil intersit obsequii, cuius animalis e capite honorarium istud debitum compleatur? Confundi hec, inquit, fas non est, nec piaculi parui est, officia rituum procurationemque miscere. Causam oro edissere. Quia generis certi hostias certis ius est consecrare numinibus,  certaque est supplicamenta prestari. Et que iterum causa est, ut generis certi hostias certis ius sit consecrare numinibus, certaque et supplicamenta prestari? et hoc enim ius ipsum debet habere suam causam, certisque ab rationibus exoriri, duci. Antiquitatem, consuetudinemque dicturus es? Hominum mihi scita pronuntias, et ceci animalis inuenta. Ego autem, cum postulo causam mihi depromi, audire desidero, aut celo aliquid lapsum, aut quod magis res poscit, quid applicitum Iupiter ad tauri habeat sanguinem, ut ei debeat immolari, non debeat Mercurio, Libero? Aut natura que capri est, ut his rursus accommoda,  Iouialibus conueniens sacrificiis non sit? Animalium  facta est inter deos diuisio, transactionis alicuius pactione conuenit, ut ille contineret ab huius se hostia? hic ut usurpare desineret alieni sanguinis iura? an, ut zelotypi pusiones, communicare gustatum suarum pecudum nolunt? aut, ut gentibus fieri moris diuersissimi fama est, que habentur his esui, aliarum eadem reiiciuntur ab uictibus?

[14Kb] XXII. Ergo si hec cassa sunt, nec rationis alicuius habentia firmitatem, sacrificiorum et ipsa inanis est ratio. Etenim qui potis est habere idoneam id, quod sequitur, causam, cum ipsum illud primum, a quo defluit secundum, inanissimum esse reperiatur et uacuum, et nulla soliditate firmatum? Telluri, inquiunt, matri scrofa inciens immolatur et feta, at Minerue uirgini uirgo ceditur uitula, nullis umquam  stimulis, nullius operis exercitata conatu. Atquin nos arbitramur, nec uirginem uirgini oportuisse mactari, ne uirginitas uiolaretur in pecude, qua dea plurimum pollet: nec Telluri grauidas atque fetas ob honorem fecunditatis ipsius, quam cuncti expetimus et optamus inextinguibili semper uirginitate procedere. Nam si, quia uirgo Tritonia est, idcirco ei conuenit uirgines hostias immolari: et quod Tellus est mater, consimiliter grauidis accipienda est scrofis; ergo et musicis Apollo, quod musicus: et quod medicus Aesculapius, medicis: et quod faber uulcanus est, fabris: et quod Mercurius eloquens, eloquentibus debet disertissimisque mactari. Quod si dicere istud insanum est, aut, ut mediocriter pronuntiem, brutum: multo illud maioris amentie est fetas  iugulare Telluri, quod sit fetibus grauior: Minerue  castas et uirgines, quod, sit pura, uirginitatis intacte.

[87Kb] XXIII. Nam quod dici a uobis accipimus, esse quosdam ex diis bonos, alios autem malos, et ad nocendi libidinem promptiores: illisque ut prosint, his uerone noceant, sacrorum solemnia ministrari: quanam istud ratione dicatur, intelligere confitemur non posse [a 1Kb] . Nam deos benignissimos dicere, lenesque habere naturas, et sanctum, et religiosum, et uerum est: malos autem et leuos, nequaquam sumendum est auribus, ideo quoniam diuina illa uis ab nocendi procul est dimota et disiuncta natura. Quidquid autem potis est causam calamitatis inferre, quid sit primum uidendum est, et ab dei nomine longissima debet differitate seponi. Itaque ut uobis  commodemus assensum, dextrarum sinistrarumque rerum deos esse fautores: ulla nec sic ratio est cur alios alliciatis ad prospera, alios uero, ne noceant, sacrificiis, commulceatis et premiis. Primum, quod dii boni male non queant facere, etiam si nullo fuerint honore mactati: quidquid enim mite est placidumque natura, ab nocendi procul est usu et cogitatione discretum: malus uero comprimere suam ferociam nescit, quamuis gregibus mille, et millealliciatur altaribus: neque enim in dulcedinem uertere amaritudo se potest: aut ariditas in humorem, calor ignis in frigora: aut quod rei cuicumque contrarium est, id quod sibi contrarium est, in suam sumere, atque immutare naturam. Ut si manu uiperam mulceas, uenenato blandiaris aut scorpio: petat illa te morsu, hic contractus aculeum figat: nichilque  illa prosit allusio, cum ad nocendum res ambe non  stimulis exagitantur irarum, sed quadam proprietate nature. Ita nichil prodest promereri uelle per hostias deos leuos, cum siue illud feceris, siue contra non feceris, agant suam naturam, et ad ea, que facti sunt, ingenitis legibus, et quadam necessitate ducantur. Quid quod isto modo utrique dii desinunt esse suis in uiribus, et suis in qualitatibus permanere. Nam si bonis ut prosint, res diuina conficitur, aliis autem, ne noceant, iisdem rationibus supplicatur: sequitur, ut intelligi debeat, nichil dexteros profuturos, nulla si acceperint munera: malos autem si acceperint, nocendi posituros mentem, fierique ex hoc bonos: atque ita perducitur res eo, ut neque  hi dexteri, neque illi sint leui, aut quod fieri non potest utrique ipsi sint dexteri, et utrique iterum leui.

[256Kb] XXIu. Esto, concedatur infelicissimas pecudes non sine aliquo religionis officio diuorum apud templa mactari, et quod ex usu consuetudinis factum est, rationis alicuius causam aliquam continere: sed si magnificum uidetur, atque amplum, iugulare diis tauros, si illibata, si solida concremari animantium uiscera, quid sibi reliqua hec uolunt magorum coherentia disciplinis, que in sacrorum reconditis legibus pontificalia restituere mysteria, et rebus inseruere diuinis? Quid inquam, sibi hec uolunt, apexanes, hircie, silicernia, longaui? que sunt nomina,  et farciminum genera, hirquino alia sanguine, comminutis alia inculcata pulmonibus. Quid tede? quid nenie? quid offe? non uulgi, sed quibus est nomen appellatioque penite: ex quibus quod primum est, in exiguas aruina est miculas, catillaminum insecta de more: quod in secundo situm est, intestini est porrectio [a 1Kb] , per quam proluuies editur; succis perexsiccata uitalibus: offa autem penita est, cum particula uisceris cauda pecoris amputata. Quid polimina? quid omenta? quid palasea, siue, ut quidam cognominant, plasea? ex quibus est nomen omenti pars quedam; quo receptacula uentrium circumretita finiuntur. Bouis cauda est plasea, siligine  et sanguine delibuta. Polimina porro sunt ea,  que nos proles uerecundius dicimus: a uulgaribus autem assolent cognomine testium nuncupari. Quid fitilla, quid frumen, quid africia, quid gratilla, catumeum, conspolium, cubula? ex quibus duo, que prima, sunt pultium nomina, sed genere et qualitate diuersa. Series uero, que sequitur, liborum significantias continet: et ipsis non est una eademque formatio. Non enim placet carnem strebulam nominare, que taurorum e coxendicibus demitur, pulpamenta non assa, que in uerubus exta sunt, animata prius et torrefacta carbonibus: non salsamina denique, que sunt una commixtio quadrinis copulata de frugibus. Non similiter fendicas, que et ipse sunt hire, quas  plebis oratio ilia solet, cum eloquitur, nuncupare.  Non ratione eadem erumnas, que sunt prima in gurgulionibus capita, que deiicere cibos et referre natura est ruminatoribus seculis. Non magmenta, non augmina [a 1Kb] , non mille species, uel farciminum, uel fitillarum, quibus nomina indidistis obscura, uulgoque ut essent augustiora, fecistis.

[32Kb] XXu. Si enim quecumque ab hominibus fiunt, maximeque in re sacra, debent habere suas causas, nec sine ratione est quidquam in negotiis omnibus, atque in omni administratione faciendum; edissertate nobis, et dicite, que sit causa, que ratio, ut hec etiam diis dentur, sacrisque adoleantur altaribus? In hoc enim diutius loco huic cause uel maxime necessario immoramur, insistimus, inheremus, cupientes  addiscere, quid cum pultibus Deo sit, quid cum  libis, quid diuersis cum fartibus, confectionis iure multiplici [b 1Kb] atque impensarum uarietate conditis? Opiparis numina cenis afficiuntur, aut prandiis, ut innumeras conueniat excogitare his dapes? auersionibus stomachorum laborant, et ad expellenda fastidia saporum uarietas queritur, ut modo his assa, modo cruda ponantur, semicocta modo et semicruda? Quod si omnes has partes, quas presicias dicitis, accipere dii amant, suntque illis grate, uel uoluptatis alicuius uel dulcedinis sensu; quid intercedit, quid prohibet, ut non semel hec omnia totis cum animantibus inferatis? Que causa, que ratio est, ut caro strebula separatim, ruma, cauda et plassea separatim, hire sole, omentum solum, augmentorum  adiiciatur in causam? Pulmentorum uarietatibus  afficiuntur dii celites, ut fieri mos est post cenarum ditium et locupletium saginas frustilla hec [a 1Kb] paruula pro suauibus mateolis sumunt, non quibus famem sedeant, sed ut palati admoneant otium, seque ipsos plene appetitu uoracitatis instigent? O deorum magnitudo mirabilis, o nullis hominum comprehensa, nullis intellecta naturis! siquidem ut prosint, testiculis pecudum redimuntur et rumis, neque prius iras atque animos ponunt, nisi sibi adoleri paratas conspexerint nenias, offasque redemptas.

[413Kb] XXuI. Sequitur, ut de thure, deque mero aliquid sine ulla nimietate dicamus. Copulata enim, et mixta sunt cerimoniarum et hec genera, cultumque adhibentur in plurimum. Ac primum illud a uobis isto ipso querimus percontamurque de thure; unde aut  quo tempore nosse illud aut scire potueritis, ut merito existimetis aut esse diis dandum, aut eorum  acceptissimum uoluntati. Nouella enim propemodum res est, neque annorum inexplicabilis series, ex quo eius notitia profluxit in has partes, et delubris meruit interesse diuinis. Nam neque temporibus, quemadmodum creditur et perhibetur, heroicis, quidnam esset thus, scitum est, scriptoribus ut comprobatur a priscis, quorum in libris nulla posita eius mentio reperitur; neque genitrix et mater superstitionis Hetruria opinionem eius nouit aut famam, sacellorum ut indicant ritus; neque quadringentis annis, quibus Albana res uiguit, in usum cuiquam uenit, sacra cum res fieret; neque ipse Romulus, aut religionibus artifex in comminiscendis Numa, aut esse sciuit, aut nasci; ut pium far monstrat, quo peragi mos fuit sacrificiorum solemnium munia. Unde igitur cepta est  usurpatio eius assumi; aut in antiquam et ueterem consuetudinem quenam irruit nouitas, ut quod tempestatibus  tantis necessarium non fuit, locum sumeret in cerimoniis primum? Nam si sine thure religionis officium claudicat, necessariaque uis eius est, que propitios faciat mitesque hominibus celites, peccatum est ab antiquis, quinimmo piaculis plena uita omnis illorum fuit, qui, quod maxime conueniens deorum fuerat uoluptati, per incuriam neglexere libare. Sin autem temporibus priscis neque homines, neque dii huius thuris expetiuere materiam, comprobatur et hodie frustra illud inaniterque prestari, quod neque antiquitas necessarium credidit, et sine ullis nouitas rationibus appetiuit.

[2Kb] XXuII. Denique ut illam semper regulam definitionemque teneamus, qua demonstratum et fixum est, quidquid fiat ab homine, habere oportere suas  causas, et in ista quoque retinebimus parte, ut requiramus ex uobis, que sit causa, que ratio, ut ante ipsa numinum signa thura iniiciantur altaribus, et ex eorum incendio familiaria fieri existimentur et mitia: quid ex huius modi facto acquiritur his rei aut eorum ad animos quid accedit, ut merito iudicemus recte ista dependi, et non frustra atque inaniter concremari? Ut enim uos debetis ostendere, cur thura diis detis, sic et deos sequitur ut debeatis expromere habere aliquam causam, cur ea non respuant, quinimo cur ea tam familiariter concupiscant. Honoramus, inquiet aliquis fortasse, his deos. Sed nos non uestrum, sed numinum requirimus sensum: nec quid fiat a uobis, sed pendatur ab his quanti, quod in premium datur fauoris interrogamus. Sed tamen o pietas, quantus iste est honor,  aut qualis, qui ex ignis odore [a 1Kb] conficitur, et resina ex arboris comparatur? Nam ne forte ignoretis, quid aut unde sit thus istud: uiscum est ex corticibus profluens, ita ut ex amygdalo, ceraso, lachrymabili  destillatione coalescens. Hoccine ergo superas honorat et auctificat dignitates, aut offensa si aliquando contracta est, thuris uapore dissoluitur, et temperata indignatione sopitur? Quid ergo cessatis, cuiuslibet arboris uiscum sine ulla passim differitate comburere? Nam si honorantur hoc numina, nec indigne sustinent Panchaicas sibi ardere resinulas: quid interest, unde fumus altaribus conficiatur in sanctis; uel ex uisci quo genere nubes suffitionis exestuent?

[4Kb] XXuIII. At numquid aliquis dicet, idcirco superis thus dari, quod odoratus habeat suaues et narium commulceat sensum; reliqua uero sint aspera, et ob causam offensionis exclusa? Habent enim dii nares,  quibus ducant erios spiritus, accipiunt auras, et remittunt: ut penetrare illos possint nidorum differentium qualitates? Quod si damus ut fiat, mortalitatis eos adiungimus legi, et excludimus diuinitatis a finibus. Quidquid enim spirat, et reciprocos halitus auris commeabilibus ducit, id necesse est mortale, quia celi sustinetur e pastu. Quidquid autem celi sustinetur e pastu, si recursus abstuleris, quibus alternatio redditur abstrahiturque uitalis, oblidi eius necesse est animam, et rationem subrui atque interire uiuendi. Ergo si et dii spirant, odoremque ad se attrahunt auris comitantibus inuolutum, non est ab re dicere et alienis eos suffitionibus uiuere, et interclusis posse spiraminibus interire. Et unde nouissime scitis, an si odorum suauitate capiuntur, eadem sint eis iucunda, que uobis, et parili sensu uestras mulceant  afficiantque naturas? Nonne fieri potis est, ut que uobis afferunt uoluptatem, contra illis aspera uideantur et tristia? Cum enim deorum sint sententie dispares, substantieque non une: quibus effici  rationibus potest, ut quod qualitate diuersum est, unum sentiat accipiatque contactum? An non quotidie cernimus et inter animantia terris orta, esse aliis eadem uel amara uel dulcia: mortifera his esse, que illis nata in perniciem non sunt: ut que alios mulceant odoribus letis, eadem pestiferos halitus aliorum corporibus spirent? Sed hoc ut fiat et accidat, non in rebus est causa, que simul esse mortifere simul salutares, simul dulces nequeunt, simulque amare consistere; sed, ut quisque est factus ad extrinsecus rei uenientis attactum, ita afficitur: qualitatem non accipit ex rerum impulsionibus natam, sed ex sui sensus contagiique [a 1Kb] natura. uerum omnis hec ratio longe est ab diis sita, nec exigui limitis interiectione discreta. Nam si uerum est, ut  ab sapientibus creditur, incorporales hos esse, neque [b 1Kb] ualiditatis alicuius eminentia subleuari, inanis apud hos odor est, nec sensibiliter commouere aura eos potis est nidoris alicuius: non si mille tu pondera masculi thuris accendas, celumque hoc totum redundantium uaporum nebulositate cludatur. Quod enim non habet robur et substantiam corporalem, contrectari a substantia non potest corporali: odor autem corpus est, tactis sicut naribus indicatur: a deo ergo sentiri ratione non potest ulla, qui  caret re corporis, atque omni sensu et cogitatione priuatus est.

[191Kb] XXIX. Merum thuris est socium, quod explanari consimiliter poscimus, cur ei superfundatur incensioni. Si enim ratio, cur fiat, non ostendetur, nec habebit expositam sui causam, non iam istud errori obiiciendum est ludicro, sed, ut dicatur expressius, insanie, dementie, cecitati. Ut enim iam sepius dictum est, debet omne, quod geritur causam sui habere perspicuam, nec caliginis alicuius obscuritate contectam. Si ergo fiditis facto, aperite, monstrate, liquor iste cur detur, id est, uinum superfundatur altaribus. Numquid enim numinum corpora sitim sentiunt aridam, et eorum necesse est siccitates humore aliquo temperari? Numquid nobis ut mortalibus  mos est, cenis intermiscere potiones: pari etiam more post solidos uictus liborum, et pultium, hostiarumque cesarum, quo putrefiat facilius et percoquatur cibus, frequentissimo irrigant accipiuntque se uino? Date queso immortalibus diis bibant, scyphos, brias, pateras, sympuuiaque depromite: et quoniam tauris pinguibusque se dapibus, atque opimis inferciunt escis: ne quod in stomachi tramite male transuoratum substerit uiscus: succurrite, properate, Ioui optimo maximo merum, ne prefocetur, date: cupit,  eructare, nec potis est: ac ni illa labatur et dissoluatur obstructio, periculum maximum est, ne oblisus interrumpatur spiritus, et uiduatum remaneat sine suis administratoribus celum.

[226Kb] XXX. Sed frustra, inquit, inequitas nobis: non enim nos superis ob eas profundimus merum causas, tamquam illos existimemus aut sitire, aut bibere, aut suauitatis eius affectione letari. Honoris eis ergo datur, quo fiat illorum elatior, amplior, augustiorque sublimitas, altaria super ipsa libamus, et uenerabiles muscos carbonibus excitamus extinctis et que grauior infligi contumelia diis potest, quam si eos credas accepto mero propitios fieri: aut honorem existimes habitum his magnum, si modo uini exigui rores super uiuidam ieceris atque instillaueris prunam?  Non nobis est sermo cum hominibus rationis expertibus, neque quibus non sit communis intelligentie ueritas: inest et uobis sapientia, inest sensus, uerumque nos dicere apud uos ipsi interiori iudicio scitis. Sed quid facere possumus considerare nolentibus penitus res ipsas, secumque ipsos loqui? Facitis  enim, quod fieri cernitis, non quod fieri oportere confiditis: nimirum quia apud uos plus [a 1Kb] ualet nullam habens consuetudo rationem, quam rerum inspecta natura ueritatis examinatione ponderata. Quid est enim Deo cum uino, aut in eius materia uis qualis, aut quanta est, quod cum effusum fuerit, sublimitas eius augescat, et honorata existimetur auctoritas? Quid, inquam, Deo cum uino est, uenereis re proxima, neruos omnium debilitante uirtutum, uerecundie, pudoris, et castitatis inimica? quod in insanias et furores mentes sepius precipitauit excitas, ipsosque illos deos maledictis compulit exauctorare dementibus. Itane istud non nefas et plenum sacrilegii crimen est, honori hoc dare, quod si tu id auidius sumpseris, quid facias, nescias: quid loquaris, ignores:  ad extremum tumulenti, luxuriosi, et perditi conuitium infamiamque merearis?

[2Kb] XXXI. Opere pretium est, etiam uerba ipsa depromere, quibus, cum uinum datur, uti ac supplicare consuetudo est: Mactus hoc uino inferio esto. Inferio,  inquit Trebatius, uerbum ea causa est additum, eaque ratione profertur; ne uinum omne omnino, quod in cellis atque apothecis est conditum, ex quibus illud, quod effunditur, promptum est, esse sacrum incipiat, et ex usibus eripiatur humanis. Addito ergo hoc uerbo solum erit, quod inferetur, sacrum, nec religione obligabitur ceterum. Qualis ergo hic honor est, in quo imponitur quasi lex deo, ne plus querat, quam datum est? aut cuius ipse est auiditatis deus, qui nisi uerbi fuerit prescriptione submotus, cupiditatem suam protendat ulterius, et apothecis suis supplicem priuet? Mactus hoc uino inferio esto: iniuria est ista, non honor. Quid enim si diuus amplius hoc uolet, neque erit contentus illato? nonne insigniter dicendum est ledi, qui honorem accipere cum  conditione cogatur? Nam si exceptione non addita sacrum necesse est fieri omne omnino, quod in cellis est, uinum, manifestum est et deo contumeliam fieri, cui modus constituatur inuito: et uos ipsos in re sacra ceremoniarum officia uiolare, qui non tantum tribuitis uini, quantum deum uidetis sibi uelle prestari. Mactus hoc uino inferio esto: quid est aliud quam dicere, tantum esto mactus, quantum uolo: tantum amplificatus, quantum iubeo: tantum honoris assumito, quantum te habere decerno, et uerborum circumscriptione definio. O deorum sublimitas prepotens,  quam uenerari, quam colere officiis omnibus ceremonialibus debeas: cui legem uenerator imponit, quam cum pactionibus adorat et formulis: que per unius formidinem uerbi ab immodicis uini cupiditatibus arcetur.

[115Kb] XXXII. Sed sit, ut uultis, honor in uino, sit in thure, immolatione et cedibus hostiarum ire numinum offensionesque placentur. Etiamne dii sertis, coronis afficiuntur, et floribus? etiamne eris tinnitibus, et quassationibus cymbalorum? etiamne tympanis? etiamne symphoniis? Quid efficiunt crepitus scabillorum, ut cum eos audierint numina, honorifice secum existiment actum, et feruentes animos irarum obliuione deponant? An numquid ut paruuli pusiones ab ineptis uagitibus crepitaculis exterrentur auditis:  eadem ratione et omnipotentia numina tibiarum stridore mulcentur, et ad numerum cymbalorum mollita indignatione flaccescunt? Quid sibi uolunt extationes iste, quas canitis matutini, collatis ad tibiam uocibus? Obdormiscunt enim superi, remeare ut ad uigilias debeant? Quid dormitiones ille, quibus bene ut ualeant, auspicabili salutatione mandatis? Somni enim quiete soluuntur, occuparique ut hoc possint, lenies audiende sunt nenie? Lauatio, inquit, deum matris est hodie. Sordescunt enim diui, et ad sordes  eluendas lauentibus aquis opus, atque adiuncta antiqua cineris frictione. Iouis epulum cras est. Iupiter enim cenat, magnisque implendus est dapibus, iamdudum inedia gestiens, et anniuersaria interiectione ieiunus. Aesculapii geritur, celebraturque uindemia: colunt enim dii uineas, et ad suas usiones contractis exprimunt uindemiatoribus uinum. Lectisternium Cereris  erit idibus proximis: habent enim dii lectos atque, ut stratis possint mollioribus incubare, puluinorum tollitur atque excitatur impressio. Telluris natalis est: dii enim ex uteris prodeunt, et habent dies letos, quibus eis adscriptum est auram usurpare uitalem.

[422Kb] XXXIII. Ludi uero, quos facitis, quibus Floralibus  et Megalensibus nomen est, ceterique omnes alii, quos esse sacros uoluistis, et religionum inter officia deputari, quam rationem habent, quam causam, ut institui condique debuerint, et ex numinum appellatione signari? Honorantur, inquit, his dii, et si quas ab hominibus continent offensionum memorias illatarum, abiiciunt, excludunt, redduntque se nobis redintegrata familiaritate fautores. Et que causa est rursus, ut tranquilli, placidi efficiantur, et mites: inepte si res fiant, et ab hominibus otiosis multitudine spectante ludatur? Ponit animos Iupiter, si Amphitryo fuerit actus pronuntiatusque Plautinus? aut si Europa, si Leda, Ganymedes fuerit saltatus, aut Dane, motum compescit irarum? Tranquillior, lenior mater magna efficitur, si Attidis conspexerit  priscam refricari ab histrionibus fabulam? oblitterabit  offensam uenus, si Adonis in habitu gestum agere uiderit saltatoriis in motibus pantomimum? indignatio relanguescet Alcide, si tragedia Sophoclis, cui Trachinie nomen est, Euripidis aut Hercules actitetur? Existimatue tractari se honorifice Flora, si suis in ludis flagitiosas conspexerit res agi, et migratum ab lupanaribus in theatra? Itane istud non est deorum imminuere dignitatem, dicare et consecrare turpissimas reis eis, quas censor animus respuat, et quarum actores inhonestos esse ius uestrum, et inter capita computari iudicauit infamia? Mimis nimirum dii gaudent, et illa uis prestans, neque ullis hominum comprehensa naturis, libentissime commodat audiendis his aures, quorum symplegmatibus [a 1Kb] plurimis intermixtos se esse, derisionis in materiam norunt: delectantur,  ut res est, Stupidorum capitibus rasis, salapittarum  sonitu atque plausu, factis et dictis turpibus fascinorum ingentium rubore. Iam uero si uiderint in femineas mollitudines eneruantes se uiros, uociferari hos frustra, sine causa alios cursitare, amicitiarum fide salua contundere se alios, et crudis mutilare se  cestibus, certare hos spiritu, buccas uento distendere, uotisque inanibus concrepare, manus ad celum tollunt, rebus admirabilibus moti prosiliunt, exclamant, in gratiam cum hominibus redeunt. Hec si diis immortalibus obliuionem afferunt simultatum, si ex comediis,  atellanis, mimis ducunt letissimas uoluptates: quid moramini, quid cessatis, quin et ipsos dicatis deos ludere, lasciuire, saltare, obscenas compingere cantiones, et clunibus fluctuare crispatis? Quid enim differt, aut interest, faciantne hec ipsi, an ab aliis fieri in amoribus atque in deliciis ducant?

[13Kb] XXXIu. Unde igitur fluxit, uel ex quibus enata est causis opinionum hec prauitas? Ex eo scilicet maxime, quod nequeuntes homines, quidnam sit deus, scire, quidnam sit uis eius, natura, substantia, qualitas: utrumne habeat formam, an nulla sit corporis circumscriptione finitus, agat aliquid, an non agat: uigiletne perpetuo, an aliquando soluatur in somnos: currat, sedeat, ambulet, an ab huiusmodi motibus, et cessione sit liber? Hec omnia, ut dixi, nequeuntes  scire, neque ratione aliqua peruidere, in eas sunt opinationes lapsi, ut deos ex se fingerent, et qualis sibi natura est, et illis talem darent actionum, rerum, uoluntatumque naturam. Quod si animal cernerent nullius esse se pretii, nec inter formiculam plurimum seseque esse discriminis, profecto desinerent arbitrari quidquam se habere commune cum superis, et intra suos fines humilitatis sue modestiam continerent. Nunc uero quia cernunt ora, oculos, capita, buccas,  auriculas, nasos, ceterasque se alias membrorum gerere ac uiscerum portiones, et deos existimant eadem ratione formatos, habitumque illos suum compagine in corporea continere: et quia gaudere, letari, mestosque se fieri tristioribus conspiciunt causis, arbitrantur et numina ex rebus hilarioribus gaudere, et ex minus letis animorum contractione conduci: affici se ludis putant et celitum mentes ludorum delectatione mulceri. Et quia illis se uoluptas est lauacrorum refouere caldoribus, et superis ducunt lauationum esse munditias gratas. uindemiamus nos homines, et deos rentur, et credunt suas ducere atque agitare uindemias: dies nobis natalitii sunt, et potentias celites diis autumant habere natales. Quod si possent adscribere ualetudines, egritudines, et corporales  diis morbos, non dubitarent eos lienosos, lippulos, atque enterocelicos dicere, eo quod ipsi et lienosi et lippi sunt sepe, et ingentium herniarium [a 1Kb] magnitudine ponderosi.

[103Kb] XXXu.  Sed si dii immortales nequeunt, inquit, irasci, neque ullis animorum affectibus eorum quatitur concutiturque natura: quid historie sibi uolunt, quid annales, quorum in conscriptionibus legimus nonnullis offensionibus deos  motos, pestilentias, sterilitates, ac frugum inopias, aliaque intulisse ciuitatibus nationibusque discrimina: eosque rursus sacrorum satisfactione placatos, indignationum posuisse feruores, et in habitum letiorem statum celi, tempestatumque mutasse? Quid terrarum fremitus, quid motus, quos esse accepimus factos, quod essent acti per indiligentiam ludi, nec ad suam formam conditionemque curati? instauratis his tamen, et curiosa obseruatione repetitis, superorum conquieuisse terrores, et ad hominum curam familiaritatemque reuocatos. Quoties uatum iussis, haruspicumque responsis, postquam diuina res facta est, et ex gentibus transmarinis acciti dii quidam, delubraque his facta, et in altioribus columnis signa quedam et simulacra sunt constituta: et imminentium  auersi sunt periculorum metus, et grauissimi hostes pulsi, et amplificata res publica est, et uictoriarum frequentibus gaudiis, et prouinciarum possessione complurium? quod utique non fieret, si sacrificia, si ludos, ceterosque aspernarentur dii cultus: neque se honorari eorum procurationibus ducerent. Si ergo his datis calor omnis numinum, indignatioque frigescunt, uertunturque in prospera ea, que uidebantur afferre terrores, manifestum est, hec omnia non sine celitum fieri uoluntate, et quod ea  tribuantur a nobis, inaniter et cum tota imperitia reprehendi.

[352Kb] XXXuI.  uentum est ergo, dum loquimur, ad ipsum articulum cause, uentum rei ad cardinem, uentum ad ueram atque adiunctissimam questionem: in quam conuenit ut debeamus inspicere, formidine superstitionis amota, et gratificatione deposita, utrumne hi dii sint, quos seuire asseratis offensos, reddique sacrificiis mites; an sint longe aliud, et ab huius ui debeant et nominis et potentie segregari. Non enim imus inficias, in annalium scriptis contineri hec omnia, que sunt a uobis in oppositione prolata: nam et ipsi pro modulo, ingeniique pro captu et legimus, et esse positum scimus, ludis quondam ipsis circensibus, qui Ioui maximo  fierent, patremfamilias quemdam, antequam inciperent res agi, seruum pessime meritum per circi aream mediam transduxisse cesum uirgis, et ex more mulctasse post patibuli pena. Ludis deinde iam terminatis, profligatisque curriculis, non multi post temporis spatium ciuitatem occepisse pestilentia uastari. Cumque dies adderet malum malo grauius, cateruatim et populus interiret: rusticulo cuidam sorte humilitatis obscuro Iouem per insomnium dixisse, uti ad consules uaderet, presulem sibi displicuisse  monstraret, posse melius fieri ciuitati, si ludis sua religio redderetur, et ex integro rursus curiosa obseruatione procederent. Quod cum ille facere minime curasset; uel quod esse uanum suspicaretur insomnium, nullamque habiturum apud audituros fidem; uel quod ingenite humilitatis memor potestatis tante fugeret et formidaret accessum: cunctatori redditum inimicum Iouem, filiorum obitus irrogauisse pro pena. Mox cum et ipsi proprium minaretur interitum, ni presulis pergeret nuntius improbati: obeundi formidine territatum, cum iam et ipse contactus pestilentie flagraret incendio, de sententia propinquorum perlatum ad curiam patrum, insomniique exposita uisione, flammas euolauisse contagii: ludorum deinde instauratione decreta, et  spectaculis adhibitam grauem curam, et priorem populo redditam sanitatem.

[2Kb] XXXuII.  Sed neque illud eque nos negabimus scire, temporibus quondam ciuitatis et reipublice duris, uel que lues infesta faciebat continua populum contage conficiens: uel que hostes ualidi, et ad periculum libertatis auferende preliorum prosperitate iam proximi: iussis et monitis uatum, transmarinis ex gentibus quosdam deos accitos, magnificisque honoratos templis, et luis sedasse flagrantiam, et uiribus hostium fractis frequentissime triumphatum, et auctos imperii fines, innumerasque prouincias sub leges uestri cecidisse dominatus. Sed  neque hoc nostram conscientiam fugit, lectum et positum,  ictum cum esset Capitolium fulmine, multaque in hoc alia: Iouis etiam simulacrum, sublimi quod in culmine stabat, suis esse ab sedibus prouolutum. Responsum deinde ab haruspicibus editum, res seuas tristissimasque portendi, ab incendiis, cedibus, ab legum interitu, et ab iuris occasu, maxime tamen ab domesticis hostibus, atque ab impia coniuratorum manu. Sed flecti hec posse, immo aliter publicari scelerata non posse consilia, nisi Iupiter rursus altiore in culmine figeretur, orientalem conuersus ad cardinem, radiisque oppositus solis. Affuisse dicto fidem: nam subrecto culmine conuersoque ad solem signo, patuisse res abditas, et reserata in maleficia uindicatum.

[43Kb] XXXuIII.  Habent quidem miraculi  speciem, quinimmo habere creduntur cuncta ista, que dicta sunt: si ita, ut sunt prompta, humanum ueniant ad auditum: nec diffitemur inesse his quiddam, quod in prima positum, quemadmodum dicitur, fronte perstringere [a 1Kb] aures possit, et ueritatis similitudine circumuenire. Ceterum si penitus intueri res factas, personas, et personarum uolueris uoluntates, [b 1Kb] nichil esse reperies diis dignum, et quod sepe iam dictum est, quod ad huius nominis speciem dignitatemque referatur. Quis est enim primum, qui deum illum fuisse credat, qui currentibus frustra delectaretur equuleis, euocarique se genere hoc ludicri iucundissimum duceret? Imo illum fuisse  quis est qui assentiatur Iouem, quem deum principem  dicitis, et rerum, quecumque sunt, conditorem: qui spectatum proficisceretur e celo, cantherios de uelocitate certantes, replicantes gyros septem, et quos dissimiles ipse corporum esse in mobilitate uoluisset, eos tamen gaudere, transire, transiri, pronos et cernuos ruere, cum curribus resupinos uerti, trahi alios cruribus et claudicare prefractis, et ineptias nugis et crudelitatibus mixtas summis in uoluptatibus habuisse, quas homo quiuis letus, nec ad studium plene grauitatis ac ponderis eruditus puerilia duce ret atque aspernaretur ut ludicra? Quis est, inquam, qui credat, repetamus ut assidue hanc uocem, generis eum fuisse diuini, qui quoniam ludis actus per circi est spatium, meritorum penas et supplicia redditurus, ira exacerbatus ardesceret, seseque ad uires  accingeret ultionis? Si enim nocens seruus, atque illa fuerat animaduersione puniendus: qui debuit Iupiter indignatione aliqua commoueri, cum ageretur iniuste nichil, imo cum nocens caput penis conuenientibus plecteretur? Sin autem immunis ab scelere, neque ulli obnoxius crimini, uitiosi presulis ipse fuit in causa, cui cum subuenire potuisset, non fecit, immo ipse quesiuit, et pati quod improbabat, et ab aliis penas sue permissionis exigere: et cur  lesum deinde illo se questus est et pronuntiauit in presule, quia crucis ad penas per circi actus est medium, uirgis dilaceratus et flagris?

[3Kb] XXXIX.  Et quid ex hoc facto labis potuit et feditatis effluere, quod aut circum faceret minus purum, aut Iouem contaminatum, cum per exigua momenta, per puncta, tot in orbe conspiceret millia mortis in generibus uariis, et cruciatibus interire diuersis? Ante, inquit, est actus, ludi quam inciperent confici. Si sacrilego pectore, religionisque contemptu, est ut ignoscere debeamus Ioui indignanti se spretum, nec circensibus propriis sollicitiorem adhibitam curam. Sin autem errore uel casu, latens illud non est animaduersum et cognitum uitium, nonne fuerat rectum, Iouique conueniens, ut humanis  ignosceret lapsibus, et imprudentie cecitatem ueniali concessione donaret? Sed uindicanda res fuit. Et post hec aliquis fuisse illum deum credet, qui puerilis incuriam ludicri, ciuitatis ultus est et persecutus interitu? grauitatis, ac ponderis, aut ullius habuisse constantie firmitatem, qui ut sibi ex integro uoluptatis in gaudia curreretur, uenenatam in perniciem eris haustus uertit, et pestilentie morbo stragem mortalitatis indixit? Si ludorum exhibitor magistratus  minus curauit ediscere, quisnam esset illo die circi actus per medium, contractaque est ex hoc culpa: quid infelix commeruerat populus, ut aliena delicta capitis sui dissolueret penis, pestilentibusque contagiis crudeliter expelleretur e uita? immo quid feminarum genus, quas ab negotiis publicis conditio fragilitatis excepit? quid adulte [a 1Kb] uirgines, quid paruuli fecere pusiones? quid denique adhuc parui nutricum sub alimonia constituti, ut in eos immitteretur par et una seuitia, priusque acerbitatem mortis, quam dulcedinem aliquam perciperent luminis?

[11Kb] XL.  Si sibi [b 1Kb] Iupiter ludos scrupulosius fieri, restituique querebat, si fideliter reddere suam populo sanitatem, nec malum, quod fecerat,  prorogari ulterius et augeri: nonne rectius fuerat, consulem ut ad ipsum ueniret, sacerdotum ad aliquem publicorum, pontificem maximum, aut ad Flaminem suum Dialem, eique per somnium, et presulis uitium, et funesti causam temporis indicaret? Que fuerat ratio, ut ruri hominem suetum, obscuritate incognitum nominis, urbanarum inscium rerum, quid sit presul fortasse nescientem, uoluntatis sue deligeret [c 1Kb] nuntium, et expetite satisfactionis auctorem? Quem si utique sciebat, diuinus modo si fuerat tergiuersatorem in obsequio futurum: nonne fuerat pronius, et Deo conueniens, mentem hominis uertere, et parendi subigere uoluntatem; quam uias aggredi seuiores, et latrocinii ritu sine ulla passim ratione seuire? Si enim rusticus, senior, inexpeditus  in rebus obeundis, cunctabatur in re iussa causis superioribus retardatus: quid infelices eius commeruerant liberi, ut in eos ira et indignatio uerteretur,  offensasque alterius luminis sui spoliatione pensarent? Et quisquam est hominum, qui fuisse illum Deum credat tam iniustum, tam impium, nec mortalium saltem constituta seruantem, apud quos nefas haberetur magnum, alterum pro altero plecti, et aliena delicta aliorum ceruicibus uindicari? Sed et ipsum fecit pestilitatis seuitia comprehendi. Nonne ergo prestantius. quinimmo equius fuerat, si hoc esse uidebatur faciendum, ut ab ipso patre terror cercitionis inciperet, apud quem causa tanti fuerat motus, et inobeda cessatio, quam in eius dolorem uim liberis facere, et innoxias urere atque abolere personas? Quenam illa seuitia, crudelitas fuit que tanta, ut, extincta sobole intestinis periculis post territaret patrem? Quod iamdudum si facere, id est, loco  priore uoluisset; nec germanitas conficeretur innoxia, et uoluntas numinis cognosceretur offensa. At enim completo annuntiationis officio statim morbus euanuit, et sanitati homo est continuo restitutus. Et quid habet admirationis res ista, si malum, quod inspirauerit, repulit, seseque inani ostentatione iactauit? Quod si penitus res pendas, magis illa crudelitas, quam beneficium salutis fuit; siquidem hominem miserum, et interire post filios cupientem, non gaudia seruauit ad uite, sed ut suam solitudinem disceret, et orbitatis cruciamenta sentiret.

[3Kb] XLI.  Consimili ratione per alias ire licebit historias, et ostendere in his quoque longe aliud, quam esse dii debeant, de his ipsis dici, et earum in expositionibus indicari: uelut in hac ipsa  quam deinceps ponam, una ei duabusue coniunctis, fastidium ne immoderatione pariatur. Post aduectos, inquitis, transmarinis ex gentibus deos quosdam,  postque condita his templa, post cumulatas sacrificiis aras, male habens sese recreatus conualuit populus, et pestilentes morbi inducta sinceritate fugerunt. Qui, effamini, dii, queso? Aesculapius, inquitis, Epidauro bonis deus ualetudinibus presidens, et Tiberina in insula constitutus. Si esset nobis animus, scrupulosius ista tractare, uobis ipsis obtineremus auctoribus, minime illum fuisse diuum, qui conceptus et natus muliebri aluo esset: qui annorum gradibus ad eum finem ascendisset etatis, in quo illum uis fulminis, uestris quemadmodum litteris continentur, et uita expulisset et lumine. Sed questione ab ista discedimus: Coronidis filius sit, ut uultis, ex immortalium numero, et perpetua preditus sublimitate celesti. Ex Epidauro tamen quid est aliud allatum, nisi magni augminis coluber? Fidem si annalium sequimur: et exploratam eis attribuimus ueritatem, nichil, ut conscriptum est, aliud. Quid ergo dicemus? Aesculapius iste, quem predicatis, deus prestans, sanctus deus, salutis dator, ualetudinum pessimarum propulsator, prohibitor, et extinctor, serpentis est forma et circumscriptione fininitus: per terram reptans, ceno natis ut uermiculis mos est, solum mento radit et pectore, tortuosis uoluminibus se trahens, atque ut pergere prorsus possit, partem sui prostremam conatibus prioris adducit.

[2Kb] XLII.  Et quoniam legitur usus cibis etiam, quibus uita in corporibus immoratur, habet patulas fauces, quibus cibos transuoret, oris  hiatibus appetitos: habet receptaculum uentris, et  ubi mansa et uorata decoquat uiscera, sanguis detur ut corpori, et uiribus redintegratio subrogetur: habet et extremos tramites, per quos immunda fex eat, auersabili corpora feditate deonerans. Siquando mutat loca, et ab aliis transgredi in alias regiones parat: non ut deus obscure per celi euolat sidera, punctoque in temporis, ubi causa postulauerit, sistitur: sed uelut animal brutum uehiculum, quo sustineatur, petit: undas pelagi uitat; atque ut tutus possit incolumisque prestari, cum hominibus nauem ascendit, et ille publice sanitatis deus fragili se ligno, et tabularum compagibus credit. Non arbitramur euincere, atque obtinere uos posse, Aesculapium illum fuisse serpentem: nisi hunc colorem uolueritis inducere, ut in anguem dicatis conuertisse se deum, quo mentiri se posset, quisnam esset, aut quales homines intueri. Quod si fuerit a uobis dictum, quam infirmiter inualideque dicatur [a 1Kb] , ipsa rerum inequalitas indicabit. Si enim se deus uideri ab hominibus euitabat, nec in forma serpentis uelle debuit conspici: cum in qualibet forma non ab ipso se alius, sed ipse esset futurus. Sin autem intenderat cernendum se dare, non debuit oculorum negare conspectui: cur non talem uideri se prebuit, qualem sciebat se esse qualemque se nouerat sui numinis in potentia contineri? Erat enim hoc potius, multoque prestantius, augusteque conueniens dignitati, quam fieri belluam, horrentisque animalis in similitudinem uerti, et dare ambiguis contradictionibus locum: esset ne uerus Deus, an nescio quid aliud, longeque ab supera sublimitate  seiunctum.

 [3Kb] XLIII.  Sed si deus, inquit, non erat, cur, e naui postquam extulit sese, tiberinam ad insulam repsit: nusquam statim comparuit, et uiderier ut ante desiit? Possumus enim scire, utrumne aliquod obstaculum fuerit, cuius sese obiectu atque oppositione protexerit, an hiatus aliquis? uos pronuntiate, uos dicite, quidnam illud fuerit aut cuinam rerum generi debuerit applicari, si personarum officia sunt certa certarum uestra. Cum res ita sit, deque uestro numine, uestraque et religione tractetur, uestrum est potius edocere, uestrumque monstrare, quid illa res fuerit, nostras uelle quam exaudire sententias, nostraque expectare decreta. Nam nos quidem quid aliud possumus dicere, nisi quod fuit, et uisum est: quod historie prodidere omnes, et oculorum sensibus est comprehensum?  Hanc tamen scilicet colubram ualidissimi corporis, et prolixitatis immense; aut si nomen hoc sordidum est, anguem dicimus [a 1Kb] , serpentem nominitamus; aut si quod aliud nobis usus uocamen obtulerit, aut ampliatio sermonis effinxerit. Si enim repsit ut coluber, non pedibus se ferens, neque suas subexplicans itiones, sed uentre nixus ac pectore: si ex materia formatus carnis longitudinem porrigebatur in lubricam, caput si habuit atque caudam, si obsita squamis terga, si macularum suffectionibus uaria, si os dentibus horridum, et ad infligendos instructum morsus: quid aliud possumus, quam generis eum dicere fuisse terreni; quamuis fuerit immanis et nimius, quamuis illum ab Regulo exercitus ui cesum, longitudine corporis et roboris anteiret? Sed aliud nos remur, et  labefacimus et destruimus ueritatem. Ergo uestrum est explicare, quidnam ille fuerit, uel cuius generis, nominis et qualitatis cuius. Nam deus esse qui potuit, cum haberet ea, que diximus, que dii habere non debent, si cogitant dii esse, et uocaminis huius eminentiam possidere? Tiberinam postquam ad insulam  repsit nusquam continuo apparuit: qua ex re numen fuisse monstratur? Possumus enim scire, utrumne istic aliquod rei fuerit alicuius obstaculum, cuius sese obiectu acque oppositione protexerit, an hiatus aliquis, aut ex molibus inequaliter aggeratis successus quidam, et fornices, in quos intulit se raptim, circumscripto tuentium uisu? Quid enim si flumen transiliuit? quid si transpatauit? quid si syluarum densitatibus se dedit [b 1Kb] ? Argumentatio flaccida est, ea re suspicari deum illum fuisse serpentem, quod ab oculis sese properata omni festinatione subtraxit: cum deum non fuisse eadem rursus possit argumentatione monstrari.

[2Kb] XLIu.  Sed si deus presens anguis ille non fuit, cur post illius aduentum pestilentie  uis fracta est, et populo salus reddita [c 1Kb] romano? Referimus et nos contra: si ex libris fatalibus, uatumque responsis inuitari ad urbem deus Aesculapius iussus est, ut ab luis contagio morbisque pestilentibus tutam eam incolumemque prestaret, et uenit non aspernatus ut dicitis, colubrarum in formam conuersus: cur toties romana [d 1Kb] ciuitas mali huius afflicta est cladibus? toties aliis aliisque temporibus dilacerata, uexata est, et innumeris stragibus ciuium minor facta est millibus? Cum enim deus accitus in hoc esse dicatur, ut omnino omnes causas, quibus pestilentia conflabatur, auerteret: sequebatur, ut ciuitas intacta esse deberet, flatuque a noxio immunis semper innocuaque prestari. Atquin uidemus, ut superius dictum est, sepenumero his morbis cursus  eam uite habuisse funestos: nec dispendiis leuibus esse populi fractas, debilitatasque uirtutes. Ubi ergo Aesculapius fuit, ubi ille promissus oraculis uenerabilibus? Cur templa post condita, sibique exedificata delubra, diutius habere perpessus est bene meritas ciuitates [e 1Kb] luem, cum in id esset accitus, ut et malis  mederetur instantibus, nec sineret in futurum tale aliquid, quod metueretur irrepere?

[31Kb] XLu.  Nisi forte aliquis dicet, minoribus et consequentibus seculis idcirco dei talis defuisse custodiam, quod impiis iam moribus et improbabilibus uiueretur: opem autem contulisse maioribus, quod innoxii fuerint, atque ab omni scelerum contagione dimoti; quod ratione cum aliqua et audiri forsitan potuisset, et dici, si aut in temporibus priscis omnes essent usque ad unum boni, aut sequentia tempora malos omnes generarent, et nulla diuersitate discretos. Cum uero res ita sit, ut in magnis populis, nationibus, quinimmo et in ciuitatibus cunctis mixtum sit humanum genus naturis, uoluntatibus, moribus, tamque potuerint in prioribus seculis, quam in nouellis  etatibus boni simul malique existere: stultum satis est dicere, propter malitias posteros auxilia numinum non meruisse mortales. Si enim propter malos sequentium seculorum boni non sunt protecti temporum nouellorum, et propter antiquos malos boni eque ac maiores non debuerant merere beneuolentiam numinum. Sin propter bonos priscos mali etiam conseruati sunt prisci: et propter bonos minores etas debuit sequens, quamuis esset improbabilis protegi. Aut ergo iam fracta atque immunita ui morbi anguis ille perlatus famam Conseruatoris assumpsit, cum nichil omnino commoditatis attulisset: aut fatalia dicenda sunt carmina, multum ueris aberrauisse presagiis, cum remedium ab his datum non deinceps cunctis, sed auxilio fuisse uni tantum reperiatur  etati.

[12Kb] XLuI.  Sed et Magna, inquit, Mater accita ex Phrygio Pessinunte, iussis consimiliter uatum, salutaris populo et magnarum causa letitiarum fuit. Nam et diu potens hostis ab Italie possessione  detrusus est, et gloriosis illustribusque uictoriis decus urbis restitutum est pristinum, et imperii fines longe lateque porrecti, et innumeris gentibus, ciuitatibus, populis libertatis ius raptum est, et iugum seruitutis impositum; multeque res alie foris domique perfecte ineluctabili firmitate gentis nomen maiestatemque fundarunt. Si uerum loquuntur historie, neque ullas inserunt rerum conscriptionibus falsitates, allatum ex Phrygia nichil quidem aliud scribitur missum rege ab Attalo, nisi lapis quidam non magnus, ferri manu hominis sine ulla impressione qui posset: coloris furui atque atri, angellis [a 1Kb] prominentibus inequalis: et quem omnes hodie ipso illo uidemus in signo oris locum positum, indolatum et asperum, et simulacro faciem minus expressam  simulatione prebentem.

[13Kb] XLuII.  Quid ergo dicemus? Hannibalem illum penum, hostem potentem ac ualidum, sub quo anceps et dubia res romana contremuit, et magnitudo trepidauit, lapis ex Italia depulit, lapis fregit, lapis fugacem ac timidum, suique esse dissimilem fecit? Et quod rursus exiliuit ad imperii columen, et regium principatum, nichil consiliis actum est, nichil hominum uiribus: nec ad reditum sublimitatis antique tot tantisque ab ducibus quidquam est scientia militari aut rerum experientia collatum? Lapis aliis uires, aliis roboris infirmitatem dedit: hos secundis preciuitauit ab rebus, aliorum extulit stratas desperatione fortunas? Et quis hominum  credat [b 1Kb] terra sumptum lapidem sensu agitabilem nullo, fuliginei coloris atque atri corporis [c 1Kb] , deum fuisse matrem? aut quis [d 1Kb] rursus accipiat, hoc enim solum restat, numinis alicuius habitasse in silicis fragmentis more [e 1Kb] subiectam, uenisque in eius abstrusam?  Et unde parta uictoria est, si Pessinuntio lapidi nullum inerat numen? Sedulitate possumus dicere, ac uirtute pugnantium, usu, tempore, consilio, ratione, fato etiam possumus, et reciproca uarietate fortune. Sed si auxilio lapidis res facta est melior, et felix recuperata [a 1Kb] uictoria est, ubinam mater illa Phrygia tempore illo fuit, cum tot tantisque exercitibus cesis inclinata est res summa, et ad ultime labis periculum uenit? Cur non minaci fortiter se obtulit? Cur impetus tantos belli non prius fregit, ac repulit, quam immanes inciderent plage, quibus omnis effunderetur sanguis, et exhaustis rueret uita ipsa pene uitalibus? Aduecta enim nondum, nec fauorem [b 1Kb] fuerat ut commodaret, rogata. Sed bonus auxiliator numquam rogari se poscit, spontanea semper  opitulatione subueniens. Hostem pellere, ac fugare non potuit, multo adhuc mari, terrisque habitabilibus discreta. Sed deo, si deus est, longum nihi omnino est, cui punctum terra est, et sub nutu omnia constituta.

[4Kb] XLuIII.  Sed fuerit presens, ut exposcitis credi, illo ipso numen in lapide: et mortalium quisquam est, quamuis ille sit credulus, et facillimas aures quibuslibet fictionibus prebeat, qui eam iudicet fuisse aut tempore illo deam, aut hodie dici appellarique debere? que modo hec appetat, modo illa deposcat, suos deserat fastidiatque cultores: prouinciis ab humilioribus migret, potentioribus populis, ditioribusque se iungat. uerum bellicas res amat, interque esse desiderat pugnis, cedibus, mortalitatibus,  et cruori. Si deorum est proprium, si modo sunt  ueri, et quos deceat nuncupari ui uocis istius, et potentia numinis, nichil facere malitiose, nichil iniuste, hominibusque se cunctis una et parili gratia sine ulla inclinatione prebere: generis eam fuisse diuini quisquam ne hominum credat, aut habuisse equitatem diis dignam, que, humanis sese discordiis inserens, aliorum opes fregit, aliis se prebuit exhibuitque fautricem, libertatem his abstulit, alios ad columen dominationis euexit: que, ut una ciuitas emineret, in humani generis perniciem nata, orbem subiugauit innoxium.

[1Kb] XLIX.  Age nunc summatim, quoniam sermo prolatus est, et perductus in hec loca, singularum partium oppositionibus comparemus, utrumne uos melius rebus de superis sentiatis,  an potius nos multo et honoratius opinemur et rectius, quodque rei diuine suam prestet atque attribuat dignitatem. Ac primum uos deos, quos in rerum natura uel arbitramini esse, uel creditis, quorumque in templis omnibus simulacra constituistis et formas, profitemini esse natos, et ex masculorum feminarumque seminibus conuentionum progenitos lege. At uero nos contra, si modo dii certi sunt, habentque huius nominis auctoritatem, potentiam, dignitatem, aut ingenitos esse censemus, hoc enim religiosum est credere, aut si habent natiuitatis exordium, dei summi est scire quibus eos rationibus fecerit, aut secula quanta sint, ex quo eis attribuit perpetuitatem sui numinis inchoare. uos habere sexus deos, aliosque ex his mares, feminei generis alios esse  censetis: nos potentias celites discretas esse sensibus  abnegamus; quoniam discrimen huiusmodi terrenis animantibus datum est, quas coire, quas generare auctor uoluit rerum, substituendis per libidinem prolibus. uos hominum similitudinem gerere, et mortalium uultibus existimatis esse formatos: nos effigies remur submotas esse ab his longe, quoniam forma mortalis est corporis: et si forte est ulla, comprehendere neminem posse indubitabili asseueratione iuramus. A uobis artificia singuli opificum more habere perhibentur: ridemus cum audimus nos ista; quoniam diis artes necessarias ducimus arbitramurque non esse, et eas constat [a 1Kb] et liquidum est paupertatis ad subsidium comparatas.

[5Kb] L.  Discordiarum alios ex his uos, alios dicitis qui pestilentias irrogent, alios qui  amores, qui furias, alios uero qui presint bellis et sanguinis effusione letentur: at uero nos contra ab ingeniis numinum iudicamus esse disiunctas: aut si sunt, qui hec mala miserrimis inferant subiiciantque mortalibus, ab deorum contendimus procul esse natura, nec sub huius nominis predicatione ponendos. Irasci et perturbari uos numina, ceterisque animorum affectibus mancipata esse atque obnoxia iudicatis; nos huiusmodi motus alienos existimamus ab his esse: sunt enim ferocium generum, et mortalitatis obeuntium functiones. uos pecorum sanguine, uos cedibus et mactationibus hostiarum gaudere, letari, et in gratiam cum hominibus remini offensionibus redire sopitis: nos amorem sanguinis nullum esse in celitibus ducimus: nec esse  tam duros, ut miserorum animantium cede saturatas abiiciant iras. uos mero, uos thure honorem arbitramini  diis addi, et eorum augescere dignitates: nos monstrum et prodigium iudicamus, quod quisquam hominum credit aut augustiorem fieri deum fumo, aut ex roribus exiguis uini ipsum sibi ab hominibus ducere satis sancte atque honorifice supplicatum. uos eris tinnitibus, et tibiarum sonis, uos equorum curriculis, et theatralibus ludis persuasum habetis deos et delectari, et affici, irasque aliquando conceptas eorum satisfactione molliri: nos inconueniens ducimus. quinimmo incredibile iudicamus, eos, qui gradibus mille genus omne uirtutum perfectionis transierint summitate, in uoluptatibus habere, atque in deliciis reseas, quas homo sapiens rideat, et que non aliis uideantur continere aliquid gratie, quam infantibus paruulis, et triuialiter et populariter institutis.

 [169Kb] LI.  Hec cum ita se habeant, cumque sit opinionum tanta nostrarum uestrarumque diuersitas, ubi aut nos impii, aut uos pii: cum ex partium sensibus pietatis debeat atque impietatis ratio ponderari? Non enim simulacrum qui sibi aliquod conficit, quod pro deo ueneretur: aut qui pecus trucidat inoxium, sacrisque incendit altaribus, is habendus est rebus deditus esse diuinis. Opinio religionem facit, et recta de diis mens; ut nichil eos existimes contra decus presumpte sublimitatis appetere. Cum enim cuncta, que his dantur, sub oculis hic nostris uideamus absumi, quid ad eos aliud ab nobis dicendum est peruenire, nisi opiniones diis dignas et eorum conuenientissimas nomini? Hec sunt dona certissima, sacrificia hec uera: nam pulticule, thura cum  carnibus rapacium alimenta sunt ignium, et parentalibus coniunctissima mortuorum.






APPENDIX AD ARNOBII AFRI DISPUTATIONUM ADuERSUS GENTES LIBROS SEPTEM, AUCTORE I. CONRADO ORELLIO.

 Operis Arnobiani, cuius nouam hanc, beneuole lector, editionem tibi offero, hocce elogium legitur in editione illius hactenus plenissima, Lugduno-Bataua: »Recondite hoc sapientie promptuarium, quo fatua gentilium religio exploditur, uera confirmatur, omni laude maius est. Quis enim, eloquentie neruos, rationum pondera, exquisitas sententias cum peruoluit, non abripitur in amorem et desiderium tanti auctoris? Ubique triumphat florentissima eius dictio, atque ipsi adeo gentiles suo iugulantur gladio. Calamus ille simul omnes tacentes gentilium deos perfodit, confecit. Ipsi dii, si tales dii essent, erubescerent, ubi audirent hic sua crimina, atque insulsas de se confictas fabulas. Libro quidem secundo auctor noster gnosticorum sequitur opinionem de immortalitate animarum, et aliis in locis de ueritate christiana nonnichil recedit. Sed hoc condonandum ei, qui ex ethnicismi tenebris recens ad ueritatem christianam peruenerat. Idem huic auctori euenit, quod iis solet,  qui e carcere tenebricoso in lucem perducti uisum adhuc dubium habent. In ceteris subtilis, disertus, ingenio et facundia pollens, ethnicismi debellator fortissimus.«

Quam laudem si nimiam fortassis egressamque ueritatis limites atque ab editore auctoris sui amore uelut insaniente profectam putaueris, ipse, queso, : perlege totum opus doctissimum eque ac eloquentissimum; et admiraberis uarronem istum Ecclesie latine, quo uerissimo nomine Arnobius ornatur a uiris eruditis, uel lege tantum partes eius lucidiores, uerbi causa, que libro I, de Iesu Christo, eius ingenio, moribus, operibusque miraculosis disserit, et intelliges inter antiquos neminem prorsus, inter recentiores paucissimos ueriora et meliora de diuino Sotere locutos, adeo ut non ueteris Ecclesie scriptorem inter ueritatem superstitionemque nutantem adhuc et uacillantem, sed ex hodiernis theologis sapientissimum aliquem legisse tibi uideare. uel perlustra que libro II, de humani animi  imbecillitate, uel que libro III, de Martis et ueneris, hoc est bellorum ac uoluptatis, malis effatur eloquentissime, uel que in eodem et sequentibus libris in irrisionem deorum dearumque gentilium Luciani ingenio digna profert, uel que de inani templorum aut idolorum magnificentia deque sacrificiorum apparatu uanitatis pleno disserit egregie: et fateberis, etiam ingenii et eloquentie, unum fortassis Origenem in libris suis contra Celsum si exceperis; nullum fere scriptorem ecclesiasticum ipsi palmam preripere, discipulumque illius Lactantium, Patrum, ut appellant, Ciceronem, quantum preceptorem suum antecellat latini sermonis puri tersique elegantia, tantum ab eodem superari ingenio, eruditione ueraque, nec aliunde ascita, sed ex ipso pectore fluente facundia. Et, que non minima eius laus est, sapiens est scriptor et sobrius: nulle hic subtiles argutie, nulli otiosi ingenii lusus, nulla luxuriantis imaginationibus somnia,  nulle metaphore et allegorie insulse et e longinquo petite, in quibus mirifice sibi placent alii Ecclesie Patres uel celebratissimi, ut Tertullianus, Hieronymus, Ambrosius, et in Exegeticis Origenes,  neque purum ab illis immunemque plane se seruauit ipse aureo ore fluens diuinus Ioannes. Quod autem in secundo libro quedam habet ueritati contraria, eque gnosticorum, cui addictus erat, doctrina petita, uerbi causa de animalibus brutis aliunde quam a summo rerum opifice originem trahentibus, deque ipsa hominis anima ob imbecillitatem suam prauitatemque a Deo Optimo Maximo non creata, sed sanctificata tantum et immortalitatis dono ornata, id, spero, facile condonabis homini ex ethnicismi tenebris recens ad christianam lucem emerso, memor quippe, in doctrina de optimo mundo plerosque uel maximi nominis philosophos ante Leibnizium cecutiisse.

Huius itaque prestantissimi scriptoris ante hos octo annos  incredibilem quemdam amorem cum concepissem, subiit cogitatio in illo uires meas qualescumque tentare nouamque eius editionem parare, que cum eorum que priores interpretes in emendando illo explicandoque prestitissent delectum,  tum eorum que isti intacta reliquissent illustrationem continens uiam ad intelligendum scriptorem difficilem sane et recondite eruditionis expeditiorem redderet sacrarum eque ac humanarum litterarum cultoribus, presertim cum, una excepta Oberthuriana , ceteras eius editiones plerasque raras admodum et magno pretio constantes cognouissem: neque etiam  ulla earum iustis legentium desideriis satisfacere mihi uisa est: alias enim  commentariorum multa quidem bene docteque explicantium, at non pauciora, que uel maxime indigere uiderentur illustratione, intacta prorsus relinquentium, alia contra leuiuscula et uel tironibus nota, uel adeo et ad alia potius omnia quam ad Arnobium pertinentia attingentium mole nimia; alias, ut priorianam eorumdem defectu laborantes inueni: neque,  unum Heraldum si excipias, omnium qui in emendando illo explicandoque operam posuerunt, ullus omnino omni ex parte defunctus uidetur officio interpretis: Gelenius enim, qui, post editionem principem romanam fedissimis erroribus commaculatam, primus textum Arnobii recensuit, nimia abusus ingenii fiducia, auctorem suum plerisque in locis corrupit potiusquam emendauit, et Arnobium nobis dedit sui dissimillimum. Plura prestitit Theodorus Canterus, uir exacti iudicii et diligentie accurate, qui loca haud pauca cum acute correxit, tum docte illustrauit, sed longe plura eaque difficillima preteriit: optandumque fuisset, ut promissis suis de altera locupletiore editione Arnobii adornanda stetisset uir doctissimus: Fuluius etiam Ursinus nonnulla emendauit egregie. Meursius in Critico suo proprio marte et iuuenili audacia emendauit Arnobium et, ut ipse fatetur, haud raro extra propositos excurrit limites  attamen locis aliquot medelam attulit uerissimasque lectiones nonnullas neglectas a primo editore, Fausto Sabeo, e codice manuscripto reuocauit et, quod precipuum eius meritum est, antiquiorem latinitatem,  quam, ut Apuleius aliique scriptores Afri, etiam affectauit Arnobius, e Plauto, Lucretio, aliis docte illustrauit. Godescalcus Stewechius haud pauca quidem habet docta bonaque, at uero archaismo ultra modum uelificatur, nimioque antiquorum more loquendi pruritu abreptus, quoties uocem aliquam uel locutionem priscam et obsoletam inque latine lingue infantia ortam in Fragmentis ennianis aut pacuuianis uel in inscriptionibus uel glossariis antiquis reperisse sibi uidebatur, illam, uelit nolit, intrudere conatur Arnobio suo. Elmenhorstius quamquam in animaduersionibus suis breuitati se studuisse fateatur, constat tamen, in commentariis illius multa inueniri superuacanea prorsus atque inutilia, quibus sepe res clarissime atque notissime absque ulla necessitate exponuntur confirmanturque, plura etiam extra oleam et auctoris propositum. Maxime autem uir iste sibi placuisse uidetur in explicandis rebus obscenis atque turpibus, quibus, si que eius generis Arnobius  tangit, uerbi causa, in libro II, c. 42, super uerbis ad oris stuprum parate, plures sepe paginas complet. Omnium autem interpretum Arnobii facile princeps uerusque illius sospitator dicendus est Desiderius Heraldus, qui uir doctissimus multa acute correxit, plura docte explicuit, difficillimorumque locorum plerorumque uerum sensum primus aperuit. Nec etiam contemnendus est Nicolaus le Nourry, uir eruditionis eximie et antiquitatum peritissimus, qui plurima ad res mythologicas et antiquarias spectantia doctissime exposuit locisque haud paucis, que priores interpretes intacta reliquerant, primus lucem attulit. Maximopere autem dolendum est Salmasii commentarium, quo uir eruditionis immense Arnobium illustrare uoluerat, uix inchoatum, nedum absolutum fuisse, nichilque nobis a tanto uiro in hunc scriptorem superesse, nisi emendationes quasdam quantiuis pretii, quas Thysius recepit in editionem suam plenissimam Lugduni-Batauorum anno 1651 excusam.

 Horum itaque interpretum e commentariis omnia que bone frugis ad Arnobium ipsis inesse uiderentur, sedulo excerpsi. Ac primo quidem consilium erat annotationes Heraldi, ut que doctissime essent et multa aliorum scriptorum loca egregie cum emendarent, tum illustrarent, omnes integras dare. At mutaui consilium, ueritus ne hac ratione libri moles ac pretium nimis augeretur, presertim cum intellexissem, omnia fere aut pleraque, que in illius animaduersionibus alios scriptores, Lucianum maxime, Artemidorum et T. Liuium attingunt, ab istorum auctorum editoribus, Reitzio, Drakenborchio, Reiffio, iam fuisse in usum adhibita; quamobrem illas partim integras dedi, partim in breuius contraxi, alias licet paucas plane omisi, ubi alii interpretes meliora dedissent. At uero his omnibus, que ex prioribus Arnobii interpretibus delibare licuerat, uix dimidia pars laboris absoluta erat: etenim restabant plurima uel emendanda uel illustranda, que illi altissimo pretermiserunt silentio. Aliunde itaque lux querenda  Arnobio. Legendi et alii permulti, qui obiter et alia agentes illi lucem aliquam attulerunt. Excutiendi Salmasiane eruditionis thesauri in Solinum, Tertullianum de Pallio et scriptores Historie Auguste, ubi plures in Arnobio nodi soluuntur egregie; perlustrande editiones ueterum scriptorum Heinsiane, Burmanniane, Gronouiane, Dauisiane, Oudendorpiane, aliique libri philologici, uerbi causa, Epistolarum collectio burmanniana, Iusti Lipsii Opera, Barthii et Heinsii Aduersaria, Gronouii Obseruationes in scriptores cum sacros tum profanos, etc., etc., in quibus haud pauca eaque minime contemnenda in Arnobium. uerum et sic supererant loca permulta uel obscura uel ulcerosa, quibus proprio marte uel lux affundenda uel medela adhibenda. Excurrendum in omnem fere qua patet eruditionis campum, artesque et discipline multifarie, quas attingit in opere suo doctissimus scriptor, philosophia cum antiqua omnium  fere scholarum sectarumque, tum gnostica primorum christianorum, mathesis, arithmetica, astronomia, historia porro, geographia, mythologia, archeologia, iurisprudentia, medicina, physica, historia naturalis, res rustica et herbaria, ars theatralis, immo nonnunquam ipsa ars culinaria, omnes erant in auxilium uocande; percurrendi auctores latinitatis tum prisce illius et obsolete, quorum, ut et Apuleius, imitator est Arnobius, tum recentioris et ecclesiastice, cuius subinde uitia traxit; ut breui dicam, sexcenti omnis generis libri euoluendi, donec prodiret editio, quam aliquo saltem modo probatum iri a uiris doctis sperare possem.

Tandem post integrum biennium, estate scilicet anni 1808, absolutum opus, haud paucis lucubratum noctibus statim cum aduersis tempestatum procellis conflictari cepit et per septem amplius annos infesto adeo sidere usum est. Apographum enim per omnes fere Germanie prouincias iter faciens portumque sibi querens librariam aliquam, in qua typis expressum  exiret in lucem, iterum iterumque in littus quasi reiectum, infecta re, ad patrios editoris sui lares rediit. Nam turbe bellice per tot annos in Germania grassantes infestaque rei librarie tempora impediebant, quo minus redemptorem inueniret, qui eius imprimendi curam susciperet. Quid quod et opinio falsissima omnino haud parum nocuisse uidetur Arnobio meo, esse scilicet hunc scriptorem minime auctoribus classicis, sed potius patribus ecclesiasticis accensendum, cumque istorum studium iam pridem deferbuerit in Germania, paucissimos ideo inuenturum lectores. Que temporis mora, quantumuis tediosa editori uisa fuerit, haud parum tamen ipsi Arnobio fuit proficua, quippe que, quoties ad me rediret Apographum, plus sexies mihi occasionem dederat auctorem meum retractandi, plurima uel coniectata male uel preter rem annotata emendandi, multisque, que interim nancisci licuit, interpretationis subsidiis illum augendi, inprimis Nourrii annotationibus  doctissimis, cuius Apparatum cum in omnibus fere Heluetie bibliothecis frustra quesiuissem, tandem commodatum accepi beneuolentia duum uirorum humanissimorum, Ianuarii Frey, abbatis cenobii rhenouencis in pago turicensi, uiri summe uenerandi, et Blasii Hautingeri, eiusdem cenobii bibliothecarii plurimum reuerendi. Tandem cum iam omnem spem Arnobium meum typis expressum uidendi prorsus abiecissem, fructuque, quem ipse ex eius pertractatione perceperam, eximio, scientiaque mea qualicumque antiquarum litterarum per eum haud parum adaucta atque laborum prestantissimo scriptori tributorum recordatione dulcissima me consolari cepissem, ecce beneuolentia G. H. Scheferi, uiri clarissimi, cuius humanitatis et amicitie uerissime in me manifestata documenta sentire possum, uerbis exprimere dignisque laudibus predicare non possum, inuentus est, qui eius imprimendi curam susciperet, Fred. Christ, Guil. uogelius, uir honestissimus pluribusque auctoribus classicis in sua  libraria, cum accuratissime editis tum nitide impressis, de humanioribus litteris optime meritus.

Iam quid in hac editione prestitum sit, paucis accipe. Textum dedi maxime editionis Oberthuriane , pluribus tamen in locis ex Salmasii potissimum in editione Lugduno-Bataua exhibitis aliorumque uirorum doctorum correctionibus, ubi res flagitare uideretur, emendatiorem. Annotationum, ut dixi, delectum tantum exhibere uolui lectorum sumptibus consulens, non autem integrum apparatum Arnobianum , quo editio hec duobus uoluminibus satis spissis constans ad numerum sex septemue eiusdem magnitudinis uoluminum facile excreuisset. Premisi cum notitiam litterariam Arnobii plenissimam  e Schenemanni Bibliotheca patrum latinorum, tum conspectum operis singulorumque capitum argumentum ex Gallandi Collectione patrum Ecclesiasticorum uenetiis 1765 seq. excusa. Indices tandem adieci tres plenissimos auctorum ab Arnobio citatorum, rerum ac uerborum, uel potius indices editioni Lugduno-Bataue adiectos pluribus uocabulis auxi. Gratissimum porro auctarium huic editioni accedit annotationibus in primum Arnobii librum doctis et acutis, quas beneuolentissime mecum communicauit ciuis meus, Iacobus Ochsnerus, professor catechetices et historie sacre in gymnasio turicensi, uir doctissimus et accurata latine lingue cognitione cum paucis comparandus, iamque de Nicolao meo Damasceno optime meritus. Cui et alteri ciui amicissimo, Leonhardo Kellero, professori matheseos in schola artium turicensi, qui Gettinge uersatus Heraldi obseruationes in Salmasii Ius atticum et romanum curas eius secundas in Arnobium continentes, Behotii Apophoreta aliosque libros rariores et in  alma patria non inueniendos in usum meum beneuolentissime excerpsit, hac occasione gratissimi animi sensa testificari liceat.

At nolo te longiore prefamine morari, beneuole lector. Igitur que bona fortassis et ad rem pertinentia in noua hac editione Arnobii inueneris, hec queso boni consulas: in quibus autem erratum fuerit que ne permulta sint, maximopere uereor, his, spero, ignoscas, memor quippe, quam facile sit labi in scriptoribus multo facilioribus, nedum in tali, qui e difficillimis sit et plurimis in locis a librariis pessime habitus, cuiusque in toto terrarum orbe, quod sciam, unus extet codex manuscriptus bibliothece regie parisiensis, ex quo omnes omnium editiones fluxerunt. uiros doctos imprimis, qui in Ephemeridibus litterariis Arnobio meo censendo operam daturi sunt, rogatos uelim, ut equum iustumque de illo iudicium ferant, utque, quod maximopere optauerim, sententiam suam de duobus locis difficillimis, de quorum  uera lectione et interpretatione etiamnum dubius hereo, lib. III, cap. 40: »Hos Consentes et Complices Etrusci aiunt et nominant, quod una oriantur et occidant una, sex mares et totidem feminas nominibus ignotis et miserationis parcissime;« et lib. uI, cap. 23: »Et obserata pandentes remedorum obscuritate Canacheni,« candide aperiant. Quibus si nouum hoc laboris mei in hoc litterarum genere specimen non displicuerit, aliquando, si Deus Optimus Maximus uitam uiresque concesserit, reliquos etiam  christiane fidei defensores latinos, Minucium Felicem, Iulium Firmicum, Cyprianum, Tertulliani Apologeticum et aduersus Nationes libros II, fortassis etiam Grecorum precipuos, Clementem Alexandrinum, Iustinum Martyrem, Tatianum, Athenagoram, Hermiam, eadem cura recensitos et illustratos luci daturus sum.

Scripsi mense nouembri MDCCCXu. Turici Heluetiorum. ORELLIUS.

uersiones Arnobii nusquam me commemoratas inuenire memini preter Belgicam, interprete Ioachimo Ouden Harling., 1677, in-8o, apud Fabricium, Bibl. Lat., lib. Iu, cap. 3, p. 291, ed. uenet.

Codex tantummodo unicus hactenus repertus est, ex quo primum fluxit, et iterum iterumque Arnobius emendatus est, qui iam in bibliotheca regia parisiensi extat. Optandum uero esset, ut Doctus aliquis, cui aditus ad Cod. hunc regium patet, eum accurate describeret,  quo seculo scriptus esse uideatur, rationibus iustis probaret, imprimis uero num fedis adeo characteribus aut scripture compendiis exaratus sit, ut toties a uiris insigniter eruditis, quos suo loco nominamus, nec umquam sine noua uariarum lectionum messi exerceri potuerit. Nam licet Gelenii iudicium de editoribus prime romane nequaquam contemnamus, nec hi tamen fucum nobis facere uoluisse putandi sunt; immo uerum sit, quod uniuersim de hoc libro ms. testati sunt: »Scatebat Arnobius antea tot mendis, quot littere insunt. Innumera sustulimus, quedam de industria preteriimus, que uel nullo modo intelligerentur uel omnino desiderarentur: arrogantis enim ingenii esset, ea restituere uelle, que omnino ignores.«

De Flacii Illyrici, postea Petrei Codice, quem in Stewechii usum Franciscus Modius contulit, nescio utrum scriptum alicubi legerim, an ipse primus animaduerterim, eum nichil aliud quam apographum  Regii fuisse. Certe plane iam persuasum illud habeo, postquam curiosius Cod. huius lectiones, quas diserte in margine ed. sue Stewechius exhibuit, cum excerptis a Scaligero Cod. Parisini lectionibus ad calcem Meursii Critici Arnobiani contulimus; quo miram quamdam inter utrumque conuenientiam deprehendimus; quamquam non eadem prorsus, sed pro diuerso arbitrio diuersa loca Modium et Meursium, et illum quidem multo parcius elegisse et excerpsisse simul apparuit.





INDEX PRIMUS SCRIPTORUM QUI AB ARNOBIO CITANTUR.


NUMERUS MAIOR LIBRUM, MINOR CAPUT INDICAT.

     Aelius III, 29.
    Aethlius uI, 11.
    Antias  u, 1.
    Antiochus uI, 6.
    Apollodorus Iu, 25.
     Aristoteles III, 31.
    Arrianus II, 78.
    Butas u, 18.
    Cesellius I, 59.
    Cesius III, 40.
     Cicero  III, 6, 17; Iu, 38.
    Cincius III, 38.
    Clearchus uI, 6.
    Clodius  u, 18.
    Cornificius III, 39.
     Crates III, 37.
    Crotonius II, 11.
    Ctesias I, 52.
    Diagoras Melius Iu, 29.
    Ennius Iu, 29.
    Ephorus III, 37.
    Epicadius I, 59.
    Epictetus II, 78.
    Euhemerus Acragantinus Iu, 29.
    Euripides uII, 33.
    Fabius  uI, 7.
    Flaccus u, 18.
    Granius III, 31, 39; uI, 7.
    Heraclitus u, 29.
    Hermippus I, 52.
    Hesiodus III, 37.
    Hippo Melius Iu, 29.
    Indigitamenta Pompilii II, 73.
    Leander uel Leandrius uI, 6.
     Libri Acherontici II, 62.
    Libri Fatales uII, 47.
    Leo Pelleus Iu, 29.
    Lucilius u, 18.
    Lucretius III, 10.
    Manilius III, 38, 39.
    Memoralia scripta uI, 11.
    Mnaseas III, 37.
    Myrtilus III, 37; Iu, 24.
    Nicagoras uel Nicanor Cyprius Iu, 29.
    Nigidius III, 32, 40, 41.
    Nisus I, 59.
    Numenius II, 11.
    Orpheus u, 19, 26.
    Panyasis Iu, 25.
    Patrocles Thurius Iu, 25.
    Philostephanus uI, 22.
    Pindarus Beotius Iu, 24.
    Plato I, 5, 8; II, 11, 13, 14, 24, 34,  36, 52, 64, Iu, 16.
    Plautus uII, 33.
    Plutarchus Cheroneus Iu, 25.
    Polemo Iu, 25.
    Ptolemeus Agesarchi uI, 6.
    Sammonicus uI, 7.
    Scaurus I, 59.
    Sophocles Atticus Iu, 25; uII, 33.
    Sosibius Iu, 25.
    Theodorus Cyreneus Iu, 29.
    Timotheus theologus u, 5.
    Trebatius uII, 31.
    ualerianus uI, 7.
    ualerius Pontifex u, 7.
    uarro  III, 38, 40, Iu, 3, u, 8; uI, 3, 6, 11, 23.
    uerrius I, 59.
    Zeno Myndius uI, 6.







INDEX II RERUM.



 A
    Academicorum dissensio II, 11.
    Acanto Iu, 14.
    Acdestis ortus fabulosus u, 5.
    Acdestis contemptor deorum hominumque ibid. et u, 11, terrorem diis incutit u, 5.
    Atydem amat u, 6, uiro se spoliat u, 7, eius interitus ibid.
    Acheron fluuius II, 14.
    Acherusii aditus u, 28.
    Acinacem Scythe pro deo colunt uI, 11.
    Acrisius in arce Larisse terre mandatus est uI, 6.
    Acteon corniger uenator III, 34.
    Adonis uII, 33.
    Adoratio principum III, 3.
    Aduentus Christi cur in fine seculorum? II, 75.
    Adulteria capitalia Iu, 23.
    Aeacus uI, 3.
    Aegyptii Iu, 13, superstitiosi III, 15, lege prohibuerunt, ne quis publicaret quo loco Apis iaceret absconditus uI, 6, Aer corruptus causa morborum I, 8.
    Aeneas II, 61.
    Aesculapii natiuitas I, 36. Deus sanctus uII, 41, per terram repsit ut serpens ibid. Herbarum repertor I, 36. Coronidis filius uII, 41, Medicus I, 41, uII, 22, Custos et preses sanitatis I, 41, 49, uII, 41, fulminatus ibid. et Iu, 24.
    Aesculapii uindemia uII, 32.
    Aesculapius cum baculo uI, 25. Epidauro Romam aduectus uII, 41.
    Aesculapii tres Iu, 15.
    Aethusa Iu, 26.
    Agdus mons u, 5, 9.
    Aius Locutius I, 28.
    Albana res uII, 26.
    Albanus mons II, 68.
    Alcides uII, 33.
    Alcmena II, 70. Iu, 22. u, 22.
    Alemanni I, 16.
    Alimuntis mysteria u, 28.
    Allegorie de diis Iu, 33. u, 32 et seq.
    Alexander Magnus Orientis regna et populos subiugauit I, 5.
    Alope Iu, 26.
     Altaria quid sint uII, 15
    Aluei Numici I, 36.
    Amatores impudici simulacrorum uI, 22.
    Amphitheatra loca sanguinis et turpitudinis II, 41.
    Amphitrite Iu, 26.
    Amphitryo uII, 33.
    Amymone Iu, 26.
    Angelorum nomina in incantationibus magicis usurpata I, 43.
    Anima quid sit I, 38, res pretiosa I, 53, qualitatis medie II, 14, 35, incorporalis II, 25, immortalis II, 28, 30.
    Animarum origo incerta et obscura II, 35, 36, omnes ex uno fonte fluunt II, 15, ex crateribus uiuis II, 25, a diis minoribus create secundum Platonem II, 52, non sunt regis maximi filie II, 36, terrenis corporibus incluse II, 28, in iis misera earum conditio II, 45, et seqq.; in uitia labiles sunt ibid., male puniuntur et supplicia sustinent apud inferos II, 14, in pecudes eunt II, 16.
    Animarum medietas II, 30, seqq.
    Anime uentorum I, 2.
    Anima ex placitis Platonis corporea et mortalis II, 26.
    Animus Deus Ethnicis II, 7, in egris eger, in infantibus stolidus, in senectute defessus ibid.
    Animantia cum hominibus plurima habent communia II, 16, uII, 9 et seq. eorum solertia II, 17, et seq.
    Annarie leges II, 67.
    Annus temporis circumscriptio stata III, 29.
    Anseres Capitolini uI, 20, fures a Capitolio gingritibus suis abigunt ibid.
    Antiochi Cyziceni astutum sacrilegium uI, 21.
    Antiquitas errorum plenissima mater I, 57.
    Antiqui ritus sepe mutati II, 67 seqq.
    Antiqui pelle ferina pro ueste usi II, 66.
    Antithei Iu, 12.
    Anubis Deus capite canino uI, 25.
    Apis I, 36.
    Apollo I, 26, locupletatus fefellit homines ambiguitate responsi Iu, 24,  spoliatur a predonibus uI, 23.
    Apollo Clarius I, 26. Delius ibid. et III, 6. Admeto seruit Iu, 25. Didymeus I, 26. Latonius Iu, 25. Philesius I, 26. Pythius I, 26, III, 23, 33, Iu, 17. Sminthius III, 33, diuinus uI 23, musicus uII, 22, non semper Rome cultus II, 73.
    Apollo, Liber. Sol unum numen III, 33.
    Apollinarium nominum quadrige Iu, 15.
    Apollonius magus I, 52.
    Aqua omnium rerum origo Thaleti, II, 10.
    Aquilius I, 40.
    Are quid sint uII, 15.
    Arabes lapidem pro Deo colunt uI, 11.
    Arbitrii libertas II, 64.
    Arcanum Dei quid sit, non inquirendum II, 61.
    Arcesilaus et Carneades Academici nichil scire hominem dicunt II, 9.
    Archytas II, 9.
    Argiphontes uI, 25.
    Arnobii etas I, 13, eius concio ad gentes I, 29 seqq., uI, 14 et seq., apostrophe ad Deum I, 34, ignorantia II, 46, lapides adorauit in gentilismo adhuc constitutus I, 39.
    Arquitenens Delius Iu, 22.
    Arquitenentes Diana et Apollo I, 36.
    Arsine Iu, 26.
    Artes pauperrime necessitatis inuenta II, 18, non nate nobiscum ibid. et seqq.
    Artes symphoniace et fistulatorie II, 42.
    Artifices ludunt et lasciuiunt in fingendis diis uI, 13.
    Assyrii I, 5.
    Astra et elementa non sunt dii III, 35.
    Atagos Phryges hircos uocant u, 6.
    Atheismi crimen in Ethnicos retortum I, 2.
    Athene uI, 6, humanitatis artibus studiisque pollentes u, 24.
    Athenienses Erichtheo sati u, 26.
    Athenienses ciues Mineruii appellati u, 26.
    Atlas destina et tibicen celi II, 69.
    Atlantea progenies  III, 21.
     Atlantica Neptuni I, 5.
    Attalas rex lapidem ex Phrygia Romam misit, qui pro Magna Matre susceptus fuit uII, 46.
    Attica gens u, 24 seq.
    Atys qui sol u, 42, de eo fabula u, 7, eius natiuitas ibid. et seqq.
    Atys speciosus Iu, 29, u, 6, 15, sol ibid. et seq., abscissus I, 41, amatus a matre deum u, 6, sibi demetit uirilia u, 7 seq. 39.
    Atydi minimissimus digitorum post obitum mouetur u, 7, 14, come crescunt u, 6, 14.
    Auctor quis bonus II, 33.
    Auditus quemadmodum fiat III, 18,
    Auentinus mons u, 1.
    Aues conspurcant deorum simulacra uI, 16.
    Auro non placantur dii uI, 3.
    Aurea mala ab Hesperidibus sumpta u, 20.
    Auspicari ex acuminibus II, 67.
    Auxiliator bonus numquam rogari se poscit uII, 47.

B.
    Bacchanalia sacra immania u, 19.
    Bacchus et Apollo idem cum sole III, 33.
    Bacis uates I, 62.
    Bactriani I, 5.
    Bebulus Magus I, 52.
    Barbare nationes Christum quoque receperunt II, 12.
    Baubo u, 25. Cererem hospitio recipit eamque pudendis nudatis exhilarat ibid.
    Bella prisca I, 5.
    Bellona I, 28. Dea bellorum III, 26.
    Beneficium inuito non obtrudendum II, 64.
    Beneficia diuina gratuita III, 28.
    Berecynthia u, 10.
    Bibliothecarum in arcanis reponi I, 64.
    Bona Dea, que et Fauna Fatua I, 36.
    Brimo u, 20.
    Bromius idem et Liber Iu, 22.
    Brunda II, 12.
    Bruta animalia inter Deos consecrata I, 28, rationis non expertia II, 17, 18, proprium habent sermonem uII, 9, eorum docilitas II, 25.
    Bucores Maurus I, 36.

C.
    Calamitates nullis seculis defuere I, 3 seqq.
    Camelus cum sumit onera, submittit se II, 25.
    Canarie insule uI, 5.
    Canes fessi linguam ore de patulo proiiciunt uI, 9.
    Canes Capitolini uI, 20.
    Cannensis pugna u, 38.
    Caper immolatur Libero uII, 21.
    Capitolium ex Oli capite nominatum uI, 7.
    Capite censi II, 29.
    Capitolii conflagratio uI, 23, uII, 37.
    Cares Marti canes immolant Iu, 25.
    Carmen malum in infamiam alicuius conscribere legibus Romanis uetitum Iu, 34.
    Castores dii I, 36, II, 70, eorum tria genera Iu, 15.
    Casibus fortuitis omnia Epicurei adscribere solebant I, 31.
    Castus panis Cereris u, 16.
    Catamitus Iu, 26, rapitur ibid.
    Cato III, 17.
    Cecropii u, 25.
    Cecrops Athenis in Mineruio sepultus uI, 6.
    Cerberus u, 28
     Ceres in Trinacrie, finibus nata I, 36, frugum inuentrix I, 38, II, 65, mammosa III, 10, uI, 25. Iasionem deperit Iu, 27, eius sacra II, 73, lectisternium uII, 32.
    Chaldei Iu, 13 eorum recognite discipline I, 5.
    Christiani summi Dei sunt ueneratores I, 27, malum malo non rependunt I, 6, Christum colunt I, 39, II, 34, religionis noue rei I, 25, II, 66, 67, 71, exterminati patriis sedibus exusti, feris et belluarum laniatibus obiecti I, 26, III, 36, hebetes, stolidi et fatui a Paganis sunt appellati I, 28, II, 5, 13, 34, III, 15, infausti et athei I, 29, 37, III, 28, miseriis obnoxii plurimis II, 77, omnibus rebus preponunt Christi amicitiam II, 3, irrisi ob credulitatem II, 8, irrisi quod resurrectionem crederent et inextinguibiles quosdam ignes II, 13, cur potissimum elegerint Christum, quem sequerentur II, 11, que perfecerint mira in orbe terrarum I, 50, sermonis cultum neglexerunt I, 59.
    Christianis omnia mala, que miseram mortalitatem lancinabant, imputabantur I, 2, 3, 4, 5, cultus crucifixi hominis obiectus I, 36, 40, probro iis datum, quod templa non haberent, neque simulacra uI, 1, nichil promissum est ad hanc uitam II, 76, carcer et persecutio ludus est II, 77.
    Christianorum ob religionem nichil in mundo nouatum I, 2, 3, et seq, credulitas nemini noxia est II, 36, conuenticula Iu, 36, scripta barbarismis et solecismis obsita I, 59, a paganis exusta Iu, 36.
    Christianus nisi quis fuerit, spem salutis habere non potest II, 65.
    Christus Deus uerus est I, 42, 53, cur carnem induerit I, 60, cur tam sero emissus sit II, 74, lenis et placidus I, 63 seq., nullius criminis reus I, 64, iniurias in se hominum pueribilibus pro ineptiis habuit ibid. Mortis extinctor I, 45, non est auctor impietatis II, 3, 4, solus pontifex animarum II, 65, omnes uocat II, 64, ab erroribus et deuiis in rectam uiam deduxit mortales I, 38 Deus quid esset monstrauit I, 48, que beneficia hominibus prestiterit ibid., omnia que fecit miracula nominis sui possibilitate fecit ibid., nichil nocens operatur ibid., sospitator in terram missus I, 53, uerbo sanauit egrotos I, 46, cogitationes hominum nouit ibid., uidendum se hominibus prebuit ibid., superauit fatorum constituta ibid., omnibus subuenit I, 49, piscatores et imperitos elegit ad predicandum, quibus eadem miracula, que ipse fecit, facere concessit I, 50, magus uocatus ibid., nichil magicum in eo delituit I, 53. eterne uite dator II, 64, uolens passus est I, 62, iuxta diuinitatem impassibilis ibid., cur mortem subierit ibid. Christi cognitio fermentum est uite II, 32, potentia I, 42, II, 11, eius nomen demonas fugat et uatibus silentium imponit I, 46.
    Christo nato bella et discordiarum cause sublate I, 6. Christo passo mundi elementa turbata I, 53.
    Chrysippus Iu, 26.
    Chrysis Iunonis sacerdos uI, 23.
    Cicero Romanorum disertissimus III, 6, turpiter de diis sensit et locutus est ibid.
    Cincia lex muneralis II, 67.
    Cinxia Dea III, 25, 30, uI, 11.
    Cinyras rex Cyprius Iu, 25. ueneris  initia instituit u, 19.
    Circe Solis filia Iu, 14.
    Circenses ludi in honorem Iouis constituti uII, 36.
    Circensium ludorum religio ibid. et seq. Circensium ludorum presul ib.
    Circi gyri septem uII, 38.
    Cocytus fluuius II, 14.
    Cepitio expiantur fulgurita u, 1.
    Columba manumissa reuolat ad dominicas sedes II, 25.
    Consentes et complices dii III, 40.
    Conserentes dii eorumque turpitudo u, 18.
    Consuetudo in naturam uertitur II, 21.
    Consus Deus consilia suggerit III, 23.
    Contentionis studio obscuratur rei contemplatio I, 1.
    Conuenticula Christianorum casta Iu, 36, diruta ibid.
    Corniculana u, 18.
    Corone in sacris uII, 32.
    Corone mimis date Iu, 36.
    Corpora mortuorum uncta u, 14.
    Coruus uoces exprimit humanas II, 25.
    Corybantia sacra u, 19.
    Coryphasia Minerua Iu, 16.
    Crater Platonicus II, 52.
    Credendum potius quod spem aliquam afferat, quam quod nullam II, 4.
    Credulitas uacua uI, 16.
    Crucis supplicium infame I, 36.
    Crux pena seruilis uII, 36.
    Cultus Dei ueri in pectore est Iu, 30.
    Cum de rebus agitur seriis, quid dicatur spectandum, non quali cum amenitate dicatur I, 59.
    Cupidinum trige Iu, 15.
    Curetes III, 43. Iouem ab interitu seruant Iu, 24.
    Curiones Maximi Iu, 35.
    Cyceon u, 26.
    Cyllenius III, 31.
    Cymbala in sacris uII, 33.
    Cytherea uenus Iu, 24, eius simulacra uI, 13.

D.
    Demones I, 23. medie qualitatis II, 35. Christi nomine fugantur I, 46, interpolatores sunt ueritatis I, 56.
    Dairas uI, 6.
    Damigero magus I, 52.
    Dane u, 32, uII, 33.
    Daphne Iu, 26.
    Dardanus magus I, 52.
    Dardanus conditor Phrygie matris II, 73.
    Dee mites uI, 22, grauide et fete III, 10, parturiunt et pariunt III, 20.
    Dentes trini generis III, 13.
    Deucalion et Pyrrha u, 5.
    Deus princeps rerum cunctarum atque dominus I, 25, 33, II, 2, 36, III, 2, lineamentis corporis caret III, 12, mas non est, sed eius nomen masculinum III, 8, ante omnia secula I, 28, 31, II, 72, illi debemus quod spiramus et uiuimus I, 29, eius epitheta I, 31, II, 72, incorporeus est, I, 34, expers quantitatis et qualitatis I, 31, sine situ, motu et habitu ibid., superior, II, 47, 72, ineffabilis, inuisus, ingenitus I, 31, unus II, 35, iustus ibid., cuncta potest ibid., salus rerum II, 46, creator omnium rerum I, 31, II, 43, III, 2, perfecte omniafecit II, 45, causarum omnium constitutor ibid., an animas crearit ibid., non creauit minutas bestias II, 47, nonnisi unus adorandus III, 2, eius bonitate seruatur quod recte uinctum est II, 36, indifferenter benignus est omnibus III, 2, nulli causa est miseriarum II, 74, non est auctor mali II, 54, 55, nulli benignitatem  suam negat I, 49, cur mala non auferat II, 54, eius uoluntate omnia in mundo fiunt que fiunt II, 54, an sine eius uoluntate possit aliquid fieri ibid., mortali oratione non exprimitur III, 19, ei salus nostra non est necessaria II, 54.
    Dei ueri ignorantia causa est omnium malorum uII, 35. Dei res rationibus fixis peraguntur II, 74.
    Deum omnes naturaliter sciunt II, 2; uII, 34, multi negant II, 56. Deum esse nemo ambigit I, 33. Deum scire beatitudo summa II, 61.
    Deorum forme ridicule uI, 25.
    Dextera et leua mundi Iu, 5.
    Digiti Samothracii III, 41, 43.
    Dii ex corruptibili materia secundum Platonem II, 36, mortales et solubiles uI, 2, certi certas habent potestates II, 65, ueri non desiderant sacrificia uII, 1, tutelares III, 24, presides artium III, 23, natiui I, 30, II, 69 seq.; innumeri III, 5, ex hominibus qui facti III, 39, ex utroque sexu III, 6, uII, 49; natalitios habent dies uII, 35, eorum misera conditio u, 16, corripiuntur morbis III, 21, ex uilissima materia facti sunt uI, 15, ex lapidibus uI, 13, in simulacris habitant uI, 18, templis inclusi ibid., ueri ab affectibus liberi uI, 2, uII, 4; fata incusant crudelia Iu, 33, nesciunt imminentia III, 21, non benefaciunt, nisi thus accipiant et salsas fruges III, 24; uII, 50. Dii ueri non irascuntur I, 23; Iu, 37; uII, 8. Christianis sunt irati et inimici I, 25, 26, 28, cenant et potant in celi palatiis Iu, 33, cenatum ad Aethiopas eunt uI, 4, opiparis cenis afficiuntur uII, 25, sitim sentiunt, uII, 29, auersionibus stomachorum laborant uII, 25, corone et serta illis data uII, 32, mimis gaudent uII, 33, obdormiscunt uII, 32, belligerant inter se Iu, 33, gratiam suam habent uenalem uII, 12, uendunt suas iniurias uII, 8, accusant et diluunt crimina III, 21, defendere se non possunt I, 20, sponsas et uxores habent Iu, 20, turpibus rebus indulgent uII, 33, eorum propudiosi cum uiris et feminis concubitus Iu, 33, amatores puerorum sunt Iu, 27, eorum officia diuersa III, 21, rem rusticam tractant ibid., seruitutem seruiunt hominibus Iu, 25, sordes abluunt aquis uII, 32.
    Dii ignoti II, 73, leui Iu, 5; uII, 23. Magni I, 17. Minores II, 3. Consentes et complices Iouis consiliarii III, 40, lucrii Iu, 9, conserentes u, 18, Syri I, 36.
    Diana, Ceres, Luna, capita unius Dei III, 34. Diana semitectis femoribus uI, 25, syluarum habitatrix Iu, 22, uenatrix u, 34, eius delubrum uI, 6. Diane tres Iu, 15.
    Diespiter II, 70; u, 3. Cererem matrem stuprat u, 20.
    Diluuium I, 4, purgatio terre I, 8, a consulatu Hirtii et Panse duobus millibus annorum distat u, 9.
    Diomedis campi Iu, 4.
    Dione III, 19.
    Dionysii quinque Iu, 15.
    Dionysius iunior illusor simulacrorum uI, 21. Aesculapium barba aurea amplissima spoliat ibid.
    Dioscuri Iu, 22.
    Disciplina Christiana I, 6.
    Discordie dee III, 26.
    Diti patri humanis olim capitibus sacrificatum II, 68.
    Dodoneus Iupiter uI, 23.
    Dysaules capellarum custos u, 25.

 E.
    Egeria Nympha u, 1.
    Elementa rerum quatuor I, 8.
    Elementum quintum Aristotelis II, 10.
    Eleusine Cereris conseptum uI, 6.
    Eleusinii fines u, 25.
    Endymion amatus a Luna Iu, 27.
    Epicurus nichil Deos curare asserit II, 9.
    Epidaurus uII, 41.
    Epidaurius auxiliator III, 21.
    Epule deorum uII, 32.
    Erichthide u, 26.
    Error eorum, qui in se ipsis salutem suam reponunt II, 33.
    Esus animalium ex infelici necessitate uII, 4.
    Etruria II, 62, mater superstitionum uII, 26.
    Eubuleus u, 25.
    Euhius idem qui Liber u, 28.
    Eumolpus opilio u, 25.
    Eumolpidarum genus u, 25.
    Eunuchi petulantis libidinis u, 11.
    Europa uII, 33, stuprata a Ioue u, 22.
    Ex acuminibus auspicari II, 67.
    Excitationes matutine in honorem deorum uII, 32.

F.
    Fabule non semper allegoriam admittunt u, 42.
    Fabule Iouis et Nume u, 1, 2.
    Fabius pullus Iouis Iu, 26.
    Facile itur ad culpas, ubi gratia est uenalis uII, 8.
    Fana deorum sepius conuulsa terre motibus uI, 23.
    Fanatici uani I, 24.
    Fata immutabilia uII, 11.
    Fato omnia fiunt uII, 11.
    Fatum diis potentius uII, 11.
    Fatua dea I, 28. Fauni uxor bona dea appellata I, 36; u, 18, uirgis cesa ob meri potum ibid.
    Faunus Deus I, 28; u, 1.
    Februtis dea III, 30.
    Fides res omnes precedit II, 8.
    Flamen Dialis I, 51; Iu, 35; uII, 40.
    Flora meretrix curat, ut arua florescant, III, 23.
    Florales ludi flagitiosi uII, 33.
    Fluonia III, 30.
    Feminas fragilitatis conditio a negotiis publicis excipit uII, 39.
    Fenus uetitum II, 40.
    Fontus Deus III, 29.
    Fons uite patet omnibus II, 64.
    Fortuna uirginalis II, 67, cum cornu, pomis, ficis et frugibus autumnalibus uI, 25.
    Fortune reciproce uarietas III, 23.
    Frugibus inuentis glandes sprete, II, 66.
    Furcule Caudine Iu, 4.
    Furie dee III, 26.
    Futurorum nulla certa existere potest probatio II, 4.

G.
    Gabinius consul Romanus II, 73.
    Gallus u, 24.
    Galli sacerdotes matris deum I, 41; u, 16 seq., euirati et molles ibid., pectus cedunt more lugentium ibid.
    Ganymedes uII, 33, raptus u, 44.
    Garamante furui uI, 5.
    Genethliaca ratio II, 69.
    Genius Iouialis III, 43.
    Genii ciuitatum I, 28. Genius loci ibid. Genii maritorum inuocati in nuptiis II, 67.
    Gentes inueteratam ac patriam religionem acriter defendunt, I, 1.
     Gentilium calumnie in Christianos I 1, 25, 34.
    Germanus u, 24.
    Germanorum irruptiones I, 4
    Getuli I, 16.
    Glandes edebant antiqui I, 21
    Glandium usus inuentis frugibus spretus II, 66.
    Gnidia uenus uI, 13, 22.
    Gratina meretrix a Praxitele pro uenere expressa uI, 13
    Grundules Lares I, 28.

H.
    Hammon Deus cum cornibus formatur arietinis uI, 12.
    Hannibal Romanos affligit II, 73.
    Haruspices magorum fratres Iu, 12.
    Hecate II, 71.
    Helena diis impulsoribus rapta I, 5.
    Helenus uates I, 62.
    Heraclitus ignem rerum omnium initium statuit II, 10.
    Hercules I, 36; Iu, 22, nouem noctium concubitu progeneratus Iu, 26. Oeteus Iu, 25, ter bini Iu, 15. Thebanus I, 36; Iu, 22. Tyrius in Hispania sepultus ibid., sanctus Iu, 26, magnus I, 41, domitor natricum et furum I, 38, sordidi amoris causa seruit Iu, 25, una nocte quinquaginta filias Thestii depudicauit Iu, 26, uiuus arsit I, 41, in Oeteis uerticibus concrematus Iu, 25.
    Heres I, 23.
    Herme Atheniensium ad similitudinem corporis Alcibiadis fabricati uI, 13.
    Hesperidum aurea mala u, 21.
    Hippocoontis liberi Herculem sauciant Iu, 25.
    Hippothe Iu, 26.
    Hirtius consul u, 8.
    Historia est rerum gestarum conscriptio u, 38.
    Historia de diis placatis uII, 37.
    Homo quid sit II, 7, 14, animal rationale II, 16, 17; uI, 16, consimile ceteris animalibus II, 16, brutum genus I, 24; II, 19; uII, 9, animal miserum II, 39, res infelix uII, 11, mundus minor II, 25, eius causa mundus non est creatus II, 37, ei multa cum brutis communia II, 16, eius etas longissima II, 71.
    Homines proni ad culpas et peccata I, 26, male uiuunt II, 17, contradicendi nimio studio omnia labefactant II, 56, ex lapidibus, quos Deucalion et Pyrrha iecerunt, orti u, 5, 10, prisci mire magnitudinis fuerunt II, 75, semiferi uII, 4, ob beneficia inter deos relati I, 36.
    Hominum labor II, 39, 40, 41, malitia et improbitas II, 42, eorum improbitas ferrum formauit in gladium ibid., eorum genera multa superuacua uII, 33.
    Honor et uirtus pro diis Iu, 1.
    Hostie diuerse diuersorum deorum uII, 18, superorum albe, inferorum fulue uII, 18, 19.
    Hyacinthus Iu, 26.
    Hylas Iu, 26.
    Hyperion Iu, 14, 22.
    Hyperocha uI, 6.
    Hypsipyle Iu, 26.

I.
    Iacchus III, 10.
    Ialysus Iu, 14.
    Ianus pater appellatus sol, mundus, annus III, 29. Celo atque Hecate procreatus ibid., fronte ancipiti uI, 25. Ianiculi oppidi conditor I, 36;  III, 29, in Italia primus regnauit ibid., eius dentata clauis uI, 25.
    Icarii lignum indolatum uenerantur pro Diana uI, 12.
    Idei Dactyli III, 41.
    Ignis omnium rerum principium teste Heraclito II, 9.
    Ignis ueste perpetuus II, 67.
    Ignorari multa possunt sine reprehensione II, 51.
    Iliacum bellum u, 38.
    In celo cantatur et psallitur III, 21.
    Immortalitas nonnisi a Deo I, 28.
    Immari sepulchrum uI, 6.
    Indi Iu, 13.
    Indigetes dii I, 36, 64.
    Indignatio diuina uI, 1.
    Infamia aliquem afficere lege prohibitum Iu, 34.
    Infantes creduli u, 14.
    Infectum esse nulla ratione potest quod factum est u, 39.
    Inferio uino mactus Iu, 16; uII, 31.
    Initia i. q. mysteria u, 39. ueneris u, 19.
    Iniuriarum constitute formule u, 15.
    Iniustum est reprehendere in alio, quod ipse facias I, 58.
    Innocens nemo interemptus infamis I, 40.
    Innocentie nomen in terris pene interiit uI, 24.
    Insensibilia simulacra uI, 15.
    Insule Canarie uI, 5.
    Inuito salus non datur II, 64, 65.
    Inuus armentorum custos III, 23.
    Io seu Ia in uiolam uersa u, 7, 16.
    Iphigenia u, 34.
    Irasci nichil aliud est quam insanire I, 17.
    Irrisoribus numinum munera instituuntur Iu, 36.
    Isis furua filium perditum luget I, 36, eius cultus II, 73; uI, 29.
    Ithyphalli u, 39, eorum feda subrectio in honorem Liberi u, 28 seq.
    Iudaice fabule III, 12.
    Iulianus magus I, 52.
    Iuno II, 70, er III, 30, formosissima Iu, 22, regina numinum ibid., ab Hercule uulnerata Iu, 25. Iuno Lucina a parturientibus inuocatur III, 9, 21, 23.
    Iupiter optimus maximus I, 34, patrem habuit et matrem ibid., apud insulam Cretam natus et sepultus Iu, 14, primus deorum uII, 38. Circensibus ludis delectatur ibid., pater deorum et hominum Iu, 21; u, 20. Sol et ether III, 30, supercilio totum tremefacit et motat celum Iu, 21, regno expulit patrem Iu, 24. Olympiacus uI, 16. Dodoneus I, 26. Capitolinus I, 51; uI, 16, supremus II, 70. Stygius II, 70; III, 31, uerueceus u, 22, riciniatus atque barbatus uI, 25, dextra fomitem perdolatum in morem fulminis tenet ibid., iaculator fulminis Iu, 22, perterret fragore pallidas nationes u, 33, fulmine obruit Titanes III, 71. Lycaoniam prolem pro suillis uisceribus pransitat Iu, 24, ciuitatem ob ludos non rite curatos pestilentie ultus est incendio uII, 39, 40, colluuies omnis spurcitiei u, 22, fit cygnus, taurus, draco, formicula Iu, 23, 26; u, 20, adulterorum partes agit Iu, 35, matri proprie stuprum infert u, 9, sororem uitiat Iu, 22, cum propria filia concumbit u, 51. Clitoris filiam stuprat Iu, 26, nouem noctibus peruigilat, dum cum Alcmena est Iu, 26, arietem exsecat u, 21, captus fatetur culpas suas Iu, 34, a Numa decipitur u, 1, 2, rogatus, ut Atys reuiuisceret, per fatum id facere non potest u, 7, non est  deus nec deorum princeps I, 34. Iouis epulum uII, 29, 32, metamorphosis Iu, 26; u, 44. Ioues tres Iu, 14.
    Iuturna Iani uxor III, 29.

L.
    Laodamia u, 22.
    Laodice uI, 6.
    Lapis Hannibalem Italia depulit uII, 47.
    Lapis ater ex Phrygia Romam allatus et pro Magna Matre cultus uII, 46.
    Lapis lubricatus pro Deo habitus I, 39.
    Lares uicorum et itinerum dii III, 41.
    Larissa arx uI, 6.
    Larue III, 41.
    Lateranus Deus focorum Iu, 6.
    Latinus II, 71.
    Latona II, 70; Iu, 22; u, 22.
    Latonius uates  III, 21.
    Lauatio Deum matris uII, 32.
    Lauerna dea furum III, 26.
    Laure Grecis uici III, 41.
    Lectisternium Cereris uII, 32.
    Leda II, 70; Iu, 22; u, 22; uII, 33.
    Leones inter Deos uI, 10.
    Leucophryne uI, 6.
    Lex Annaria, Cincia, Censoria II, 67.
    Libentina dea Iu, 9.
    Liber, Apollo, Sol unum numen III, 33. Liber pater I, 36, membris cum mollibus formatus uI, 12, usum uini reperit I, 24; II, 65, potorium cantharum dextra gessit uI, 25, ex ficu arbore penem fecit u, 28, debellator ferocitatis Acdestie u, 6, 11, inferos nosse expetit u, 28, a Titanibus membratim discerptus est, I, 41.
    Liber Eleutherius uI, 23, eius et Prosumni historia u, 28 seq.
    Liburnus Deus Iu, 9.
    Lima dea Iu, 9.
    Limi dii curatores obliquitatum Iu, 9.
    Limentinus Deus liminum I, 28; Iu, 9, 11.
    Locuste fruges arrodunt I, 4, 16.
    Locutius Deus I, 28.
    Luci sacratissimi uII, 9.
    Lucrii dii Iu, 9.
    Ludibria dearum Iu, 16.
    Ludi Megalenses uII, 33.
    Luna dea I, 29, adamauit Endymionem Iu, 27, femina est paganis uI, 9, redintegrat se ipsam I, 2; uI, 9.
    Luperca dea, Iu, 3.
    Lupus insidiatur ouilibus I, 11.
    Lycaonia proles Iu, 24.
    Lydia u, 6.
    Lynceus Iu, 23.

M.
    Macarus pater Musarum Iu, 24.
    Macedonia I, 5.
    Mactus uino inferio quid sit uII, 31.
    Magistratus olim per populum creari solitus II, 67.
    Magna Mater accita ex Phrygia uII, 46, diluuio et Deucalione posterior u, 8, ex lapidibus, quos Deucalion et Pyrrha iactarunt, nata est ibid., quando Rome coli cepit II, 73, turrito cum capite fingitur u, 7, 16, cum infulis saltatur Iu, 35.
    Magnesia uI, 6.
    Magi haruspium fratres, Iu, 12. Multis utuntur ceremoniis in incantationibus I, 43, libidinum ministri ibid., illorum potentia in edendis oraculis ibid., nichil propria potestate possunt ibid., fremunt in incantationibus I, 52, eorum commendatitie preces II, 62.
    Magi celebres, I, 52.
    Magica carmina I, 43.
     Magicarum artium ludi, I, 43.
    Magie crimen Christo obiectum I, 43.
    Maia II, 70, mater Mercurii, I, 36.
    Maiestatis rei iudicantur qui de regibus male loquuntur Iu, 34.
    Mala unde I, 8; II, 55.
    Mala ex quatuor elementis II, 55.
    Mala in mundo post Christi aduentum imminuta, I, 6.
    Male sanorum mens turbida u, 20.
    Mali et boni fuerunt quouis tempore II, 12.
    Mania dea mater Larum III, 41.
    Manium rex u, 24.
    Manus ministre operum III, 13.
    Marpesia rupes I, 24.
    Marpissa Iu, 26.
    Mars Thracie finibus procreatus Iu, 25, potestatem belli habet III, 26, heret in laqueis inuolutus Iu, 24. Spartanus ibid., illi canes et asini immolantur ibid.
    Marsi II, 32.
    Marsias Pomponii II, 6.
    Martius uates I, 42.
    Martius Picus u, 1.
    Mater magna uII, 33, eius ortus u, 5, cum tympano pingitur uI, 25, turrita u, 16.
    Matrimonii conditiones quesite, Iu, 20, ritus apud Romanos II, 67, usu, farre, cemptione constat u, 20. Matrimonia communia I, 64.
    Matutini ueterum cantus in honorem deorum uII, 32.
    Mauors uI, 12.
    Maximi celites I, 26.
    Medi II, 12.
    Medicaminibus noxia auertere I, 48.
    Megalconis ancillule Muse III, 24.
    Megalenses ludi uII, 33.
    Mela flumen Iu, 25.
    Mellona siue Mellonia dea Iu, 7, 8, 11.
    Memoralia scripta uI, 11.
    Memoria Iouis uxor III, 37.
    Menalippe Iu, 26.
    Mensa profana absque salino II, 67.
    Mentis filia Minerua III, 31, 37.
    Mercurius Cyllenius dictus III, 32, gnatus Maie uI, 12, ore facundus Iu, 22, glaber uI, 12, petasatus ibid., gestator colubrarum Iu, 22, quasi quidam medicurrius III, 32, non est deus ibid., fur est Iu, 24, nundinarum mercium commerciorumque mutator III, 32, pugillatibus et luctationibus preest III, 23.
    Mercurii quinque Iu, 14.
    Merops templorum inuentor uI, 3.
    Merum thuris socium uII, 29.
    Mimorum scurrilitas Iu, 35.
    Minerua e Iouis cerebro nata II, 70; III, 31; Iu, 16, olee inuentrix I, 38, quasi quedam Meminerua III, 31, memoria ibid. Luna ibid. Coryphasia occidit patrem Iu, 14, textrinam exercuit III, 21. Pallas appellata Iu, 16, armata ibid., eadem que et Luna III, 31, luminis ministra Iu, 25, ei ceditur uirgo uitula uII, 22.
    Minerue quinque Iu, 16, earum inter se certamen de dignitate nominis ibid.
    Mineruium uI, 6.
    Mineruii ciues Erichteo sati uI, 26.
    Midas rex Pessinuntius u, 7, 13.
    Midas Attidi filiam suam matrimonio destinat u, 7, conditor matris deum II, 73.
    Minio deorum simulacra oblita uI, 10.
    Mola salsa uII, 12.
    Montinus montium deus Iu, 9.
    Mors uera II, 14, quid fit ibid., alia dissolutionis, alia damnationis est ibid., omnia finit I, 18, innocentis non est infamis I, 40, pro mortuis supplicare Iu, 36.
    Mortalium natura ceca II, 60.
     Mortis anime remedium a solo Deo II, 33.
    Mundi axis u, 23, moles I, 2, uertigo I, 2.
    Mundus animal unum et sapiens III, 35, domicilium, in quo omne quotidie perpetratur nefas II, 43, ex atomis secundum Epicurum I, 31, corruptibilis II, 36, an natus sit II, 56, an immortalis ibid., igne peribit II, 9, neque dextras neque leuas habet partes Iu, 5, non est deus III, 35, de mundo diuerse philosophorum sententie II, 9, 36, 56.
    Murium et locustarum damna I, 3.
    Murtia dea segnium Iu, 9.
    Muse nouem scitule sorores III, 21, filie Telluris et Celi III, 37, uirgines aliis, aliis matres ibid., ancillule Megalconis Iu, 24, cum psaltriis et tibiis finguntur uI, 25.
    Musarum tria genera Iu, 15, numerus uarie asseritur, III, 37.
    Musica in sacris adhibebatur uII, 32.
    Mutunus deus Iu, 11.
    Myrmidon unde natus Iu, 26.
    Mysteria feda paganorum u, 20.

N.
    Nenia dea Iu, 7.
    Nana Sangaris regis filia u, 6, ex malo Punico fit grauida u, 12.
    Narium officia III, 13.
    Natura nostra nullarum uirium est II, 30.
    Nauigationis cupidus conqueritur uentos non esse I, 9.
    Nebride u, 39.
    Nefas magnum apud mortales alterum pro altero plecti uII, 40.
    Neith Iu, 16.
    Nemestrinus nemorum deus Iu, 7.
    Neptunus Stygii Iouis frater III, 31, pistricum dominus et menarum ibid., tridenti armatus ibid., eius amice Iu, 26.
    Nereides Aeacum amant Iu, 27.
    Nihil nobis promissum ad hanc uitam II, 76.
    Ninus I, 5.
    Nix II, 59.
    Nodutis deus Iu, 7, 11.
    Nomina rebus posteriora I, 3.
    Nomina dubii generis I, 59, deorum singularis tantum numeri Iu, 3.
    Nouensiles dii III, 39.
    Numa Pompilius II, 12, artifex in religionibus comminiscendis II, 67. Iouem decepit u, 1, 2.
    Numeri rerum causa Pythagore II, 10.
    Numina sancta et feruentia uim uomunt Lucilii u, 18, gentilium ridicula uI, 11.
    Numicus fluuius I, 26.
    Nysius Liber u, 28.

O.
    Ocrisia u, 18.
    Oleum respuit immersionem Iu, 7.
    Oli uulcentani historia uI, 7, eius sepulcrum ibid.
    Opes studiose querunt mortales II, 1.
    Opinio religionem facit uII, 51.
    Ops Iouis mater
    Orans scire debet cui supplicet III, 43.
    Orationis elegantia facile in errorem deducuntur imperiti I, 58, 59. In diuinis illam non debemus requirere ibid., foro conuenit ibid.
    Orare pro defunctis Iu, 36.
    Orbona dea Iu, 7.
    Oris stuprum II, 42.
    Ornythus Iu, 25.
    Orpheus uates Thracius u, 19.
    Orphei uersus u, 26.
    Ossilago dea Iu, 7.
     Ossipagina III, 30.

P.
    Pactiones et formule adorationum Iu, 28.
    Pagani uindices, custodes, ueneratores turpium deorum u, 20, deturpant fedis opinionibus deos suos III, 6, 10; u, 29, 30, 31, per simulacra deos uenerantur uI, 8, 9, in precibus suis deos et deas inuocant III, 8, diuinorum operum derogatores sunt I, 25, 26, illorum in Christum odia I, 44, 45, melius fuisset mutos illos fuisse, quam quod turpia de diis confinxere u, 40. Christianis insultabant II, 77, improbitatem docent u, 30, liberos suos morti exponunt II, 75, melius putant non uinci quam confesse credere ueritati uI, 11, sermone utuntur eleganti et composito II, 6.
    Pales deus III, 40, pecorum gregibus preest III, 23.
    Palladium ex reliquiis Pelopis compactum Iu, 25.
    Pallas appellata Minerua Iu, 16.
    Pamphilus magus I, 52.
    Panda uel Pantica dea Iu, 3.
    Pansa consul u, 8.
    Pantarces pulcher Phidie pullus uI, 13.
    Passionem sequitur corruptio I, 18; II, 14, 27.
    Patella dea Iu, 7.
    Patellana dea Iu, 7.
    Pausii dii I, 28.
    Peccantes qui patitur peccare, uires subministrat audacie Iu, 32.
    Pecudes in multis rebus ipsis hominibus innocentiores sunt uII, 9.
    Pecunia dea, Iu, 9.
    Pellacia Iouialis u, 29.
    Pellonia dea Iu, 4.
    Penates dii III, 40.
    Pie defunctorum anime, antequam Christus in mundum uenit, per Christum liberate II, 43.
    Persica dea Iu, 7, 11.
    Perse I, 16; II, 12; Iu, 13.
    Perse fluuios colunt uI, 11.
    Persecutio Christianis penam non infert II, 77.
    Pertunda dea Iu, 7, 11.
    Pessinuntia Dyndimene Iu, 35.
    Pessinuntii silicem colunt pro deum matre uI, 11.
    Pestilentia unde I, 10. Rome ob seruum necatum crudeliter seuit uII, 39.
    Peta dea Iu, 7.
    Petra peperit Agdestim u, 5.
    Phethon u, 42.
    Phidias signifex primus uI, 13. Olympii Iouis effigiem sculpsit et super dei digito amati ab se pueri nomen inscripsit ibid.
    Philopator uI, 6.
    Philosophi non sunt boni nisi malorum collatione II, 50, eorum dogmata nichil certi habent II, 10, 11, superbi II, 50, opes abiiciunt ibid., de animarum qualitate contendunt II, 57, causas rerum ignorant II, 52.
    Philosophia pürgantur animi ab erroribus I, 38.
    Phoroneus Aegyptius uI, 3.
    Phrygia sacra feda u, 42.
    Phryne meretrix Thespiaca uI, 13.
    Piacula in cerimoniis gentilium quando Iu, 31.
    Picus astu Nume inebriatus constringitur u, 1.
    Pinus matri deum sacra u, 16, 39, inertissimum lignum colitur ut deus u, 17. Pinos coronari unde ibid.
    Piscatores et imperitos homines cur elegerit Christus I, 50.
     Piso consul II, 73.
    Plato II, 7, apex philosophorum I, 8, animam diuidit II, 10, 31, de Deo multa digne sensit II, 36, causam in numeris ponit II, 18, reminiscentiam statuit II, 19, 20, 21, 22. Platonica progenies II, 21.
    Pluto ab Hercule sauciatur Iu, 25.
    Pluuia quomodo fiat II, 59.
    Petarum figmenta probrosa de diis Iu, 30. Pete in fabulis de diis gentilibus non omnino mendaces Iu, 43.
    Poliadis fanum uI, 6.
    Polyandria uarronis uI, 6.
    Pomona III, 30.
    Pompilius Sanctus III, 16.
    Pontifices maximi I, 51; Iu, 35; uII, 40.
    Populonia III, 30.
    Populus Romanus distributus in quinque classes II, 67.
    Portumnus nauigantibus preest III, 23.
    Posterganeus Iu, 5.
    Potua dea III, 25.
    Prestana dea Iu, 3.
    Praxiteles statuarius Gnidiacam uenerem ad formam Gratine meretricis effinxit uI, 13.
    Precationes pro mortuis Iu, 36.
    Priapus Hellespontiacus III, 10, genitalibus propriis inferior uI, 25.
    Prodigium Capitolii fulmine tacti et eius procuratio uII, 37.
    Proserpina eadem et Libera I, 36; III, 33; Iu, 14; u, 37. Iouis filia u, 21, eius natiuitas fabulosa ibid., ualida, florida et succi plenioris ibid. Adonis desiderio flagrat Iu, 27, dum flores legit, a rege Manium rapitur u, 24.
    Prosopopeia elegans uII, 9.
    Prosomnus ignominiosus amator Liberi u, 28, 29.
    Prothe Iu, 26.
    Psittacus uerba integrat II, 25.
    Psylli II, 32.
    Pueri qui in solitudine uel absque hominum conuersatione et alloquio nutriuntur, an muti fiunt II, 20 seq.
    Punicum malum u, 12.
    Puta dea Iu, 7.
    Pygmalion, rex Cypri, simulacrum ueneris tamquam mulierem adamauit uI, 22.
    Periphlegethon II, 14.
    Pythagore Samii obitus I, 40.
    Pythagoricorum metempsychosis.

Q.
    Quindecim uiri laureati Iu, 35.
    Quirinus Iu, 3.

R.
    Ratio, sine ratione aliquid credendum est, ubi agitur de animarum salute II, 78.
    Regulus I, 40; uII, 43.
    Religio Christiana quid sit I, 44, 45, nouella dicta II, 71, breui totum mundum impleuit I, 55, uetustissima est II, 72, eam, spretis antiquis et patriis ritibus, amplectuntur oratores, grammatici, rhetores II, 5, aucta dum ceditur ibid., non desiderat assertores plurimos III, 1, non sumit auctoritatem ab hominibus ib., diris probris uexata I, 1, non est temporis antiquitate estimanda II, 72, 73.
    Religio paganorum impura u, 29, conturbata Iu, 14 seq.
    Religionem facit opinio uII, 51.
    Reminiscentia Platonis II, 19, 20, 21, 22 seq.
    Roma urbs cuius etatis tempore Arnobii II, 71, ciuitas maxima uI, 7, domina orbis terrarum II, 12, cunctorum  numinum cultrix uI, 7.
    Romani rerum domini Iu, 1, eorum potentia I, 5, sepius mutarunt ritus priscos II, 67, 68, toga lectulos sternebant in nuptiis II, 67, tempore belli signum ex arce monstrabant ibid., hastam colebant pro Marte uI, 11, eorum clades insignes II, 73, Iu, 4.
    Romane mulieres uinum non bibebant II, 67, in atriis domorum operabantur ibid., propinquis osculum dabant ibid.
    Romulus Iu, 3. Senatorum manibus dilaceratus I, 41. Quirinus Martius et deus uocatur ibid.

S.
    Sacerdotia gentilium Iu, 35.
    Sacra matris deum u, 16. Bone dee u, 18. ueneris Cyprie u, 19. Phrygum u, 20. Cereris u, 25. Corybantia u, 19.
    Sacrificia uarro ostendit inutilia esse uII, 1, diis uoluptatem non afferunt ibid., eorum nulla ratio uII, 22, iis dii non aluntur uII, 1.
    Sacrificatur ideo superis, ut iras ponant et placentur uII, 5.
    Sacrilegia Antiochi et Dionysii uI, 21.
    Sadducei formam tribuunt Deo III, 12.
    Sais Aegyptia, que et Minerua Iu, 14.
    Samii pluteum colunt pro Iunone uI, 11.
    Samothracii Digiti III, 41, 43.
    Sangarius rex u, 6.
    Sapientia hominis stultitia est apud Deum II, 6.
    Saporum uarietates inuente ad expellenda fastidia uII, 25.
    Saturnus Chronos appellatus III, 29, cum adunca falce pingitur uI, 12, 25, falcifer III, 29, uitisator ibid., custos ruris uI, 12, salax deus Iu, 26, preses sationis Iu, 9, tonsor luxuriantium ramorum uI, 12, formam feri induit Iu, 26, non esse deus probatur III, 29. Italorum delitescit in finibus Iu, 24, conditor ciuitatis Saturnie I, 36, uinctus Iu, 24, eius cruenta sacrificia II, 68.
    Scientia e disciplina, non ex recordatione Platonica II, 19.
    Scita decemuiralia Iu, 34.
    Scortiis meritoriis templa a Romanis erecta I, 28.
    Scythe I, 4, acinacem pro deo colunt uI, 11.
    Sebadia sacra u, 21.
    Semele II, 70; Iu, 22.
    Semeleius Liber u, 28, feculente hilaritatis dator III, 33.
    Semidei II, 75.
    Serapis deus Aegyptiorum I, 36; II, 73; Iu, 29, cum Iside iacet solutus in cinerem uI, 23.
    Seres II, 12; uI, 5.
    Sermonis pompa in iudiciis adhibetur I, 59, sermonis stribiliginem gentes obiiciebant Christianis I, 58, 59, 60, sermo nullus integer natura ibid.
    Serpentes noxii I, 4, 11.
    Seruius rex Romanus u, 18.
    Sibylla presaga plena ui Apollinis oracula promit I, 62.
    Sicula tellus Saturnias reliquias continet Iu, 25.
    Siculus u, 24.
    Signum bellicum ex arce monstratum II, 67.
    Silex ebibit Iouialis incontinentie feditatem u, 10.
    Simonis magi interitus II, 12.
     Simulacra inertia I, 38, infamia uI, 14; ex uilissimo luto, III, 3, ex fornacibus prompta pro diis culta I, 59; ad cohibenda peccata ab antiquis instituta uI, 25, infamium lineamenta meretricum uI, 13.
    Siue tu Deus es siue Dea solemnis uox in precibus III, 8.
    Socrates ciuitatis sue iudicio damnatus I, 40.
    Sol siderum princeps I, 2, amplior orbe, quamuis pedalis appareat II, 61, an teres sit uI, 10, formam ei hominis pagani attribuerunt ibid., eius luce omnia uestiuntur I, 2, 29, pro Deo ab Ethnicis cultus I, 29, diuersas res efficit suo contactu II, 58, aureus ex Hyperiona natus Iu, 22.
    Solifuge siue solipuge bestie II, 23; uII, 16.
    Solecismis non obscuratur ueritas I, 59.
    Somnus quid sit, incertum II, 7.
    Sponse Romane postes uirorum adipali unguine oblinere solebant III 25.
    Statue honor. I, 64.
    Sterope Iu, 26.
    Stultis contradicere maioris est insanie I, 31.
    Stupidi  uII, 33, eorum capita rasa ibid.
    Styx u, 29, infernalis II, 14.
    Summanus III, 44, u, 37, uI, 3.
    Suspicio et opinatio res incerta II, 51.
    Syllana proscriptio u, 38.
    Symbola sacrorum u, 26.

T.
    Tages Tuscus II, 69.
    Tali symbola mysteriorum u, 20.
    Tanaquil u, 18.
    Tarpeia rupes Iu, 3.
    Taurus draconem genuit et taurum draco u, 21.
    Telluris natalis uII, 32.
    Telluri scropha immolatur feta uII, 22.
    Telmessum oppidum uI, 6.
    Telmessus uates ibid.,
    Templa cur diis data uI, 3, 24; ideo Diis exstructa a gentibus, ut suos Deos de proximo affari possent uI, 4, inutiliter diis fiunt uI, 3, felibus, scarabeis, buculis olim exstructa I, 28.
    Templum Martis, Iunonis, ueneris uI, 3. Iunonis exustum uI, 23.
    Tempus quid sit III, 29.
    Tenie in ueternosis arboribus I, 39.
    Terensis Deus Iu, 7, 11.
    Terra Mater magna III, 31. Ceres ibid.
    Terrigene u, 25.
    Thales cunctarum rerum originem statuit aquam II, 10.
    Theatra loca turpitudinis Iu, 36.
    Themis u, 5.
    Thesmophoria u, 24.
    Thespii ramum colunt pro Cinxia uI, 11.
    Thetis Achillem amat Iu, 27.
    Theutis Aegyptius II, 69.
    Thitonus ab Aurora adamatus Iu, 27.
    Thrasimenus lacus Iu, 4.
    Threicius uates  u, 26.
    Thule ultima uI, 5.
    Thus unde et quid sit uII, 27, eius oblatio in sacris res nouella uII, 26, thus ac uinum diis libant Ethnici uI, 3; sine thure officium religionis claudicat uII, 26.
    Tiberina insula uII, 41.
     Tinguitani I, 16.
    Titanes Mauri I, 36.
    Titus Tatius Iu, 3.
    Trebiani dii III, 44.
    Trebonii interitus I, 40
    Triclinia celestia uI, 9.
    Triptolemus u, 26, aratri inuentor I, 38.
    Tritonia uirgo III, 21, uII, 22.
    Trophonius Iu, 14.
    Tullius  Romanorum disertissimus III, 6.
    Tutunus Iu, 7, 11.
    Tyndaride Castores I, 36, II, 70.
    Tyranni templa spoliant deorum I, 44, nudant proscriptionibus ciuitates ibid., appellantur diui ibid.

U
    Unxia dea III, 25.

u.
    uarronis elogium multiformibus eminens disciplinis u, 8.
    uates Threicius Orpheus u, 19.
    uelle an in potestate nostra sit II, 64, 65.
    uelus magus I, 52.
    ueneres quatuor Iu, 15.
    uenus uII, 33. Cypria u, 19. Cytherea ex pelagi spuma orta Iu, 24, meretricula Iu, 25, proles Dionea I, 36, feda Dea III, 27, dicta quod ad cunctos ueniat III, 33, amoris flammas hominibus subministrare putatur III, 27, ei stipes inferuntur u, 19, ad Phrynes meretricis formam effigiatur uI, 13, nuda pingitur uI, 12. uenus militaris Iu, 7. Martie gentis procreatrix Iu, 35, sauciata Iu, 25, amans saltatur Iu, 35, eius concubitus cum Anchise u, 27.
    ueratrum uenenum hominibus I, 11.
    ueritas non sectatur fucum I, 58, interior u, 35, eius uis magna III, 1.
    uesta que et Terra III, 32, eius ignis perpetuus II, 67, Iu, 35.
    uestes antiquorum ex pelle II, 66.
    uia decedere angustioribus uII, 13.
    uibilia dea Iu, 7.
    uicta dea III, 25.
    uictimarum delectus uII, 16 et seqq.
    uineas dii colunt uII, 22.
    uini incommoda uII, 30.
    uinum in sacris male usurpatum uII, 30, 31; diis datur cum conditione ibid. eo se abstinebant Romane mulieres II, 67.
    uisus quomodo fiat III, 18.
    uita nobis usus, non mancipio data est II, 27.
    uoluptas quid sit II, 30, aurium non querenda in seriis I, 59.
    uox Christi a diuersis intellecta populis I, 46, uoce sola sanat egrotos Christus ibid.
    uulcani quatuor Iu, 15.
    uulcanus ignis III, 33, claudus deus Iu, 24, faber uII, 22, fabrilia opera exercuit apud insulam Lemnum Iu, 24, cum maleo et pileo pingitur uI, 12, flammipotens ensis fabricator III, 21.
    uulturnus III, 29.

X.
    Xerxes mare terris immisit I, 5.

Z.
    Zeuxippe Iu, 26.
    Zoroaster I, 5, 52.







INDEX III uOCUM AC LOCUTIONUM PRAECIPUARUM.



 A.
    Abiicere clauum III, 11.
    Abligurrire uII, 3.
    Abolitio II, 36.
    Aboriri III, 10.
    Abrogatores I, 50.
    Ab sese II, 24.
    Abscissus u, 31, 42.
    Abstinere se carne uII, 18.
    Abuti I, 30.
    Acerra II, 76.
    Accipere uoluptatem uI, 2.
    Accingere se ad uires ultionis uII, 38.
    Accire, accitio Iu, 12.
    Acclinis uII, 13.
    Accommodum u, 35.
    Accommodare aures II, 8, fidem u, 30.
    Accumulare laudibus uI, 2.
    Acor I, 21.
    Acrimonia uII, 16.
    Acumen diuinum II, 21, obtusum et tardum II, 19.
    Adeste, Adestote dii III, 43.
    Adhinnire Iu, 14, u, 22.
    Ad horam u, 7.
    Adire I, 11.
    Admonere otium palati uII, 25.
    Adorare  I, 36.
    Adulatoria humilitas I, 23, II, 39.
    Adurere  III, 23.
    Aegrescere u, 27.
    Aetnee flamme u, 24.
    Aetherium tegmen uI, 4.
    Aeuitas II, 22, u, 5.
    Africia uII, 24.
    Affectus malis I, 1, 3, 63.
    Affingere crimen uI, 1.
    Agere suam naturam uII, 23.
    Agitatrix siluarum Iu, 22.
    Alii ceteri III, 5.
    Alimonia II, 21, Iu, 21, u, 10, uII, 16, 39.
    Alludere uII, 17.
    Amatorie lasciuie uI, 22.
    Ambiformiter u, 36.
    Amicule Iu, 22.
    Ampliare I, 58.
    Amplificare uII, 16.
    Ancillatus uII, 13.
    Angusto lare uII, 12.
    Angustum pectus I, 59.
    Anhelare u, 20.
    Animari  uII, 24.
    Animus auet atque ardet III, 10.
    Annonaria caritas I, 16.
    Annone prouentus I, 14.
    Anserum gingritus uI, 20.
    Anticipata cognitio uI, 4.
    Antistites religionum III, 10, et cultores numinum I, 17, supernarum potestatum u, 8.
    Antitheus Iu, 12.
    Apexanes uII, 24.
    Apex perfectionis II, 49, questionis III, 1.
    Apium u, 19, uII, 16.
    Apotheca uII, 31.
    Appetitio II, 21, Iu, 37.
    Appetitionum flamma II, 12.
    Arbiter Iu, 16.
    Arbor pausata u, 7.
    Ardebant scita artificum uI, 13.
    Ardescere furiis u, 20.
    Ardor auaritie II, 1.
    Argentum indomitum uI, 15.
     Arioli I, 24.
    Arquata sellula II, 23.
    Artes interiores Iu, 13.
    Articulus cause uII, 36.
    Articulata uox uII, 9.
    Artificia uerborum I, 58.
    Aruina uII, 24.
    Arula III, 24.
    Aruspices I, 24.
    Arx inexpugnabilis II, 65.
    Aselluli III, 16.
    Attellani uII, 33.
    Auctifico uII, 17.
    Audientia I, 29, III, 29, uI, 4.
    Audientiam claudere u, 29.
    Audire auemus II, 28.
    Auditio I, 58.
    Auena II, 59.
    Auerruncare I, 32, III, 43.
    Augescere uII, 30.
    Augmen uII, 24.
    Augmentum uII, 25.
    Augures interpretes diuine mentis Iu, 35.
    Augustare uI, 16.
    Augustissima lux uI, 24.
    Augustissimi dii I, 17, reges Iu, 35.
    Aula dominica II, 33,
    Auersabilis feditas Iu, 33.
    Auocamenta u, 14.
    Auocare se uII, 8.
    Aura, e II, 60.
    Aures obstructe u, 21.
    Aures pertundere II, 41.
    Aurium lamina ibid.
    Autumare III, 32, 39, u, 30.
    Autumnitas I, 21, II, 74.

B.
    Babecali adolescentes Iu, 22.
    Baccari I, 1, 17.
    Baccule II, 21, u, 7, olearum I, 2.
    Balaustie u, 12.
    Bardus II, 19, III, 20.
    Batiaca II, 23.
    Belua II, 67.
    Belba uII, 16.
    Betacei Iu, 10.
    Bilinguis u, 35.
    Blatte uI, 16.
    Bolone II, 38.
    Botulus II, 42.
    Bria uII, 29.
    Brutum II, 13, uI, 16, uII, 22.
    Bubones II, 59.
    Bubula caro uII, 18.
    Buccarum tabulatio III, 14.
    Buccas uento distendere uII, 34.
    Bucula I, 28, uII, 18.
    Bulbi uII, 16.
    Buris II, 23.
    Busticetum I, 41, uII, 15.
    Buteones II, 59, uII, 16.

C.
    Cacabulus uI, 14.
    Celibaris hasta II, 67.
    Cerimonialia officia uII, 31.
    Cesii oculi uI, 10.
    Cestus crudus uII, 33.
    Caduceatores u, 25.
    Calamistrum II, 41.
    Calantica II, 23.
     Caldor ignis II, 21.
    Caldores lauacrorum uII, 34.
    Caliendra uI, 26.
    Caluminose criminationes I, 1.
    Calumniari improbe I, 13.
    Canacheni uI, 23.
    Canarie insule uI, 5.
    Cancer seuus I, 50.
    Candelaber et Candelabrum II, 23.
    Candidule II, 11.
    Candor niueus II, 68
    Capitones III, 14.
    Caprinus fetor u, 14.
    Captiones ingeniose u, 20.
    Caprotina III, 30.
    Caput nocens uII, 38, sanctissimum Iu, 34, rerum et columen I, 29.
    Cardo rei uII, 36, orientalis uII, 37.
    Carduus II, 23, uII, 16.
    Carmen malum Iu, 34.
    Caro strebula uII, 24, 25.
    Cassa nomina III, 29, blandimenta II, 62.
    Casse spes I, 55, II, 15, res uI, 16.
    Cassum nomen III, 34.
    Cassus rumor I, 31.
    Casses insidiosi uI, 16.
    Castus panis Cereris u, 16.
    Casule antiquorum II, 66.
    Catillamenta  Lucanica II, 42.
    Catillamina uII, 24
    Catus I, 28.
    Catumeum uII, 24.
    Cause semote II, 65, male fulte argutiis u, 33.
    Cernuus uII, 38.
    Ceroma III, 23.
    Cerotum uI, 10.
    Ceruices elate I, 38.
    Chalcidica III, 10, Iu, 33.
    Cibi solidi II, 21.
    Cinnus potio u, 25.
    Circumcesura III, 13.
    Circumdare III, 29.
    Circumhiscere u, 28.
    Circumligare II, 26.
    Circumretire Iu, 35, 41.
    Clandestine artes I, 43.
    Clarigatio II, 67.
    Classicus I, 6.
    Clauum abiicere III, 11.
    Cludi uII, 28.
    Clurinum pecus III, 77.
    Cnisse uII, 3.
    Coactare I, 2.
    Coalitus humani generis Iu, 33.
    Coarticulare I, 52.
    Celo lapsus I, 57.
    Celestis aula II, 62.
    Celus et Celum I, 59.
    Cemendare II, 18.
    Cenosus II, 30.
    Cenose uoragines II, 14.
    Cohonestare u, 39, 43, uII, 17.
    Coinquinare mendaciis I, 58.
    Coinquinari u, 23, 41.
    Coinquinatus u, 23.
    Coinquinatius uII, 16.
    Coligo II, 76.
    Collocatum in auribus Iu, 22
    Color disputationis u, 33.
    Colorata uII, 20.
    Columen rerum I, 29, imperii uII, 47, dominationis uII, 51.
    Collustrare u, 28.
     Combibere, coimbibere u, 30.
    Comitia militaria urbana communia II, 67.
    Commentaria I, 56, Iu, 18.
    Commentari I, 57, Iu, 19.
    Comminuere I, 3.
    Committere se Deo II, 78, medico I, 65, II, 8.
    Commodare aures I, 6, Iu, 33, uII, 33.
    Commodare animum alimoniis u, 27.
    Commodare assensum I, 54, uII, 23.
    Commodare fauorem et suffragium Iu, 4.
    Commodule II, 18.
    Commodulum I, 9.
    Communire II, 17.
    Communis sensus II, 23, Iu, 2.
    Comedie uII, 23.
    Compago corporea uII, 34.
    Compingere I, 57, II, 18.
    Compingere fabulas Iu, 30.
    Compos uoti u, 28.
    Compositiones leuigate II, 11.
    Concilia corporalia II, 16.
    Concinnare II, 19.
    Concinnatores Iu, 22.
    Condicere Iu, 20.
    Condignus I, 1, II, 18.
    Condiscere uI, 7.
    Confieri II, 43, uI, 17.
    Confinia spei u, 9.
    Confosse persone u, 26.
    Conglobatus III, 17.
    Coniectores I, 24.
    Coniugalia secreta Iu, 25.
    Connectere  uII, 15.
    Consectionis ius uII, 25.
    Conserere sermonem u, 3, simultatis II, 70, tumultuosa certamina III, 4.
    Consertiones uerticularum III, 13.
    Conspolium uII, 24.
    Constitutiones in litibus II, 6.
    Contages uII, 37.
    Contagium I, 3, uII, 28, 43.
    Contiguus II, 15, 30.
    Continentie terrarum II, 19.
    Continere  II, 1.
    Contrahere culpam u, 44.
    Contraire inuidie I, 1.
    Contrarietas rerum II, 57.
    Contrectare u, 14.
    Contumelia plena uII, 14.
    Contumeliam facere I, 39.
    Contumelia afficere I, 39.
    Conuertere in admirationem u, 27.
    Conuestirier u, 41.
    Conuexio celi I, 12.
    Coquina Iu, 6.
    Corde uacui uI, 27.
    Cordi est u, 20.
    Corporaliter u, 18.
    Coxendices II, 42.
    Craticula II, 19.
    Crepitacula Iu, 21, uII, 32.
    Crepitus scabillorum uII, 32.
    Criminum sedes u, 22.
    Crispatis clunibus fluctuare uII, 33.
    Crispitudo II, 42.
    Crispuli III, 14.
    Crocus et Crocum I, 59.
    Cruciamenta corporum I, 45.
    Cruciamenta orbitatis uII, 40.
    Crustule plumee niuis II, 58.
    Crux extrema I, 28.
    Cubula uII, 44.
    Cubus II, 24.
    Cucurbita uII, 16.
    Cultiones III, 27.
    Cuminum uII, 16.
    Cunila bubula Iu, 10, uII, 16.
    Cum pace et uenia dicere II, 12.
    Cupa II, 23.
    Curiones I, 51, Iu, 35.
    Curiosa inquisitio u, 28.
    Currus quadriiugus u, 37.
    Cybiarii II, 38.
    Cyceo u, 25.

 D.
    Dare conditionem I, 12, lacrumas u, 7, se uoluptatibus II, 30.
    Debitum honorarium uII, 21.
    Decedere ex numero uiuentium u, 28.
    Decolorare uI, 16.
    Decus nominis Iu, 32, uirginitatis u, 27.
    Defanata spatiola Iu, 37.
    Dehonestamenta uitiorum II, 16.
    Delicium Iu, 26.
    Deligere Iu, 27.
    Dementia plena uI, 3.
    Densitas philosophica uI, 21.
    Dentata clauis uI, 25.
    Dentes trini generis III, 13.
    Denuntiatio u, 3.
    Deorum genua contrectare uI, 16.
    Deponere typhum II, 16.
    Derupta loca I, 38.
    Descobinare uI, 14.
    Desperatio temeraria I, 55
    Destina celi II, 69.
    Desultor II, 38.
    Deuia loca I, 38.
    Dialectici II, 19.
    Dicis caussa III, 16.
    Dies  Iu, 36, uII, 9.
    Dies ludicri III, 4.
    Differitas II, 16, u, 37, uII, 27.
    Diffiteri uII, 38.
    Digerere uII, 18.
    Diiugare u, 9.
    Diiunctionis dissidentia III, 35.
    Discidium u, 6.
    Disceptatio I, 25
    Discriminare II, 23.
    Disiugatus uII, 1.
    Dispectare I, 25.
    Dispendium uII, 44.
    Disquiri u, 28.
    Dissignare I, 63.
    Disterminare uI, 5.
    Diuinus I, 26, III, 21.
    Dolare u, 28.
    Doloris cruces u, 23.
    Dominice sedes II, 25.
    Domicilia Plutonia uII, 19.
    Dormitiones uII, 32.
    Duellis I, 16.
    Durissimi latrones I, 63.
    Dynamis II, 24.

E.
    Edentulus III, 14.
    Ediscere uII, 39.
    Edisserere causam uII, 21.
    Edissertare I, 36, 57, II, 1.
    Edominare u, 11.
    Efferuescere ira I, 18.
    Effrenatus ardor cupiditatis II, 30.
    Effundere preces uI, 8, se in promiscuos appetitus u, 29.
    Effusus ex aluo Iu, 21.
    Elementarius II, 26
    Elicere u, 1.
    Elinguis u, 40, II, 21.
    Elogia maledictionis Iu, 36.
    Emendicare stipes supremas uII, 11.
    Eminentia uocaminis uII, 43.
    Eniti pro parere u, 6.
    Enterocelicus uII, 34.
    Enthymemata I, 58, II, 11.
    Equulei uII, 38.
    Error insidiosus II, 3, ludicrus uII, 29.
    Esus II, 23.
    Et  I, 15.
    Euaginatio I, 50.
    Euiratum corpus u, 42.
    Euirare uI, 21.
    Euomere fulgores uI, 3.
    Exestuare u, 20.
    Ex acuminibus auspicare II, 67.
     Exambiri III, 24.
    Examina malorum II, 7, merorum I, 1.
    Exauctorare uII, 30.
    Exhibitor ludorum uII, 39.
    Exolete II, 42, u, 17.
    Exordium natiuitatis II, 35.
    Expandere u, 34.
    Expeditio fabrilis uI, 12.
    Expensa ratio uI, 3.
    Expergitus II, 66.
    Explanare u, 34.
    Exponere fletum Iu, 21.
    Expromere nomina II, 25.
    Expugnator pudicitie u, 21.
    Exta percocta et madida II, 68, leuiter animata ibid.
    Exterminare I, 1, 20, u, 15.
    Extundere prolem Iu, 26.
    Exutus corpore I, 53, II, 16.

F.
    Fabricare III, 21.
    Facere orationem III, 20.
    Facetie ioculares II, 8, uI, 21.
    Facilitas stolida II, 12.
    Facinorosus II, 48.
    Fex materie I, 8.
    Falcicule uI, 26.
    Fames horrida I, 3.
    Famulatus I, 46.
    Far pium uII, 26.
    Farciminum genera uII, 24.
    Fartes uII, 25.
    Falcina u, 34, uirilia u, 28.
    Fascinorum rubor uII, 35.
    Fecialia iura II, 67.
    Fecit claudi u, 7, sciri I, 38.
    Fellitare II, 39.
    Femen, inis Iu, 22.
    Fendice uII, 24.
    Fermentum uite II, 32.
    Fescennini Iu, 20.
    Feste frequentie Iu, 20.
    Fibre Iu, 12.
    Fictiones longeue u, 14.
    Fidei commissa uI, 9.
    Fideliter I, 11.
    Figuratio uI, 11.
    Filus et filum I, 59.
    Filum corporis III, 13.
    Fitilla II, 21, uII, 24.
    Flaccescere Iu, 22, uII, 32.
    Flaccida uII, 43.
    Flagrantia luis uII, 37.
    Flatare II, 38.
    Flatiles lamine uI, 16.
    Flatura I, 9.
    Flores purpurei u, 24.
    Fluenta fontium u, 2, mammarum Iu, 21, dearum I, 21.
    Fluores I, 45, u, 12, 15.
    Fluor sanguinis u, 8, 12.
    Fetor caprinus u, 13.
    Fetulentus uII, 18.
    Folliculus II, 76, u, 21.
    Feminea mollitudo uII, 33.
    Formamenta III, 16.
    Formatura II, 23.
    Fornix Lucilianus II, 6.
    Fortuna aduersa et secunda I, 37.
    Fragrantia pocula u, 1.
    Fremebundus uI, 10.
    Fremor uerborum I, 52.
    Fretus et fretum I, 59.
    Frontones III, 14.
    Fruges salse uI, 1, uII, 20.
    Frumen uII, 24.
    Fucatus uI, 21.
    Fucus II, 41, Iu, 16.
    Fugax ac timidus uII, 47.
    Fuligine oculos obumbrare II, 41.
    Fulgurita u, 1.
    Fulgura dilatare II, 59.
    Fullo II, 38.
    Fumigatus uI, 17.
    Funiambulus II, 38.
     Fundamen III, 1, uI, 7.
    Funesta busticeta, 1, 41,
    Fundi ex aluis matrum II, 16.
    Furfuraculum uI, 14.
    Furie infernales u, 29.
    Furiales offensiones II, 34.
    Furialia gaudia uI, 22.
    Furunculus II, 11.

G.
    Gaudia uite uII, 40.
    Gehenna II, 14.
    Genetrices fete III, 23.
    Genitura I, 11.
    Genethliaca ratio II, 69.
    Geno, ere Iu, 21.
    Geometres II, 19.
    Gestamen I, 62.
    Gingritus anserum uI, 20.
    Glacialis conditio II, 42.
    Gnaruris III, 22.
    Grallatores II, 38.
    Grassatores u, 19.
    Gratilla uII, 24.
    Grostus uI, 14.
    Gurgulio III, 13.
    Guttatim II, 59.
    Gypsum uI, 17.

H.
    Hasta celibaris II, 67.
    Hernia uII, 34.
    Hiatibus toruidis dirus uI, 10.
    Hierophante u, 24.
    Hirundines garrule uII, 17.
    Hire uII, 24.
    Hircie uII, 24.
    Hirquinus u, 13.
    Hiscere Iu, 16.
    Histriones II, 38.
    Homunculi u, 1.
    Honestas mammarum u, 13.
    Honorarium debitum uII, 21.
    Honorem dare uII, 15.
    Honoribus mactare uII, 14.
    Honoris ergo facere uII, 13.
    Honoris et dicis caussa III, 16.
    Honorationis officium uII, 14.
    Horror formidinis II, 29.
    Hyperborei fines uI, 6.

I.
    Ianua Ditis u, 28, lethi II, 30.
    Iecuscula Iu, 12.
    Ignis ferus II, 14.
    Imbres saxei I, 3.
    Imbrex narium III, 13.
    Imitus intusque u, 10.
    Immanis I, 5.
    Immane pro magno I, 34.
    Imminuere Iu, 16.
    Immoderatio uII, 41.
    Immoderatum pro immenso II, 75.
    Immussulus II, 59, uII, 16.
    Impatientia Iu, 22.
    Imperitum atque indomitum uulgus uI, 24.
    Importare I, 1.
    Impubis u, 29.
    Inarticulatum I, 60.
    Incalescere animorum indignationibus III, 11.
    Incendium pestilentie uII, 36.
    Incentiuum laudis Iu, 33.
    Incessere crimine I, 34.
    Inciens scrofa uII, 18.
    Incommodare I, 7, II, 32, III, 14.
    Incompositi motus II, 42.
    Increduli et duri I, 46, 51.
    Incursare I, 3.
    Indago Iu, 35.
    Indicere I, 3, uII, 39, lethum I, 63.
    Indignatio diuina u, 31.
    Indignationum turbines III, 16.
    Indiligentia uII, 35.
     Indiuidua  II, 10.
    Indubitabile u, 36.
    Indubitabiliter u, 37.
    Induere formam I, 65, cecitatem II, 27.
    Ineluctabilis firmitas Iu, 31.
    Ineluctabile propositum u, 25.
    Inemendabilis nequitia II, 29.
    Inequitare pro insultare u, 20, uII, 30.
    Inexpeditissimum u, 36.
    Inexpeditus uII, 40.
    Inexpiabilis simultas II, 40.
    Inextinguibilis testificatio uI, 7.
    Inferre uinum uI, 1.
    Inflare tibias II, 42.
    Inflexus flexuosi II, 20.
    Infule miserationis u, 23.
    Ingeniola u, 4.
    Ingurgitare se poculis u, 2.
    Inhabitabiles ore terre I, 2.
    Inhoneste appetere u, 31.
    Initia u, 18.
    Iniuriarum formule II, 61.
    Iniurie atroces Iu, 11.
    In manibus positum I, 7.
    In medio ponere I, 49, Iu, 30.
    Inobedus uII, 40.
    Inoffensa beatitudo uI, 2.
    In ordinem redigere Iu, 34.
    Inquietare Iu, 3.
    Inquilini I, 12.
    Insanire pro uaticinari I, 1.
    Inscientia II, 7.
    Insensilia uI, 15.
    Insignia miserorum u, 27.
    Insignire falsis criminibus Iu, 32.
    Insignitus III, 9, 15, u, 13, uI, 25.
    Insigniter uII, 31.
    Inspicere opinionem I, 2.
    Institores II, 32.
    Institutum  II, 16.
    Instrumenta flagitiosi operis II, 37.
    Intendere animum u, 8, 24, sacra uII, 17.
    Intentare gladios uI, 11.
    Integrare I, 33, II, 15, III, 38.
    Intercus scil, aqua I, 45.
    Interibilis II, 31.
    Interiectio anniuersaria uII, 32.
    Interim III, 2.
    Interior ratio uII, 19.
    Interitio I, 29.
    Internoscere uI, 12.
    Interpolare u, 15.
    Interstinctio uI, 3.
    Interstitio uI, 12.
    Intestes u, 7.
    Intestinus conatus II, 33.
    Intestinum decus I, 36, pondus II, 28.
    Intestina uulnera I, 20, pericula uIII, 40.
    Intestine uirtutes I, 20.
    Intimare u, 33.
    Inualetudo uII, 17.
    Inuisere I, 1.
    Inuisitatum I, 2.
    Inuitare thure I, 41, uotis I, 49.
    Inuocatus  u, 19.
    Ioculares cauillationes Iu, 36, facetie uI, 21.
    Ira efferuescere I, 18.
    Irarum flamme III, 16, uII, 15.
    Iratus et percitus I, 42, u, 23.
    Irati hominis status I, 17.
    Ire tempestas ac fremitus u, 20.
    Irrogare iniuriam II, 53.
    Irruere se I, 34.
    Isicia II, 42.
    Itio III, 13.
    Itus liberi III, 35.

I.
    Iudex inuidus Iu, 31.
    Iudicium interius uII, 30.
    Iudicii perpensi homo II, 14.
    Iuges calamitates I, 13.
     Iugulus et iugulum I, 59.
    Iunonius cestus uI, 25.
    Ius  I, 51, familiaritatis u, 24.
    Iussio II, 11.
    Iusta nuptiarum I, 2.

L.
    Labare III, 39, 40.
    Labeones III, 14.
    Labilis dulcedo uII, 4.
    Lacernule II, 19.
    Lac hirquinum u, 13, stillatum II, 71.
    Lacrimabilis destillatio uII, 27.
    Lena II, 19.
    Leuum augurium I, 16.
    Lamina aurium II, 41.
    Lanarii II, 20.
    Lanitium I, 11, uII, 16.
    Lancicula II, 23.
    Lancinare I, 36, II, 8.
    Lapis lubricatus et unguine perfusus I, 39.
    Laquearia aurea uI, 3.
    Larue III, 41.
    Latratores canes uII, 17.
    Laura III, 41.
    Lautiora ingenia Iu, 20.
    Lautus homo uII, 38.
    Lectiones adultere u, 36.
    Lectus genialis u, 20.
    Lenocinium fulgoris uI, 16.
    Lenticula II, 59.
    Leuare uinculis II, 77.
    Leuigare u, 29, cutem corporis II, 41.
    Leuigari u, 25.
    Leuigata uI, 14.
    Leuis  uI, 10.
    Leuitates gaudiorum uII, 4.
    Libidinose u, 4.
    Libido furialis u, 5.
    Licentiosus Iu, 32.
    Lienosus uII, 34.
    Limbus II, 41.
    Liniamenta ueritatis I, 58.
    Literata auctoritas III, 31.
    Literarum nubes III, 12.
    Loca pudoris u, 25.
    Longaui uII, 24.
    Lucanica II, 42.
    Lucifuga blatta uI, 16.
    Lucilii uim uomere u, 18.
    Lucilianus fornix II, 6.
    Luculentum corpus u, 21.
    Ludius Iu, 31.
    Ludus  I, 47.
    Luminis ore II, 69.
    Lustrici dies III, 4.
    Lutea persona u, 22.
    Lutee forme Iu, 6, uoluptates Iu, 7.
    Lutosus uII, 17.

M.
    Mactare I, 41, II, 28, uII, 14, honore u, 8, uII, 14.
    Mactus hoc uino inferio esto uII, 31.
    Madidatus u, 1.
    Mador telluris u, 40.
    Mena III, 31.
    Magis rectius I, 29, fortior I, 58.
    Magisterium I, 6, u, 29, 44.
    Magmenta uII, 24.
    Magnum aliquid dicere I, 1.
    Maletractatio Iu, 23, 32.
    Maledicere se I, 42.
    Maledictio I, 45, u, 23.
    Maledictum u, 22.
    Mancipio tradere II, 27.
    Mamme fellitantes II, 59.
    Mandere I, 64.
    Manie uI, 26.
    Mantele II, 23.
    Manus censoria u, 23.
     Manum dare I, 38.
    Manus protendere supplices III, 6.
    Maris insanie II, 11.
    Mare insanum III, 23, furibundum et insanum I, 46.
    Mars  u, 45.
    Martium discrimen II, 67.
    Mastruca II, 23.
    Mateole uII, 25.
    Maximitas uI, 18.
    Medicinam adhibere uII, 8.
    Membratim I, 36, u, 19.
    Menta uII, 16.
    Mentis recessus uI, 11.
    Mentones III, 14.
    Meracum sapientie II, 8.
    Mereri I, 3, 27.
    Meretricula Iu, 25.
    Meritorium corpus uI, 12.
    Meritum  I, 49.
    Messes opime uI, 16.
    Metaria circumscriptio II, 39.
    Meticulosa obseruatio u, 28.
    Micula II, 49, uII, 24.
    Militaris insania III, 26.
    Mimi infames uII, 33.
    Mimuli II, 38.
    Minerua pro stamine u, 45.
    Minimissimus u, 7, 14.
    Ministra II, 11.
    Miracula  u, 25.
    Miscere uerba II, 1.
    Miserorum insignia u, 27.
    Mitra II, 23.
    Mola salsa II, 68.
    Mollitudo feminea uII, 33.
    Momen II, 29, 49.
    Monstruosissimus uI, 26.
    Morbus intercus I, 48.
    Mores pudici u, 29.
    Mortalitas I, 7, II, 45.
    Motacilla uII, 17.
    Motari I, 29.
    Motus incompositi II, 42.
    Mouere questionem u, 12.
    Muccinium II, 23.
    Muli II, 52.
    Muliones II, 38.
    Munctiones mucculente III, 13.
    Munia diuina uI, 15.
    Musce impudentes II, 59, stridule uI, 16.
    Musci uenerabiles uII, 30.
    Muscularum uenenum II, 45.
    Musica II, 19.
    Mustacium II, 23.
    Mutire Iu, 18.
    Myrtee uirge u, 18.
    Mysteria intima u, 23, sancta u, 18.

N.
    Nenie uII, 23, 24, 25, lenes uII, 32.
    Neuii III, 14.
    Nani III, 14.
    Nares displose uI, 10.
    Nasica III, 14, uI, 10.
    Nasici III, 14.
    Nasturtium uII, 16.
    Natalium honestamenta II, 48.
    Natrices uII, 16.
    Naturalis infirmitas I, 31.
    Neuitas I, 2.
    Nabulositas uII, 28.
    Nefarie libidines u, 28.
    Negotia ridiculosa u, 26, humana I, 8, III, 19.
    Neptunus pro aqua u, 45.
    Nictare III, 18.
    Nidamenta uI, 16.
    Nidor u, 19, uI, 16, uII, 3, 28.
    Nigror II, 7.
    Nimietas Iu, 10, uII, 26.
    Nitedula II, 47.
    Nixus parricidales III, 23.
    Nominaliter II, 55.
    Nominitare uII, 43.
     Nota  Iu, 23, I, 57.
    Nothe et adultere lectiones u, 36.
    Nothum lumen II, 20.
    Nouatio u, 35.
    Noui  I, 17.
    Nubes undose I, 30.
    Nubere  III, 31.
    Nunc nuper I, 34.
    Nuptialia uota u, 13, gaudia u, 18.
    Nutricia cura II, 21.

O.
    Obire res II, 29.
    Obliquatus III, 23.
    Obmurmurare Iu, 35.
    Obnoxius uI, 4.
    Obnuntiationes II, 67.
    Obrepere II, 62, u, 9.
    Obscenitas ominis I, 16.
    Obscenitas propudiosa u, 27.
    Obscurissime cogitationes uI, 11.
    Obsepire II, 66.
    Obsequia mitia u, 25.
    Obsolefacere u, 8.
    Obsolescere, u, 9.
    Obstaculum II, 28.
    Obtentiones allegorice u, 35.
    Obtrectatio sordens I, 36.
    Obtusior ligno, saxo II, 21.
    Obtusum pectus III, 19.
    Occipere I, 2.
    Oculata inspectio II, 9.
    Oculorum articuli mobiles III, 13.
    Ocymum uII, 16.
    O isti I, 41, u, 2.
    Offe  uII, 24, 25.
    Offensa uII, 40.
    Officium annunciationis uII, 40, defensionis u, 17, honorationis uII, 13.
    Officia humanitatis u, 25, humationis uI, 6, 7, religionis Iu, 34.
    Officiosa sedulitas II, 66, munia uI, 8.
    Officiosum fedus II, 8.
    Officere I, 16, 59.
    Offuscare uII, 15.
    Oggerere uII, 6.
    Olor II, 59.
    Omentum uII, 24.
    Omentorum membranule III, 13.
    Ominum dexteritas uII, 19.
    Omophagia u, 19.
    O nescii I, 53.
    Operula Iu, 30.
    Opinatio I, 31, 38; III, 17; Iu, 30.
    Opus tediosum u, 14.
    Ora et labra in sermonem diducere II, 21.
    Ore luminis II, 69.
    Orbes saltatorii II, 42.
    Orbicus motus II, 58.
    Ordines primi II, 62.
    Ordiri retia uI, 16.
    Oris stuprum II, 42.
    Os patulum uI, 10, principale ibid.
    Ossea substructio III, 13.
    O iterum, I, 45.
    O uiri Iu, 21.

P.
    Pacte Iu, 20.
    Palasea siue Plasea uII, 24.
    Panchaice resinule uII, 28.
    Panchristarii II, 38.
    Pane et panis I, 59.
    Panis castus u, 16.
    Pannychismi u, 24.
    Pantomimi II, 38.
    Papula I, 51.
    Parentalia uII, 51.
    Parilis gratia uII, 48.
    Pariles linee uI, 10.
    Partilitas I, 8.
    Partiliter I, 12; uI, 4, 19.
     Paruuli pusiones uI, 26; uII, 8, 32, 39.
    Passerculi uII, 8.
    Passibilitas II, 26.
    Passio I, 18.
    Passiuum II, 26, 27, 34.
    Patres sectarum II, 10.
    Patricium genus II, 48.
    Patrimus puer Iu, 31.
    Patera uII, 29.
    Patule fauces uII, 42.
    Patulum os uI, 10.
    Paupertatis miserie I, 3.
    Pauperculus uII, 12.
    Pauper lare II, 29.
    Pauper tugurium II, 29.
    Paupertinus uI, 3.
    Pausata arbor u, 7.
    Pausam facere u, 9.
    Pauibunde trepidationes uII, 13.
    Pauus uII, 8.
    Pectus obtusum III, 19.
    Pellacia Iu, 28; u, 21.
    Pellax Iu, 35; u, 44.
    Pendigines uI, 16.
    Penis u, 28.
    Peniculamenta u, 11.
    Perbaccari u, 7.
    Percelebrare II, 43.
    Perducere  u, 26.
    Perexiccata uII, 24.
    Perfidia acoris I, 21.
    Periculum cecitatis II, 59.
    Periculum  I, 3.
    Perlitus fimo u, 23.
    Pernoscere u, 33.
    Perquirere I, 2.
    Peruicacia studia uI, 11.
    Peruigilia sancta u, 23.
    Petasus uI, 12.
    Phalli u, 28, 29.
    Phrygiones II, 38.
    Piaculares hostie uI, 2.
    Piaculi commissio Iu, 31.
    Pignora  II, 77.
    Pinguitie uII, 20.
    Pistrix III, 31.
    Pium far uII, 36.
    Placamentum uII, 8.
    Plana, e uI, 14.
    Plani II, 32.
    Planum facere II, 58.
    Planum fieri uI, 7.
    Plasea uII, 24.
    Plebis oratio uII, 24.
    Pluuia labens u, 37.
    Pluuiarum rores I, 21.
    Polimina uII, 24.
    Pollinctores I 46.
    Polluctus opinione u, 12.
    Polubrum II, 23.
    Polyandrion uI, 6.
    Poma mitia I, 30.
    Pompa sermonis I, 59.
    Pompiliana indigitamenta II, 73.
    Pondera genitricum Iu, 25.
    Ponderosus uII, 34.
    Ponere imperitiam II, 25, seuitias uII, 17.
    Ponti terga I, 46.
    Pontificalia mysteria uII, 24.
    Pontificium salutis II, 65.
    Poplitibus nudis incedere II, 41.
    Porricere II, 68.
    Porrum sectiuum uII, 16.
    Portitor I, 65.
    Posterganeus Iu, 5.
    Postica pars u, 23, 28
    Possibilitas I, 44.
    Postulio Iu, 31.
    Potentie interiores I, 42.
    Potentatus I, 51.
    Potis est I, 52; II, 61; III, 22; Iu, 18; u, 20, u, 40; uI, 17, 19; uII, 3, 22, 28.
    Potestas I, 43.
    Precones u, 25.
    Pregustater Iu, 6.
     Presecare u, 28.
    Presidatus III, 23; Iu, 6.
    Prestigiatores II, 38.
    Prestringere u, 44.
    Presul uII, 9, 36.
    Presumere II, 33.
    Pretextati u, 29.
    Pratula u, 24.
    Primigenia natura I, 60.
    Primigenii motus I, 2, ortus II, 70.
    Primigenium corpus uI, 18.
    Priua uI, 19.
    Prodigiose conceptiones u, 10, formidines uI, 2.
    Prodigaliter I, 16.
    Progenies Platonica II, 21.
    Proles  u, 23.
    Proletarius II, 29.
    Proloquium III, 44; u, 3, 37.
    Proluere sitim III, 43.
    Proluuies II, 39; u, 23; uI, 16; uII, 16, etc.
    Promptum est II, 19; u, 22.
    Pronus in libidines u, 27.
    Propudiosum facinus u, 25.
    Propagatores religionum u, 31.
    Proritari uII, 15.
    Prorsus pergere uII, 41.
    Proficie uII, 25.
    Prostibulum uI, 13.
    Protendere supplices manus III, 6.
    Prouectior senectute uI, 10.
    Prouentus annone I, 14, rerum Iu, 3.

PROuERBIA:
    Sine ullis feriis I, 13.
    Quot homines, tot sententie II, 15.
    Contrectare manibus II, 71.
    O Abdera, Abdera u, 12.
    Tricas conduplicare Tellenas u, 28.
    Addere garo gerram u, 44.
    Fabrum cedere, cum ferias fullonem uI, 9.
    Pari pendere lance uI, 2.
    In prima positum fronte uII, 38.
    Proximum contumelie uII, 14.
    Psittacus uerba integrat II, 25.
    Publicare Iu, 24.
    Pudibundi mores u, 8.
    Puditum est u, 29.
    Puer iners II, 24.
    Puerculo  rationes sciscitari II, 23.
    Puerilis halucinatio uI, 8.
    Puerile ludicrum uII, 39.
    Puleium uII, 16.
    Pullus Iouis Iu, 26.
    Pulsare conuitio Iu, 34.
    Pulticula uII, 51.
    Pulpamentum uII, 24.
    Puncti spatium u, 12.
    Punicum malum u, 6.
    Pupule oculorum II, 7.
    Pupuli uII, 8.
    Purgamenta I, 59.
    Pusio scitulus u, 31.
    Pustula I, 51.
    Putor u, 14; uII, 16.
    Putesco uII, 17.

Q.
    Quadrigarii II, 38.
    Quadrini cardines, uI, 5
    Queritare u, 15.
    Quesitor Iu, 16.
    Querimonia I, 12.
    Querquera I, 48.
    Quire u, 8, et sepius.
    Quirites Iu, 4.
    Quiritari II, 51.
    Quotidiana uerba I, 45

R.
    Radices uII, 16.
    Rancescere I, 21.
     Raptari I, 2.
    Rastrum II, 19.
    Rationes artium I, 2.
    Rationis potestas I, 6.
    Rationis sapore contactus II, 5, primordiis imbutus III, 28.
    Rationum proprietas I, 30.
    Raui III, 14.
    Receptaculum uentris uII, 42.
    Recidiua substitutio III, 9.
    Reciprocus halitus uII, 28.
    Reciprocare I, 30; II, 16.
    Redintegratio uII, 42.
    Redintegrare uII, 33.
    Refricari uII, 33.
    Relanguescere uII, 33.
    Reduuia I, 51.
    Renidere uI, 3.
    Repetentia II, 28.
    Replicare I, 3.
    Res anguste I, 56, abdite Iu, 31, aspere II, 73, fesse I, 25, 28; III, 24, ille  III, 10, inuolute uI, 11, flagitiosi operis u, 10, operis I, 45.
    Reserare secreta II, 7.
    Retegere u, 25.
    Retardatus u, 31.
    Retentari uI, 16.
    Rimator u, 8.
    Rotula u, 19; uI, 16.
    Rubigo II, 40.
    Ruere se uI, 29.
    Ruma uII, 24, 25.
    Ruminare u, 23.
    Ruminatores seculi uII, 24.
    Runcine uI, 14.
    Runcinare u, 28.
    Rusticanus I, 60; Iu, 27.
    Rutilare I, 9.

S.
    Saburratus sanguis u, 12.
    Saccati obscenissime serie II, 37.
    Saccibucces, III, 14.
    Sacramenta militie salutaris II, 5.
    Seuitas uitiorum II, 48.
    Sagina uII, 25.
    Salamandra uII, 16.
    Salinatores II, 38.
    Salapittarum sonitus uII, 33
    Salsamina uII, 24.
    Sambucistria II, 42.
    Sancire II, 70.
    Sanctuarium u, 16.
    Sanctum  u, 6, 39.
    Sanguis et Sanguem I, 59.
    Sanguinis fluor u, 12.
    Sannis et maniis constringere uI, 26.
    Sarculum II, 23.
    Sata I, 59.
    Satagere u, 21.
    Satiate uI, 2.
    Satisfactionis uie u, 21.
    Satietatis fuga III, 33.
    Satus u, 22.
    Sauciare mero u, 11.
    Saxeus imber I, 3.
    Scabillorum concrepationes II, 42; uII, 32.
    Sceuus u, 7.
    Scatebre turpitudinum u, 22.
    Scaturigo uocis u, 40.
    Scelerosa opera Iu, 11.
    Scelerosus actus uI, 26.
    Scientiola II, 18.
    Scientissimi uI, 11.
    Scita artificum uI, 13.
    Scitulus II, 21.
    Scituli pusiones u, 31.
    Scripulum uI, 23.
    Scrofa inciens uII, 18, 22.
    Scorpio uenenatus uII, 23.
    Scrupulosa diligentia Iu, 29.
    Scrupulosius uII, 41.
    Scurrula urbanus uI, 21.
    Secare I, 64.
     Seculum  I, 25; II, 26; uII, 24.
    Seculum impium et ingratum I, 65.
    Seculum paratum II, 18.
    Secunde actiones III, 6.
    Securicula II, 19.
    Secus uirile u, 13, femineum u, 25.
    Sedet  Iu, 18.
    Sedes supere II, 33, sideree uI, 17, tartaree u, 28.
    Seges criminum u, 22.
    Sella arquata II, 23.
    Sellularii uiles III, 21. Sellularia III, 22.
    Semiuir u, 13.
    Semperrestitutio I, 2.
    Sensus communis II, 33; Iu, 2.
    Septimana fetura III, 10.
    Sequestrare u, 19.
    Seria u, 18.
    Sermocinari II, 24.
    Sermocinatio I, 59.
    Sermonem dare I, 52.
    Seruare de celo II, 67.
    Seruulus uII, 13.
    Sigillaria uI, 11.
    Sigilliola uI, 11.
    Signa inertia I, 38.
    Signifex uI, 13.
    Significantia Iu, 3.
    Significare u, 3.
    Silicernium uII, 24.
    Siligo uII, 24.
    Siliquastrum II, 23.
    Silunculus III, 14.
    Simplices et bonitatis innoxie II, 39.
    Simpuuium Iu, 31, uII, 29.
    Sirpiarum uitores II, 38.
    Sistere u, 3.
    Sitire sanguinem I, 25.
    Sol siderum princeps I, 2, amplior orbe II, 61.
    Sole torrere se I, 9.
    Sole clarius I, 47.
    Solifuge II, 23, uII, 16.
    Sollicitare II, 42.
    Solecismus I, 59.
    Somno uinctus u, 2
    Sophistica ostentatio I, 59.
    Sopire II, 27, uII, 27.
    Sorex II, 59.
    Sordidatus lapis I, 39.
    Sospitator II, 74.
    Speciosus Iu, 29.
    Spectus, us u, 27.
    Spem presumere II, 67.
    Sperate Iu, 20.
    Spiramina uII, 28.
    Spiritalis tractus III, 13, agitatio uI, 15.
    Spiritum effundere I, 40.
    Spiritus uitalis uII, 16.
    Spirula II, 42.
    Spoliatus uita et lumine uI, 7.
    Spondere, sponsio II, 11.
    Sponse Iu, 20.
    Spumare u, 21.
    Stare  III, 1.
    Stare in altioribus uII, 14.
    Status capitis Iu, 28.
    Stercoribus accipi uII, 17.
    Stentorei uagitus II, 75.
    Stimuli irarum uII, 23.
    Stipes supreme uII, 11.
    Stolide cecus uI, 15.
    Stragula uestis II, 23.
    Strebula caro uII, 24.
    Stribligo I, 59.
    Strictim transire u, 20.
    Striculus pusio u, 25.
    Strophium II, 23.
    Studio  I, 59.
    Stupidi uII, 33.
    Stupiditas uI, 15.
    Stupor admirationis I, 48.
    Stuprum oris II, 42.
    Suadenter loqui II, 19.
     Subsiciue laudes u, 30.
    Subditiua secreta u, 32.
    Subexhiberi uI, 8.
    Subigere terram II, 40.
    Subinflo II, 7.
    Subintroire uI, 12.
    Subluteus u, 12.
    Submissus u, 21.
    Subrigere u, 28.
    Subreptio u, 9.
    Subscriptio u, 26.
    Subscudes uI, 16.
    Subsessor Iu, 23, u, 20.
    Substernere I, 27, u, 33.
    Subucula II, 19.
    Subiugare I, 5.
    Succedere  I, 2.
    Successus terrarum u, 24.
    Succingi I, 2.
    Suffectio u, 15, luminis u, 12.
    Sufficio uII, 27.
    Sufficere prolem III, 9.
    Suffragines u, 23, uI, 11.
    Supercilium tollere II, 50, deponere II, 16, fastidiosum I, 65, luminis I, 6.
    Superciliorum margines III, 13.
    Supercilio tumidus II, 1.
    Superciliosa res I, 12, ciuitas u, 12.
    Superesse  III, 25.
    Superlatum pondus uI, 6.
    Superna potestas II, 29, Iu, 21.
    Superstitio inanissima I, 42.
    Suppara II, 19.
    Supplicamenta uII, 21.
    Suprema funeris uI, 6.
    Suprema necessitas uII, 10.
    Surgere se u, 18.
    Surire I, 2, u, 13, 28.
    Suspectio uII, 13.
    Suspicionum argutie II, 12, audacia II, 58.
    Suspiciosa credulitas II, 35.
    Symplegmata uII, 33.

T.
    Taciturnitatis silentium III, 26.
    Tenie picturate I, 39.
    Tede uII, 24.
    Tardus  uI, 17.
    Tartari sedes ima u, 19.
    Tempestatis furor II, 11.
    Tenebre tartaree II, 30.
    Tenebrose ambiguitates u, 37.
    Tenor officiorum II, 17, uirtutis II, 15, reticentie II, 21.
    Teretes pile u, 20.
    Terga ponti I, 46.
    Tergiuersator uII, 40.
    Terra hominum mater II, 52.
    Terre mandare u, 14, uI, 6.
    Terra uesta III, 31.
     Terram tenere Iu, 31.
    Terrere portentis I, 17.
    Testule uI, 17.
    Textricula puella u, 14.
    Thesaurus interior I, 63.
    Tholi uI, 6.
    Thuris acerre II, 76, acerui Iu, 30, suffimentum Iu, 16.
    Thus masculum uII, 28.
    Thyle ultima uI, 5.
    Tinnire Iu, 16.
    Tinnitus eris uII, 50.
    Tippula II, 59.
    Tortuosa uolumina uII, 41.
    Trabales claui II, 13.
    Trabee II, 19.
    Trahere fletum Iu, 21.
    Translatitium decus uI, 13.
    Tranquillitas mollissima I, 6.
    Trapetum II, 23.
    Trepidare letitia uII, 4.
    Tribula II, 23.
    Trilices tunice III, 21.
    Triuialis germanitas III, 34, sermo I, 58.
    Triuialiter institutus uII, 50.
    Trullei II, 19.
    Tuceta II, 42.
    Tumor indignationis I, 28.
    Turritus u, 7.
    Tutamina I, 28.
    Typhus et mentis elatio II, 3, 12, 19, 29, 63.

U.
    Uda III, 19.
    Uligo I, 10, II, 7.
    Uliginosa uiscera I, 50.
    Ulpicum II, 59.
    Ultum se ire III, 17.
    Unci carnifices II, 5.
    Urbanus scurrula uI, 21.
    Urbana subtilitas u, 30.
    Urigo u, 44.
    Usio uII, 32.
    Ustrina uII, 15.
    Utres stercoris II, 37.
    Utria et Utres I, 59.
    Uxoria coniugatio u, 21.
    Uxorie uoluptates u, 28.

u.
    ualetudo  I, 45, 48.
    uani I, 24, 54.
    uannus II, 23
    uaporus uI, 21.
    uectitatus u, 37.
    uectores I, 9.
    uelamentum II, 40.
    uelle  I, 25.
    uenialis concessio u, 12.
    uentosa imitatio uI, 8.
    uentus fluor eris uI, 10.
    uenus pro coitu u, 45.
     ueratrum I, 11.
    uerbenarum suffitio u, 3.
    uerbi causa u, 36.
    uerenda u, 27.
    uerminantium membrorum cruces I 50.
    uersipellis u, 31, 35.
    uerrucula collis II, 49, u, 3.
    uersura u, 44.
    uertex etherius III, 31.
    uertigo I, 2.
    uestire luce 1, 2.
    uestis stragula II, 23.
    ueternose arbores I, 39, unde I, 45.
    uia rationis uI, 16.
    uicaria substitutio uI, 10.
    uices temporarie II, 8.
    uicissitudines rerum I, 8.
    uiduare I, 3, 45, II, 3, uII, 29.
    uim facere II, 40.
    uindemiare uII, 34.
    uindicias dare Iu, 16.
    uinctiores plumbee uI, 17.
    uini acor I, 21.
    uinum inferium Iu, 16, uII, 30.
    uiole odore u, 14.
    uipera uII, 23.
    uirginitas intacta uII, 22, castimonie Iu, 26.
    uirago Iu, 25, u, 37.
    uirginalia species Iu, 16.
    uirgo bucula uII, 18.
    uirilia fascina u, 28, ueretra u, 14.
    uirilitas u, 21.
    uirus seminis u, 10.
    uiscus transuoratum uII, 29.
    uitiligo I, 45, 48, 50.
    uitisator III, 29.
    uitores sirpiarum II, 30.
    uiuacitas cordis u, 4, ingenii u, 32.
    uiuida pruna uII, 30.
    uocamen II, 35, III, 34, Iu, 3, uII, 43.
    uocem emittere I, 46, II, 23.
    uocem mittere I, 45, uI, 5.
    uoces infracte Iu, 21.
    uocis scaturigo u, 40.
    uolubiles rotule u, 20.
    uolucris titillatio uII, 4.
    uolumina pollinctorum I, 46.
    uoluptatis eneruatione languescere III, 10.
    uolutari II, 58.
    uolutabra horrentia uII, 17.
    uoragines uII, 17.
    uotorum debita uI, 2.
    uoti compos u, 28.
    uulcanus pro igne III, 33,
    uulneratis auribus accipere I, 36.

Z.
    Zelotypi pusiones uII, 21.





[ADDENDA]





PRAEFATIO.

 Que causa fuerit huius Arnobii mei appendicis, quidque in ea prestitum sit, paucis accipe, beneuole lector. Quum scilicet nundinis anni preteriti uernalibus editionem meam Arnobii e prelis uogelii uiri honestissimi emissam accepissem, nichil ex eo tempore neque potius neque antiquius habui, quam ut cum textum huius editionis, tum annotationes ipsi adiectas denuo attentius perlustrans singula, que in  iis uel commissa uel omissa essent, mihi notarem, simulque uel ipse uel per amicos sedulo conquirerem, quecumque ad emendationem aut illustrationem scriptoris ob reconditam doctrinam difficillimi facientia in aliis libris philologieis dispersa, eo tempore, quo in Arnobio edendo occupatus fueram, meam effugissent notitiam. Hoc per aliquot menses facienti mihi errorum quidem grauiorum haud ita larga seges comparuit,  nisi illis annumerare uelis 12-15 emendationes priosum interpretum uerissimas, quas in annotationibus meis probatas in textum recipere oblitus fueram, iam uero in errorum indiculo huic appendici ad calcem adiecto notatas. Sed eo amplior nouorum subsidiorum, quibus uti antea non licuerat, copia querenti sese obtulit, imprimis cum  eum in finem perlustrassem opera quedam splendidissima et ex parte raro obuia, que antique artis monumenta continent, u. c. uiscontii Museum Pio-Clementinum et Museum Clermontanum,  Gorii Museum Etruscum, antiquitates et picturas ex Herculano erutas , Zege porro Opus doctissimum de anaglyphis antiquis Rome repertis , nouam etiam editionem Operum Winkelmanni a triumuiris doctissimis, Fernouio, iam ante aliquot annos acerbo fato litteris humanioribus, quarum insigne decus et ornamentum fuerat, erepto, a Meiero et Schulzio curatam. Quorum uirorum doctissimorum et antiquitatis peritissimorum laboribus plus quam triginta iisque difficilioribus Arnobii mei locis lucem iam redditam fuisse, est quod gratissimi animi sensu  profiteor. At uero his copiis haud contentus denuo perlegi priorum Arnobii interpretum, Heraldi imprimis, Stewechii et Elmenhorstii commentarios, et Nourrii Apparatum  beneuolentia eorumdem uirorum humanissimorum, quos in Prefatione ad Arnobium laudaui, iterum mihi concessum, ut, si que bone frugis in illis inuenirem, que in edendo Arnobio uel diligentiam meam fugissent, uel que ipse, propterea quod aliqua mihi iam  pridem notissima continere uiderentur, aliis fortassis ignota futura non suspicans, silentio pretereunda censuissem, ea iam in curas hasce secundas reciperem. Adii preterea aliquas ueterum scriptorum editiones ad edendum Arnobium nondum adhibitas, nec non uarios libros philologicos diuersissimi generis,  u. c. Casauboni Exercitationes ecclesiasticas, Salmasii Epistolas, Phil. Caroli Animaduersiones in Agellium et Q. Curtium haud contemnendas, Ch. Cellarii libellum de Barbarismis lingue latine bone frugis plenissimum, Schellingii breuem quidem, sed doctrina multifaria reconditaque refertam, Dissertationem de Diis Samothraciis (cui, ut mihi quidem uidetur, unice ueram explicationem debeo loci omnium difficillimi lib. III, cap. 40, de Diis Consentibus, de quo iudicia uirorum doctorum expetiueram in Prefatione ad Arnobium; porro Creutzeri uiri, quem nominasse laudasse est, opus prestantissimum inscriptum: Symbolik und Mythologie der alten uölker:  aliosque libros complures. Denique haud ingrata accessio facta est coniecturis nonnullis beati Heumanni, quas adscriptas margini exemplaris editionis Elmenhorstii Hamburghi, anno 1610, excuse, quod asseruatur in amplissima Bibliotheca Georgie Auguste, mecum communicauit Benekius, professor Gettingensis, uir doctissimus eque ac humanissimus, et iam de editionibus meis cum Epistolarum Socraticarum, tum Memnonis Heracleote et Chionis optime meritus. His itaque omnibus excerptis, collectis, dispositis atque ad singulas editionis mee paginas adaptatis, meisque qualibuscumque adiectis, correctis denique, quotquot iterata eius lectione inuestigare licuerat, cum calami errantis, tum typorum uitiis,  extitit tandem ultimum hocce ad Arnobium meum spicilegium, quod tibi iam offero, beneuole lector, sperans, in illo, quamuis breue sit, et paucis tantum plagulis constet, plura tamen non plane contemnenda, neque, ut aiunt, e triuio petita te inuenturum, neque, si illud cum editione mea comparaueris, adeo multa, que siue crisin, siue explicationem Arnobii iuuare possint, amplius esse desideraturum. Cui iam extremum uale dico tamquam amico gratissimo, cum quo per annos haud paucos arctissima mihi fuerat familiaritas, optans maximopere, ut inter  sacrarum humanarumque disciplinarum cultores, quamplurimos lectores nanciscatur auctor lectu dignissimus, doctrina et acumine pollens Patrumque Ecclesie latine nemini secundus.


Scripsi Turici Heluetiorum, 11 Februarii 1817.





SEGMENTUM. Quod codex ms. Regius Arnobianus, ex eoque romana editio adtextum habet ad initium capitis 41, libri uII, nostre editionis post uerba: Fastidium ne immoderatione pariatur.

 Non imus inficias in annalium scriptis contineri hec omnia, que sunt a uobis in oppositione prolata: nam et ipsi pro modulo, ingeniique pro captu, et legimus hec eadem, et esse posita scimus; sed questionis in hoc, summa est, utrumne hi dii sint, quos seuire asesueratis offensos, reddique ludis et sacrificiis mites?  an sint longe aliud, et ab huius ui debeant et nominis et potentie segregari. Quis est enim primum qui eos deos existimet aut esse qui credat, qui motibus et saltationibus scenicis, qui canteriis frustra currentibus, uoluptatum soluuntur in gaudia, ineptas et frigidas actiones spectatum proficiscuntur e celo?  offendique se doleant et suis honoribus derogatum, si paulisper constiterit ludius aut tibicen modice interquieuerit fessus? qui presulem sibi displicuisse pronuntient, si per circi medium pergat nocens aliquis, meritorum penas et supplicia redditurus? Que si penitus cuncta et sine ulla gratificatione cernantur, non tantum ab diis esse reperientur aliena, uerum ab homine quouis lauto, nec ad summos apices grauitatis ac ponderis instituto. Quis est enim primum deos illos qui existimet fuisse aut esse qui credat, qui nocendi habeant seuiendique naturam, easque abiiciant rursus cyatho uno sanguinis, et turis suffitione moliti? Qui motibus scenicis et saltationibus histrionum festos dies ducant et hilaritatis plenissimas uoluptates; qui cantherios frustra et sine ulla ratione currentes spectatum proficiscantur e celo:  gaudeantque ex his alios transire pronos et cernuos ruere, cum curribus resupinos uerti, trahi alios debiles  et cruribus claudicare prefractis; qui presulem sibi displicuisse pronuntient, si per circi medium pergat nocens aliquis meritorum penas et supplicia redditurus; qui offendi se doleant et suis honoribus derogatum, si paulisper constiterit ludius, interquieuerit tibicen fessus, puer ille matrimus decidat fortuito alicuius instabilitate prolapsus? Que si penitus cuncta et sine ulla partium gratificatione pendantur, non tantum longe longeque ab diis esse reperiuntur aliena, uerum a quouis homine sentiente communia, nec ad studium ueri rationum cognitionibus erudito  .





SUPPLEMENTUM ADNOTATIONUM IN ARNOBII AFRI LIBROS uII ADuERSUS GENTES.



LIBER PRIMUS.


Col. 718, ad notam Et uelut quiddam . . . . . adde:---Etiam Maximinus imperator, Christianis infensissimus, in illa quam ad ciuitates persecutionem illorum postulantes rescripsit epistola quamque seruauit  nobis Eusebius, Hist. Eccles., lib. IX, cap. 7, asserit acerbiores calamitates contigisse , , . Postea adhuc Symmachus  sterilitatem terre famemque publicam abrogatis uestalium sacerdotumque ethnicorum priuilegiis adscribere non dubitauit: Nemo me putet solum causam religionum tueri: ex huiusmodi facinoribus orta sunt cuncta Romani generis incommoda . . . . . . Secuta est hoc factum fames publica, et spem prouinciaram omnium messis egra decepit. Non sunt hec uitia terrarum . . . . . sacrilegio annus aruit: necesse enim fuit perire omnibus, quod religionibus negabatur. NOURRIUS, pag. 324.

Col. 719, ad notam Hostilibus condignos . . . adde:---Ceterum condignus antiquum uocabulum Plauto aliquoties  usurpatum. uide I Fr. Gronou. ad Cassin., act. I, u. 43. ORELL.

Col. 721, ad notam Calore, exarsit . . . adde:---Heumannus coni. aut intepuit. Sed tales particule copulatiue sepissime omittuntur ab Arnobio. ORELL.

Col. 722, ad notam Nec madidata . . . adde:---Doctissimus Arnobii mei Censor lenensis , cuius iudicium, cum autographum huius Appendicis iam Lipsiam missum fuisset, mecum communicauit amicus quidam, legendum coniicit arua succrescunt. ORELL.

Col. 723, in nota Inhabitabiles, post u. HERALD., insere hec:---Sic infra, lib. uII, cap. 47, fin.  terrisque inhabitabilibus discreta. Ita enim e Codice msto et edit. rom. reponendum  pro habitabilibus. Nec igitur audiendus Heumannus legendum coniiciens: per habitabiles oras.

Col. 723, ad notam Et studiose . . . . adde:---At iam meliora edoctus a doctissimo Censore Ienensi muto sententiam et unice ueram puto lectionem uulgatam: studiose natiuitatis. Respicit scil. Arnobius  ad opinionem Platonis aliorumque ueterum philosophorum, qui statuebant, artium ac disciplinarum semina non extrinsecus accipi, sed a prima natiuitate ac summo Creatore menti humane insita cum ipsa crescere et augeri, uel etiam degenerare. Insignis hanc in sententiam locus est Tertulliani in libro de Anima, cap. 20, init.: Et hinc itaque concludimus, omnia naturalia anime, ut substantiua eius ipsi inesse, et cum ipsa eque proficere, ex qua ipsa censetur. Sicut et Seneca sepe noster. Insita sunt nobis omnium artium et etatum semina, magisterque ex occulto Deus producit ingenia, ex seminibus scilicet insitis et occultis per infantiam, que sunt et intellectus. Ex his enim producuntur ingenia. Porro ut frugum seminibus una generis cuiusque forma est, processus tamen uarii. Alia integro statu euadunt, alia etiam meliora respondent, alia degenerant pro conditione celi et soli, pro ratione operis et cure, pro temporum  euentu, pro licentia casuum; ita et animam licebit, semine uniformem, fetu multiformem et que sequuntur lectu dignissima. Eodem libro cap. 24 legimus: Et si immortalem , ut hoc sit diuinitatis, tamen passibilem, ut hoc sit natiuitatis . Dicit itaque Arnobius studiose natiuitatis usuras usuras studiorum a prima natiuitate hominibus insitorum. ORELL.

Col. 724, post notam Tenorem . . . , insere hanc sequentem:

ueritatis abscondite sacramenta patefecit. Sacramenta, id est . Nil amplius. Sic enim non modo de sacris christianorum ritibus, sed de omnibus religionis arcanis usurpant hanc uocem scriptores ecclesiastici. Ita Zeno ueron., serm. de Iuda, sacramentum numeri ternarii ; et Fulgentius de  Incarnat. C., redemptionis sacramentum. uide, qui de h. u. multus est, Is. Casaubon., Exercitt. ad Baronii Annal. XuI, sect. 43, pag. 478 et seqq. ORELL.

Col. 724, ad notam Quibus negotia . . . , pro uerbo HERALD., adde:---Nam quod est apud Plautum  decantatissimum, indidem sumptum est:

Apud fustitudinas, ferricrepidinas insulas,
Ubi uiuos homines mortui incursant boues.
HERALD.

Ibid., in nota Felicitate . . . , ad fin., pro loco:---ed. Kapp. Conf. Gierig.,---lege:---ed. Kapp. et Munker. ad Fulgent. Mythol., lib. II, cap. 5, pag. 672, ed. uan Staueren. Conf. Gierig.

Ibid., post notam Felicitate . . . insere hanc:

Si enim nos sumus in causa. Ita Cicero, lib. I, epist. I ad Lentulum: in causa hec sunt. ELMENH.

Ibid., post notam Irrupisse . . . , adde sequentem:

Maiorum in temporibus factitatas. Heumannus in  delendum censet. Sed Arnobius tales prepositiones ponere amat. uide infra ad cap. 5, uerba Chaldeorum ex reconditis disciplinis notam Heraldi. ORELL.

Col. 725, post notam uastitate, adde sequentem:

Quante quoties et que gentes famam senserint horridam. Huius rei plurima exempla occurrunt apud antiquos Historicos. Ita Liuius, lib. Iu, cap. 12. Procul Geganio et L. Menenio Lanato Coss. tantam narrat Rome fuisse frugum inopiam, ut multi ex plebe, spe amissa, potius quam ut cruciarentur trahendo animam, capitibus obuolutis, se in Tiberim precipitauerint. Sic etiam ab Eusebio in Chronico ad annum 2022 et post natum Christum octauum notatur fames Rome ita ingens facta, ut quinque modii uenderentur denariis XXuII semis. Tunc autem christianum nomen neque ibi neque alibi auditum adhuc fuerat. Conf. Dionys. Halicarn., lib. I Antiquitt., pag. 21, Sylb. et Augustin. lib. III. de Ciu. Dei, cap. 17. NOURR. pag. 327.---Quante gentes pro quot gentes. uide Annot. ad lib. u, cap. 12, tom. II, pag. 290. ORELL.

 Ibid., in nota Accidunt . . . , post u. adierunt, insere hec:---Multo minus audiendus Heumannus corrigere uolens adurunt, quod quamuis sensu nocendi  adeo de pluuia audacissimo zeugmate dixerit uirgilius, Georg. I, uers. 93 seq.:

Ne tenues pluuie, rapidiue potentia solis
Acrior, aut Boree penetrabile frigus adurat.
Maximopere tamen dubito, an dici possit etiam de grandine ui et impetu plantas collidente.

Col. 726, in nota Indicunt, pro loco:---Fulu. Ursinus leg. inducunt, lege:---Fulu. Ursinus et Heumannus leg. inducunt.

Ibid., post notulam Historia . . . , insere sequentem:

Quoties prior etas affecta sit. Conf. Tertullian. Apologet., cap. 40; Augustin., de Ciu. Dei, lib. III, cap. 1, et lib. Iu, cap. 2. S. Aurelius uictor in Traiano. ELMENH.

Col. 727, post notam Quando . . . , insere sequentem:

 Cum feris bella. uid. Gell. Noct. Att., lib. uI, c. 3, de Reguli prelio apud Bagradam fluuium in Africa cum serpente immense magnitudinis. ORELL.

Ibid., ad notam Ab insula . . . adde:---Conf. Plin., Hist. Nat. lib. II, cap. 10; Strabo, Geogr., lib. II, pag. 101; Casaub., Seneca, lib. uI; Nat. Quest., cap. 24; Tertullian., Apologet., c. 40; adu. Nationes, cap. 9, et de Pallio, cap. 2; Ammian. Marcellin., lib. XuII, cap. 7. NOURR., pag. 330.

Col. 728, ad notam Captiuitati . . . , pro uerbo ORELL., adde:---Ceterum ipsum uerbum subiugare tanquam cadentis latinitatis uocabulum notat Cellarius in Curis posterioribus de Barbarismis ling. lat., Iene, anno 1687, editis pag. 126 et seq. ORELL.

Ibid. post notulam Possimus, insere sequentem:

Sed sunt omnia uetera. Heumannus: sed sint, etc., quod magis placet ob precedentia uerba cum noui fiat nichil. ORELL.

 Ibid., post notam Bella . . . , adde sequentes:

Malum malo rependi non oportere. Hoc Saluator noster ipse precipit Matth., u, 38-39. ELMENH.

Iniuriam perpeti quam irrogare esse prestantius. Matth., u, 39 et seqq. Conf. Lactant. Inst., l. uI, cap. 22. ELMENH.

Hostiles manus. Heumannus absque ulla necessitate corrigere uult hostilis manus, ut sequens cohibere sit pro cohibere se. ORELL.

Col. 732, post notam uocare . . . insere sequentem:

IX.---Quia uectoribus impediat uota. Heumannus mauult: Quia uectoris, etc. ORELL.

Ibid., post not. Quid si sole . . . insere sequentem:

Dicenda sunt nubila inimica obductione pendere. Imitatus est illa uirgilii Georg., I, uers. 214:

Dum sicca tellure licet, dum nubila pendent.
ELMENH.

Ibid., post not. Commodulis . . . , insere sequentem:

 X.---Fouit. Heumann. fouet. ORELL.

Col. 734, post notam Genituris . . . , adde sequentem:

Cur tam seua prodigia genituris sperantibus addiderunt. Cur perniciosa animalia crearit Deus, docet Augustinus de Genesi, contra Manicheos, t. II, lib. II, cap. 16; Lactantius, Inst., lib. uII, cap. 4, et Basilius, Homil. IX. in Hexemeron. ELMENH.

Col. 735, post not. Sine ullis . . . , insere sequentem:

Numquam omnino respirasse mortalia. Dionysius Alexandrinus: , . HERALD.

Col. 736, in nota Quemadmodum . . . , pro uerbo ORELL., insere:---Meursius coniicit: Quemadmodum enim res alie, et usque ad hoc tempus genus qui duraret mortalium. ORELL.---Bona est . . .

Col. 737, post notam Si apud . . . , adde sequentem:

Ariditatemque miserunt. Suadeo scribam ariditatemque immiserunt, quod probat Arnobius ipse hoc eodem  libro cap. 43: Aut mortiferam immittere quibus libuerit tabem; et eodem capite: Inconcessi amoris flammas et furiales immittere cupiditates. Neglecta est geminatio syllabe. STEWECH.---Ceterum mittere pro immittere apud scriptores cum argentee tum enee etatis frequentatissimum esse docet Munker. ad Hygin. Fab. 29. ORELL.

Col. 738, ad notam Cur ut . . . , adde:---Canterus ut irasci, etc. omisso cur, comparans simillimum Arnobii locum infra lib. u, cap. 40, init.: Et tamen, ut uobis ita se habere assentiamur res istas, id est, ut historie aliud uerbis sonent, nescio quid aliud more hariolantium dicant, ita non animaduertitis, non uidetis quanta, etc. Sed heic alia est constructio, ut scil. coniunctiuo iunctum, non indicatiuo, ut in nostro loco. ORELL.

Ibid., ad notam Quid est . . . , adde:---Ceterum uerba hec: Quid est enim aliud irasci . . . . . . baccari? tanquam glossema deleuit Heumannus. ORELL.

 Col. 742, in nota At ex . . . , pro loco:---Que coniecture fere omnes fluxerunt,---lege:---Que coniecture ex parte fluxerunt.

Col. 744, post notam Non nosse . . . , insere sequentem:

Et in hac rerum materia crassiore conditionis sue exsortes uersari. De his demonibus ita Apuleius libro dogmate Platonis: In eris  plagis terre conterminis, nec minus confinibus celo, perinde uersantur ut in quacumque parte nature propria sunt animalia, et in ethere uolantia, et in terra gradientia; et Minucius Felix, cap. 25: Spiritus sunt insinceri, uagi, a celesti uigore terrenis lapibus et cupiditatibus degrauati. Adeundus quoque Lactantius lib. II, cap. 25. STEWECH.---In eamdem sententiam Augustinus de Ciu. Dei, l. uII, cap. 6: Inter lune gyrum, et nimborum et uentorum cacumina erias esse animas, sed eas animo, non oculis, uideri et uocari heroas et lares et genios.  uocat D. Paulus ad Ephes. uI, 12; ubi uid. Wetsten. ORELL.

Col. 748, pro loco:---ad uib. Sequestr. pag. 265, qui hac de re multus est. ORELL.,---lege:---ad uib. Sequestr. pag. 265, et Schneider. ad Nicandr. Alexipharm. u. 11, pag. 80 et seq. qui hac de re multus est. ORELL.

Ibid., ad notam Philesius, pro uerbo ORELL., adde:---Immo extat apud Plinium, Hist. nat., lib. XXXIu, cap. 19: Canachus Apollinem nudum fecit, qui Philesius cognominatur, in Didymeo Aeginetica eris temperatura. Ubi Harduinus eumdem esse putat hunc Apollinem cum Apolline in Branchidis, ubi oraculum eius erat, ere facto a Canacho, cuius meminit Pausanias in Beot. IX, pag. 557, Sylb. Conf. Nourr., pag. 537. ORELL.

Col. 749, not. Aut amet . . . : ---tot millia in uenerationem. ORELL.,---lege:---tot millia in uenerationem. Heumannus: Aut amet substerni, et tot millium uenerationem uidere. ORELL.

 Col. 751, ad notam Pausos . . . , adde:---»Pausus apud Etruscos Pase. Grecis cessationem significat, quod et Latinis pausa. Intellexerunt tamen sub hoc nomine Romani precipuum deum Pacis comitem seu ipsam Pacem. Attamen religio Etrusca Pausum a Pace uidetur distinxisse.« Hec doctissimus Gorius in Dissertatione de Hellenismo Etruscorum Symbol. Literar, tom. II, p. 65. uidentur itaque Pauso armistitiorum, Paci autem pacis solide et solemnibus federibus stabilitate presidatum tribuisse ueteres Etrusci. ORELL.

Ibid., post notam Pausos . . . , adde sequentem:

Bellonas. Rome uersus portam Carmentalem templum huic bellice dee, sicut Augustinus lib. III de Ciu. Dei, cap. 25, et lib. Iu, cap. 11. Ab Appio edificatum fuit, ac pridie nonas Iulii consecratum, de quo Ouidius Fast. uI, 198 et seqq. ita cecinit:

Hac sacrata die Tusco Bellona duello
    Dicitur, et Latio prospera semper adest.
Appius est auctor: Pyrrho qui pace negata
   Multa animo uidit, lumine captus erat.
Prospicit a templo summum breuis area Circum.
   Est ibi non parue parua columna note.
Hinc solet hasta manu, belli prenuntia, mitti,
   In regem et gentes cum placet arma capi.
Huius autem templi et senatus in eo habiti frequens apud Liuium, X, 19; XXuI, 21; XXuIII, 9. Aliosque ac presertim petas, Horatium, Lucanum Tibullumque mentio. NOURR., pag. 413.

Col. 752, post notam Sortiti . . . , adde sequentem:

Et in rerum numero recognoscunt. Editio Elmenhorstii habet et in rerum numero cognoscunt. Heumannus mauult et in deorum numero, etc. Sed hec esset mera repetitio uerborum precedentium: a quo ipsam deitatem . . . . sortiti esse sentiunt, et omnino bene habet uulgata lectio in rerum numero, i. e. in rerum existentium uel, ut barbare dicitur, in entium numero,  in der Zahl, Reihe der existirendem Wesen. Sensus itaque est: cui Deo summo dii uestri, si sunt tales, ipsam suam et deitatem debent et existentiam. ORELL.

Ibid., post notulam Cuius uoluntate . . . adde hanc:

Unum esse principem solum. Ms. Solem aperto uitio. STEWECH.

Ibid., post notam Ortus sui . . . , insere sequentem:

Interitionibus. Probatum et auree latinitatis uocabulum. Ita Cicero, in uerr., III, cap. 54, aratorum interitio. Sic enim legendum esse pro internecio discimus ex Nonio Marcello . Utitur eadem uoce etiam incertus scriptor de Bello Hispan. Cesari additus cap. 24: Ita pridie duorum Centurionum interitio hac aduersariorum pena est litata. Ubi uid. Mor., pag. 760, ed. Oberlin.; et noster infra, lib. II, cap. 63: Cum ad sensum ceperit interitionis accedi. ORELL.

Col. 753, ad notam Cecitate . . . adde:---Huius in  corporis pro hoc in corpore, quod antea legebatur, restitui ex romano exemplari. CANTER.

Col. 754, post notam Solem Deum . . . insere sequentem:

Luna cum apud uos Dea sit. Orpheus ad Lunam:

, , .
Cicero de Nat. Deorum, lib. III, cap. 20: Si Luna Dea est, ergo etiam Lucifer cetereque errantes numerum deorum obtinebunt. Inscriptio uetus:

SOLI. INuICTO. ET. LUNAE. AETERNAE.

Conf. Lactant., lib. II, cap. 5. ELMENH.

Col. 756, ad notam Locus rerum . . . , adde:---In eamdem sententiam Tertullianus etiam aduers. Praxeam, cap. 16: Est Deus omnipotens, qui totum orbem manu apprehendit uelut nidum, cui celum thronus et terra scabellum, in quo omnis locus, non ipse in loco, qui uniuersitatis extrema linea est. NOURR., pag. 341.

Ibid., post notam Nulla . . . adde sequentem:

 De quo nichil dici et exprimi mortalium potis est significatione uerborum. Gregor. Nazianz. de Fide Orat. 49, Rufino interprete: Hoc est Deus, quod cum dicitur, non potest dici; cum estimatur, non potest estimari; cum definitur, ipsa definitione crescit. ELMENH.

Col. 757, ante notam Auerruncetur . . . insere hanc:

Plebeia atque humiliora. Subaudi numina. HEUMANN.

Ibid., ad notam Si in ling . . . adde:---Stewechius scribendum coniicit: Sensu animali uocis sonitum quirent, etc. Cum infra cap. 38, dixerit Arnobius: Animalibus causis lucem semper obscuritatemque resumens. Sed nulla prorsus mutandi necessitas. ORELL.

Col. 760, post not. Qui flumen . . . insere sequentem:

Coronide ille natus. Hyginus Fab. CCII: Apollo Coronidem grauidam percussit et interfecit , cuius ex utero exsectum Aesculapium educauit. ELMENH.---Conf. Apollodor. Bibl. III, cap. 10, § 7 10, ibique Heyne, u. S. Obss., pag. 277, ed. nou. ORELL.

 Ibid., not. Arcitenentes . . .:---Sed hoc uerbo uti si uoluisset Arnobius, scripsisset sine dubio circulantes, non circulati, etc.---Delenda hec uerba. Nam uerbo circulor, ari, pro uagari utitur etiam Seneca Ep. 88 . . . Appion Grammaticus, qui sub C. Cesare tota circulatus est Grecia, ubi uide Lips. Alias circulari est consistere in circulis colloquendi causa, ut ap. Cesar. Bell. Ciu. I, 64: Totis uero castris milites circulari et dolere, hostem ex manibus dimitti, bellum non necessario longius duci. Ubi uid. Oberlin. in Ind. Conf. P. uictor. uar. Lect. uIII, 13. ORELL.

Col. 761, post not. Tyndaride . . . adde sequentem:

Et crudo inexsuperabilis cestu. Infra lib. uII, cap. 33, amicitiarum fide salua contundere se alios et crudis mutilare se cestibus. uirgilius Georg., III, 20:

. . . . . et crudo decernet Grecia cestu.
HERALD. Seruius: duro quod ex cario duro sint cestus. ORELL.

Col. 764, post notam Sed concedamus . . . insere sequentes:

 Quod panis, Cererem. Lucretius, lib. u, u. 14:

Namque Ceres fertur fruges, Liberque liquoris
uitigeni laticem mortalibus instituisse.
Inscript. uetus: CERERI. FRUGI. SACRUM. Sic ELMENH.

Si Triptolemum, quod aratri. uirgilius, Georg. I, us. 19:

. . . uncique puer monstrator aratri.
Ubi Seruius: Alii Triptolemum, alii Osirim uolunt, quod magis uerum est. ELMENH.---Conf. imprimis, qui doctissime illustrat fabulam de Triptolemo, Bottiger in uasengemahld.---tom. I, p. II, pag. 193, seq. ORELL.

Col. 765, not. Cur luna . . . . : ---Semper in motu ne quis creditur,---lege:---Semper in motu idem ne quis creditur.

 Ibid., ead. not., post u.---male audiente,---insere hec:---

Col. 766, not. Elatas . . . , ad fin., pro loco:---Itaque nil mutandum,---lege:---Et omnino in nostro loco nil mutandum esse liquet ex loco simillimo Zenonis ueronensis Serm. de Precepto. Attende tibi : Intuere namque mihi ambitiosum quempiam, et ingenti supercilio honestatis elatum imaginem quamdam sobrietatis habitu exteriore gestantem. ORELL.

Col. 768, post notulam Trunco, insere sequentes:

Et eos ipsos diuos quos esse mihi persuaseram. Interpungendum cum Meursio, et eos ipsos, diuos quos esse mihi persuaseram. ORELL.

Digna de dignis sentio. Meursius mauult: digna de diuis sentio. Sed uulgata lectio multo est significantior. ORELL.

 Col. 770, not. uiuum . . . :---Mihi uidentur hec uerba profecta,---lege:---Mihi uerba post penas profecta uidentur.

Col. 771, ad notam Que ab . . . adde:---Eiusmodi formulas loquendi, u. c. in memoriam habere, in potestatem habere, in possessionem esse, in fugam esse, in seruitutem remanere, etc., ex antiquis scriptoribus plures collegit Ph. Carolus in Animaduersionibus suis ad Agellii Noctes Atticas, Norimberge, 1663, editis, lib. uI, cap. 14, pag. 350. ORELL.

Col. 775, notam Nominis . . . , ad fin.:---in Thesauro,---lege:---in Thesauro et imprimis Munker. ad Fulgentii Mythol., lib. II, Fab. uI, p. 675, ed. uan Staueren. ORELL.

Col. 777, post not. Cuius uocem . . . adde sequentem:

Pedem ferebat inlutum. Heumannus coni. in tutum. Male. Dicitur utrumque illotus et  illutus, inlutus propr. sordidus. h. l. primario sensu intactus aquis, unbenetzt, nicht nass. Sic inuenimus  illutibilis ap. Plautum, illutibarbus ap. Apulei., Florid. I, 3. ORELL.

Ibid., ad notam Calcabat . . . , post u. ELMENH., adde:---Confer. Schettgen. ad Iuuenc. Histor. Euang. I, us. 637, p. 114. ed. Reusch. ORELL.

Col. 779, ad notam Quid esset . . . , post u. HERALD., adde:---Heumannus coni. quod esset Deus uerus, scil. Christus. ORELL.

Ibid., ad notam Cum ea . . . , post u. ORELL., adde:---Ceterum respicit Arnobius h. l. Stoicorum dogma, qui nullo modo fata posse mutari dicunt. Ammianus Marcellinus, Hist. lib. XXIII, cap. 5: Nulla uis humana uel uirtus meruisse umquam potuit, ut quo prescripsit fatalis ordo non fiat. Cf. Augustin., de Ciuit. Dei, lib. u, cap. 8, et Firmic., Astron. lib. I, cap. 3. ELMENH.

Col. 782, post notam Nec reputare . . . insere sequentem.

Cum naturalis infirmitas peccatorem hominem faciat,  non uoluntatis seu iudicationis electio. Sic ed. Lugd. Bat. Antea legebatur sed iudicationis; pro quo Heumannus rescripsit et iudicationis. uulgatam lectionem sed iudicationis defendere conatur Heraldus hec annotans. »Hoc ait Arnobius, nos infirmitate humana peccare, non uoluntatis, sed iudicationis electione; quia re uera nolumus malum nec eligimus; sed id bonum iudicamus naturali cecitate, quod tamen reapse malum est; que fuit nonnullorum sententia, quam confutat Aristoteles libro Nicomacheorum tertio. Et falsissimum sane est nos peccare non uoluntatis electione, sed sola iudicii cecitate, quam sententiam e Platonicorum schola hauserat Arnobius, in christiana doctrina nondum satis tritus. Lactantius, lib. u, cap. 14: Itaque dicunt eos, qui mali uideantur, non sua sponte peccare, nec mala potius eligere, sed bonorum specie lapsos incidere in mala, dum bonorum ac malorum discrimen ignorant. Hanc autem sententiam  defendit acerrime Arianus, dissert. Epictet. locis compluribus, et precipue lib. I, cap. 27. Totum enim caput in hoc argumento occupatur.« Hec Heraldus. Sed uidetur Arnobius h. l. naturalem infirmitatem, qua affectibus occecati et quasi abrepti in uitia labimur, opponere electioni uoluntatis seu iudicationis, der Wahl des freyen selbststandigen Willens und der prüfenden und urtheilenden uernunst. ORELL.

Ibid., post notam Non meriti . . . adde sequentem:

Sed infirmitate. uerissima hec emendatio debetur Th. Cantero. Antea sed firmitate, pessime. ORELL.

Col. 783, post notam Ne qua . . . adde sequentem:

uerminantium membrorum cruces . . . . . . uermina passionum. uerminare et uermina antique et probate latinitatis uocabula. Festus: uermina dicuntur dolores corporis cum quodam minuto motu, quasi a uermibus scindatur. Ubi uid. Scalig., pag. 588, ed. Dacer. Lucretius, u, 995.:

Donicum eos uita priuarunt uermina seua.
 Hinc uerminari, tormina pati. uide Nonium, de propr. serm. pag. 40, ed. Mercer. ORELL.

Col. 791, not. Ipsi faciant . . . , ad finem:---et quidem, ut mihi uidetur ad posterius. Nam fremorem uerborum colligere dici uix posset ORELL.---Delenda hec uerba, que incuria fudit. Nam constructio est: adiiciant . . . . . colligant  quidquid malefici graminis nutricant terrarum sinus, quidquid uirium continet fremor ille uerborum, etc.

Col. 792, not. Nunquam . . . , ad finem, pro uerbo ORELL., lege:---Credulitatis, i. e. fidei. uide Corrigenda et Addenda ad tom. II, pag. 462. ORELL.

Col. 793, post not. Aut puerili, insere sequentem:

Unanimiter uiuerere. Unanimiter medie etatis aduerbium, quo cum primis usi sunt christiani scriptores: etiam uospiscus in Tacito, cap. 4: Quod me unanimiter delegistis, i. e. uno animo et uoce una.  Conf. qui plura exempla collegit, Cellarius de Latinitate medie et infime etatis, pag. 103. ORELL.

Col. 794, not. Sed conscriptores . . . . ---Conscriptor familiare Arnobio. uide caput sequens. Conscriptor familiare Arnobio l. . uide caput sequens.

Col. 795, not. Aut appreh . . . , post u.---quin in textum reciperem,---adde:---u. locum tamquam glossema delere uult. Heumannus. ORELL.

Col. 796, post notam Sed ab . . . adde sequentes:

uide ne magis hec fortior causa sit. Heumannus: uidete, etc. Idem , pro inquit , constanter reponere uult. inquiunt. Male, ut sepius iam obseruatum in Annotationibus nostris. ORELL.

Ampliare. Heumann. ignara  ampliari. Bene. ORELL.

Col. 797, post not. Inflectatur . . . adde sequentem.

 Pompa ista sermonis. Ita Cassiodorus, lib. XI, epist. I: Romani eloquii pompa resplendet, et, qui nostrum fortassis ante oculos habuit, Minucius Felix Octau., cap. 16, fin: Atque etiam quo imperitior sermo, hoc illustrior ratio est, quoniam non fucatur pompa facundie et gratie, sed, ut est, recti regula sustinetur. Ubi uid. Cellar., pag. 49. ORELL.

Col. 798, ante notam Et sophistica . . . insere sequentem:

Ne corrumperent scilicet grauitatis rigorem. Clemens Alexandr. Stromat. I: . . . , , , etc. Plura uide sis ibidem in eamdem sententiam. Tractat. autem hoc argumentum ex professo Seneca in quibusdam epistolis. HERALD.

Col. 799, ad notulam Hic sanguis . . . , post u. ELMENH.,  adde:---Sic Ennius etiam apud Ciceronem, de Finibb. u, cap. 11:

Refugiat timido sanguen, atque exalbescat metu.
Conf. qui plura exempla collegit, Phil. Carolus in Animadu. ad Agell. Noct. Att., lib. III, cap. 7, pag. 200. ORELL.

Col. 800, not. Intentissime . . . , ante u. ORELL. adde:---Mecum consentit Heumannus. ORELL.

Col. 801, ante notam uel qualitate . . . insere sequentem:

Assumpsit igitur hominis formam. Causas enumerat Arnobius, at ueram et principem causam omittit, que quidem ignoratio Arnobio adscribenda est, non seculi doctrine. Optime igitur Origenes contra Celsum, corpus humanum, ait, a Christo assumptum, ut in terris uersaretur, et mortem pro nostra redemptione pateretur, ac uerus homo pro humano genere iustitie diuine satisfaceret:  , , , , , etc., lib. I. HERALD.---Atqui minime omittit Arnobius ueram causam diuini Soteris uerbis sequentibus: atque omnes res exsequeretur eas, etc.; cum facta eius diuina, tum mortem innuens, quam passus est pro salute hominum. ORELL.

Ibid., not. Latent . . . : ---latentes inuolute. Stewechius.---lege:---latentes, inuolute. Bertius apud Meursium: et illo genere noluit? Latenter inuolutate. Stewech.

Ibid., post notam Homo . . . adde sequentes:

Non cecum est. H. e. non occultum, cuius causa nesciatur. Ita cecus sepissime apud optimos scriptores, u. c. Cicero II de Oratore, cap. 87: Res cece et adspectus iudicio remote. Ouid. Metam. IX, 174:

   Cecaque medullis
Tabe liquefactis.
ORELL.

 Et similitudini proxime constitutum. H. e. proxime accedit ad similitudinem , es hat grosse Aehnlichkeit mit folgenden Beyspielen. ORELL.

Col. 803, not. Et in . . . , post u.---et consignati,---adde:---Sic in Pythagore familia quidam erant , aliis philosophie mysteria in interiori thesauro aperiebantur. Origenes libro contra Celsum I: , , , , , , , , . HERALD.

Ibid., post not. Durissisimisque . . . adde hanc:

Nec imputandum putauit. In romano codice legitur hec reputandum. Ego lego nec reputandum putauit. CANTER.

Col. 807, post notam Cruentis . . . adde sequentes:

 Nec si uideo causam. Stewechius ad l. uII, p. 142, ed. Lugd. Bat., leg. coniicit nec hic, etc. ORELL.

Securioris quinimo expectationis impleret. Annon legendum implerent? Ceterum implere cum genitiuo usitatissimum optimis scriptoribus, constructione scil. Greca. Sic uirgilius, Aen. I, 219:

Implentur ueteris Bacchi pinguisque ferine.
Et Cicero ad Diuin., l. IX, epist. XIX: Ollam denariorum implere, ubi uid. Cort., p. 467. Conf. qui nubem exemplorum congessit, uechner. in Hellenolex., l. I, part. II, c. 24, p. 324, seq., ed. Heusinger. ORELL.



LIBER SECUNDUS.

Col. 814, ad notam Ut non in . . . . . , pro uerbo ORELL., adde:---Antea legebatur: Ut non omnium amore in cunctos lumen et pretenderit uite. Sed uerba  omnium uirtutum amore consulto tamquam Glossema expunxisse uidentur editor Lugd. Bat. et post eum Oberthurius, idque, ut mihi quidem uidetur, rectissime. Non enim bene Christus omnium uirtutum amore, quem animis hominum instillabat, sed potius salutaribus suis preceptis, que tradebat de Deo rebusque diuinis, dici potest ignorationis periculum ab hominibus amouisse. At si legamus periculum interitionis, tum uerba illa bene habent, nec sunt sollicitanda. ORELL.

Ibid., ad not. Et fons . . . , pro uerbo ORELL., adde:---Censor Ienensis defendit lectionem uulgatam res perpetuas, explicans res continuo nec interrupto ordine se sequentes, credens Arnobium hoc loco loqui de creatione illa, quam theologi appellant secundam. ORELL.

Col. 815, ante notam Quid si . . . insere sequentem:

III.---Honoris impartitione uiduatos. Sic editiones omnes, excepta Lugd. Bataua, ubi legimus impertitione.  Sed dicitur utrumque, impartior  et impertior: hinc etiam impartitio et impertitio. Quod uocabulum tamquam citatur in Thesauro Gesneri. ORELL.

Col. 816, ante notam Id est . . . insere sequentem:

Ut teneri et comprehendi nullius possint anticipationis attactu. Possint pro possit, quod habent editiones ueteres, bene restituit Salmasius, sequente Heumanno. Anticipatio, , das uorerkennungsuermögen. uide Ernesti Clau. Cic. u. . ORELL.

Ibid., post notam Immensi . . . insere sequentem:

Quod nulla natio est tam barbari moris. Origenes, contra Celsum: , , . HERALD.

Col. 817, post notam Quibus statuerint . . . insere sequentem:

Cum genera penarum tanta, etc. Heumannus in  margine tanta accipit pro tot. uide Annotatt. ad l. u, c. 12, p. 290. Sed hoc loco tanta uidentur esse tam atrocia penarum genere. ORELL.

Col. 818, ante notulam Unde . . . insere hanc:

Ea que nobis promittimus. Annon legendum que uobis promittimus. ORELL.

Ibid., not. Marsyam . . . , ad fin., pro u. ORELL., pone:---Marsyas ab antiquis cultus tamquam libertatis uindex, teste Seruio ad uirgil., Aen. III, 20: In liberis ciuitatibus simulacrum Marsye erat, qui in tutela patris Liberi est. Et Aen., Iu, 58: Liber apte liberis urbibus libertatis est Deus, unde etiam Marsyas, minister eius, ciuitatibus in foro positus, libertatis indicium est, qui erecta manu testatur, urbi nichil deesse. Adeoque statue Marsye in foro romano posite antiqui Romani affixisse uidentur schedas dicteriis, , plenas uel adeo carmina mala , ut hodierni romani statue Pasquini. Hinc Pomponii Marsyas ab Arnobio memoratus uidetur fuisse pema aliquod refertum iocis obscenis. Ceterum notissimam Marsye  ab Apolline excoriati fabulam pluribus illustrant commentatores Picturarum Herculanensium, t. II, tab. XIX, p. 122 et seqq. ORELL.

Col. 819, post not. Sapientiam . . . insere sequentem:

Primum et ipsi. In romana editione legitur: Primum et que ipsi, etc. Forte legendum, ut sequamur antiqua uestigia primum itaque ipsi. CANTER.---Ed. Lugd. Bat. habet primum ecquid ipsi, etc. ORELL.

Col. 820, ad notam Naturalia . . . , post u. HERALD., adde:---Sic Ouid. Metam. Xu, 145: Auguste reseruabo oracula mentis, et ualerius Flacc., l. II Argonaut., uersus 437:

Obuius et Minyas terris adytisque sacerdos
Excipit, hospitibus reserans secreta Thyotes.
ELMENH.

Col. 822, not. Ipse . . . . , post u. ORELL., adde:---Preter  hos animum Deum statuunt Pythagoras apud Minucium , Plato, de Legib., c. 5, et Augustinus, l. uII de Ciu. Dei, c. 5. ELMENH.

Ibid., ad notulam Cur in . . . , post u. HERALD., adde:---Similiter Seruius ad uirgil., Aen. uI, us. 724: Corpora, prout fuerint uel uiuacia, uel torpentia, ita et animos faciunt: quod potest etiam in uno eodemque corpore probari. In sano enim corpore alia est uiuacitas mentis, in egro pigrior, in insanis inualida et ratione carens, ut in phreneticis cernimus: adeo cum ad corpus uenerit anima, non sua natura utitur, sed ex eius qualitate mutatur. uide Galenum in tractatu pereleganti, . ELMENH.

Col. 825, post notam Sed Officiant . . . insere sequentem:

Plurimum quo minus habeatis. Plurimum, etsi tolerari potest, suspicione tamen non caret. Et certe uidetur esse glossema imperfectum. Notauerat fortasse  ad oram libri sui aliquis insignem locutionem, que proxime sequitur, plurimum habere; unde remansit plurimum et textui tandem adiectum est. Et est sane notabilis locutio plurimum  et minus habere et e Grecorum elegantia translata. Dicunt autem hi et siue . Arrian., I. II, Dissert. Epictet., c. 6: , . HERALD.

Col. 826, post not. Et iudicare . . . insere sequentem:

Et quod leuissimum multo est. Pro et quod leuius multo est. Superlatiuus pro comparatiuo, ut haud raro apud hos scriptores. Sic Trebellius Pollio in XXX Tyrann., c. 11: Iam ego faxim, ut Gallienus sordidissimus feminarum omnium duces sui patris intelligat. Ubi uide Casaub. Conf. G. I. uoss., de Constructione, p. 382. ORELL.

Col. 828, ad notam Res patrias . . . post u. ORELL.  adde:---Nume leges de sacrificiis, auspiciis, sepulturis, etc., etiam in hodiernum conseruate in fragmentis XII Tabularum. Libros eiusdem de iure pontifico repertos et combustos ex senatus decreto, Cornelio Balbo et Bebio consulibus, id memorie prodidit Lactantius, l. I, c. 22. Lego autem ritibus pro artibus. Nomen enim ritus rebus sacris peculiari esse, qui nescit, et inde denominatos Hetruscorum libros rituales, is legat Pompeium Festum. STEWECH.

Col. 829, post notam Superfundendi . . . insere sequentem:

Eripiende uobis fidei. Heumannus legendum coniicit eripiende nobis fidei. Sed bene habet uulgata lectio. Sensus est: Dedistis illis  locum impediendi uos, quominus credatis, fidem habeatis religioni christiane. Quid quod sic legendum esse uerba etiam sequentia, subiiciendi contemptus, docent, que aperte respiciunt gentiles, non christianos. ORELL.

 Ibid., post notulam Inequitare . . . insere hanc:

Que nobis dici pronuntiarique ridetis. Heumannus coni. que a nobis dici, etc. Sed tolerari potest uulgata lectio, constructione scil. greca, quales amat Arnobius noster. ORELL.

Col. 830, ad notam Quam quidem . . . , pro uerbo ORELL., adde:---Pro dicere Heumannus mauult docere, Sed dicere est affirmare quod sit, grece . ORELL.

Ibid., post notul. Ad incunabula . . . , insere hanc:

Id est ipsi nobis. Heumannus, ipsis nobis. ORELL.

Col. 831, not. Trabalibus . . . ad fin., pro u. ORELL., adde:---Elmenhorstius cum Cruquio ad Horat., l. I, od. XXXu, clauos trabales interpretatur palos acutos ab ima corporis parte usque ad summam in noxiorum corporibus adactos, sed absque exemplo. ORELL.

Ibid., post notam Trabalibus . . . insere sequentem:

 Quid illi sibi uolunt secretarum artium ritus. Infra, c. 62: Neque quod Magi spondent, commendatitias habere se preces, quibus emolite nescio que potestates uias faciles prebeamt ad celum contendentibus subuolare. HERALD.

Ibid., post notam Quid Plato . . . insere sequentem:

Et homo prudentie non praue. Canterus: parue. Male. Opponit scil. Arnobius ueram Platonis prudentiam false seu praue prudentie Sophistarum ORELL.

Col. 833, post notam Quod a . . . insere sequentes:

Et immoderata sui opinione sublatis. uerissima hec emendatio debetur Gelenio. Antea legebatur: et immoderata sibi opinione sublatis. Heraldus coni. et immoderata sub opinione sublatis, citans uerba Arnobii supra cap. 7 allata: et in opinionem scientie sub inflati pectoris opinione tollamur. Sed exemplum hoc nil probat. Nec enim ibi sub sed, ut edidimus, legendum subinflati una uoce. Immoderatam autem eorum opinionem  appellat Arnobius, quia eos existimat anime dignitatem extendere, quam par erat, longius. ORELL.

Deo uerum ac principi gradu proximas dignitatis, etc. Animam hominis diuine nature partem esse, et eiusdem cum Deo essentie, docuerunt Manichei, quos confutat Augustinus contra Adamant. Manicheum, cap. 22, et contra Faust. Manich., lib. III, cap. 6. ELMENH.

Ibid., not. Dehonestamenta . . . , post. u. ELMENH., adde:---Dehonestamentum bona uox et optimis scriptoribus probata. Sallustius, Hist. lib. I, in Oratione Lepidi, § 21: Fufidius, ancilla turpis, honorum omnium dehonestamentum. Apuleius inhonestamentum posuit in Apologia: Sedulo laboro, ne quid macule aut inhonestamenti in me admittam. Conf. qui nubem exemplorum citat, Ph. Carolus in Animadu. ad A. Gell., lib. II, cap. 26, pag. 168. ORELL.

Col. 834, not. Aut non . . . , post u. Gruteri, pro  ORELL., pone:---Aut non pro ut non est e correctione Heraldi. ORELL.

Ibid., post notulam Ossibus . . . insere hanc:

Comparili ratione. Formam rarissimam comparilis pro compar legimus etiam apud Ausonium, Eclog. II, 38:

Nescit compariles laterum formare figuras.
ORELL.

Col. 835, post not. Cura illis . . . insere sequentem:

Morborum incommoditatibus. Incommoditas sepissime pro morbo apud scriptores ecclesiasticos, u. c. Hegesipp. de Excid. Hierosol., lib. I, cap. 45: Cedebat prope iam tante incommoditatis suppliciis. uid. Gronou. Monobibl. ad Script. eccl., cap. 1, pag. 15. Nost, Unpässlichkeit. ORELL.

Col. 836, not. Artificiosa . . . , pro loco:---nauitate. Sed non opus,---lege:---nauitate probante Heumanno, sed non opus.

Col. 837, post not. Aut rerum . . . , insere sequentem:

 Ex assidua reprehensione. Reprehensio h. l. sensu insolito uidetur accipiendum de ipso errore uel facto reprehensione digno, Fehlgriff, Missgriff, non de uituperatione. Consequens pro antecedenti. ORELL.

Col. 828, ad notam Suppara . . . pro uerbo ORELL., adde:---De supparis ita Lucanus Phars. II, 362:

   Humerisque herentia primis
Suppara nudatos cingunt angusta lacertos.
Feminarum uestimentum fuisse supparum, docent nos Picture Herculanenses, ubi tom. I, tab. XXII, feminam supparo indutam elegantissime depictam uidemus. uide ibi Commentatores, pag. 118, et tom. Iu, pag. 260. ORELL.

Ibid., ad notam Trabeas, pro uerbo ORELL., adde:---Trabeam describit Ioannes Lydus de Magistratibus Rom., lib. I, c. 7, ed. Haas.: ,  . , . ORELL.

Col. 839, ante notam Quia grammaticam . . . , insere sequentem:

Summitati. Ita lib. I, cap. 25: Deum summitatem omnium summorum obtinentem adorare. uide de hoc cadentis latinitatis uocabulo Ch. Cellar., in Cur. post. de Barbarismis et Idiotismis sermonis latini, pag. 155. ORELL.

Ibid., post notam Ut terrarum . . . insere sequentem:

Uniformiter. Sic infra cap. 64 huius libri: Qui sublimibus, infimis, seruis, feminis, pueris uniformiter potestatem ueniendi ad se facit. Conf. Cellar. Cur. post. de Barbarism. lat. pag. 233. ORELL.

Ibid., not. Neque diuinas . . . , pro loco:---diuine eruditas. ORELL., lege:---diuine eruditas uel etiam diuinas, eruditas, id est neque diuinas, neque eruditas. ORELL.

Col. 840, post not. Quod si ea . . . , insere sequentem:

 Manifestum et promptum est. Hoc etiam e Lucretii penu. Lib. II, 246:

Namque hoc in promptu, manifestumque uidemus.
HERALD.

Col. 842, ad notam Ex cinere . . . , post u. HERALD., adde:---Conf. Plin. Hist. Nat., u, 16; et Broukhus., ad Tibull., II, us. 138, pag. 215. ORELL.

Col. 843, not. Aeuitatem, pro uerbo ORELL., adde:---Aeuitas, , . Hinc per syncop. etas. uide Herald., Aduersar., lib. I, cap. 1, pag. 2. ORELL.

Col. 844, not. Solifugas, ad fin., pro uerbo ORELL., adde:---uulgatam lectionem solifugas defendit Censor Ienensis, tanquam epitheton uiperarum, ut infra lib. uII, cap. 16: cumque illis salamandras, natrices, uiperas, solifugas. ORELL.

 Col. 845, ad notam Mitra, pro uerbo ORELL., adde:---Mitra, ut docet Seruius , pileus incuruus erat, ex quo pendebat baccarum tegimen, quo Phryges et Lydii utebantur, et Troiani imitati sunt. Addit autem quibusdam uisum, mitram meretricum esse, et iis adscriptam, quibus effeminatio crimini dabatur. Mulierum autem erat integumentum, uti liquet ex his Plinii uerbis Hist. Nat., lib. XXXu, cap. 9: Polygnotus Thasius primus mulieres lucida ueste pinxit, capita earum mitris uersicoloribus operuit. Isidorus uero, Orig. lib. XIX., cap. 31: Mitra est pileum Phrygium caput protegens, quale est ornamentum capitis deuotarum. Sed pileum uirorum est, mitra autem feminarum. NOURR. pag. 559.---Conf. Comment. ad Pict. Herculan., tom. II, tab. XuIII, pag. 116; et uisconti in Museo Pio-Clementino, tom. III, pag. 29. ORELL.

Col. 846, ad notam Manete, pro u. ORELL., adde:---Tale mantele elegantissime depictum uidesis in Pictur. Herculan., tom. u, tab. LXuXu, Conf. ibi  Commentar. pag. 372. ORELL.

Ibid., ad not. Mastruca, pro u. ORELL., adde:---Conf. Dempster., de Etruria regali, tom. I, lib. III, cap. 54, etiam H. Meyer et I. Schulze in Obss. ad Opera Winkelmanni, tom. III, pag. 463. ORELL.

Col. 847, post notam Tribula, insere sequentem:

uannus. Seruius ad uirgil. Georg. I, uers 166, uerba: et mystica uannus Iacchi, hec obseruat: Mysticam uannum sic accipiunt, ut uannum uas uimineum latum dicant, in quod ipsi propter capacitatem congerere rustici primitias frugum solent et Libero et Libere sacrum facere. Figuram uanni apud ueteres diuersa nonnichil ab ea qua hodie utuntur rustici; uide in Pictur. Herculan., tom II, tab. XXuIII  et tom. u, tab. LXXu . ORELL.

Col. 848, ad not. Polubrum, pro uerbo ORELL., adde:---Cupidinis trulla aquam infundentis in polubrum figuram nitidissimam habet Tabula Herculanensis  tom. III. Nr. XXXu. ubi uide Commentar, pag. 168. Conf. Nourr. pag. 561. ORELL.

Ibid., ad not. Radius, pro uerbo ORELL., adde:---Feminam  radium dextra, sinistra uero spheram solidam gestantem, qualem describit Martianus Cappella de Nupt. Philol., lib. II, nitidissime depictam uide sis in Pict. Herculan., tom. II, tab. uIII, ubi uide Commentar. pag. 50. et 51. ORELL.

Col. 849, ad notam Quid sit . . . , pro u. ORELL., adde:---Ios. Scaliger in libro de Re nummaria, pag. 8, putat, Arnobium u, dibus significare uoluisse deuncem uel dibussem h. e. duas assis tripertiti partes. Censor Ienensis defendit dibus ob sequentia uerba: bis bina, bis terna. Equidem preferrem cubus ob proxime sequens aut dynamis, cui minus bene responderet dibus. ORELL.

Col. 851, ad not. Cum altero . . . , post uerb. ORELL., adde:---Auctor de differentiis uocum: Sermocinamur, quando cum aliquo sermonem conserimus. ELMENH.

 Ibid., not. Ex crateribus . . . Dele notam ad hec uerba et loco illius sequentia insere:---Respicit Arnobius ad uerba illa Platonis in Timeo: , ; que Cicero ita uertit: Ad temperationem superiorem, in qua  omnem animum uniuerse nature temperans permiscebat. Conf. Tennemonn's Geschichte der Philosophie, tom. II, pag. 416 et seq.; et Annot., ad cap. 52, pag. 78. ORELL.

Ibid., not. Demoretur . . . , pro loco:---ere, nullo sensu,---lege:---erio, nullo sensu.

Ibid., id.:---in Curis secundis: uelut in ere,---lege:---in Curis secundis: ualeat uelut in ere.

Col. 855, ante notam Non est . . . insere sequentem:

Quem teneant in rebus gradum. Ed. Rom. quem teneant, etc., quod frustra defendit Canterus. Nam constructio est: Quemadmodum sciunt . . . . . . . . quem teneant, etc. Delenda itaque in textu sequentia interrogationis puncta, excepto illo post attraxerint. ORELL.

 Ibid., ad notam Desinite . . . , pro uerbo ORELL., adde:---Canterus locum sic distinguit: Desinite hominem . . . adscribere ordinibus, primis cum sit inops, , da es ihm an dem erstem und hauptsächlichsten mangelt. ut ap. Ciceronem in de Clar. Orat. cap. 70: non tardus sententiis, non inops uerbis, uel, si, quia inops cum genitiuo construi solet, primis accipere malis in dandi casu: primis  cum sit inops . Sed prefero lectionem uulgatam. ORELL.

Col. 857, ad notam Quamuis . . . , pro uerbo HERALD., adde:---Proprie et philosophice quoque loquitur Arnobius, cum ait indolis. Quia uerecundia, qua a flagitiis prohibemur, non est proprie laus constantis hominis et firmis radicibus in uirtutis propositio fundati, sed potius iuuenis et ingenii ad uirtutem propensi, estque magis quam . Docet hoc Aristoteles, lib. Iu, Eth. Nicom. cap. ult. Lege sis et Plutarchum . HERALD.

Ibid., ad notulam Superne . . . post u. ORELL. adde:---Ita  Arnobius infra lib. Iu. Siccine apud uos queso supernarum nascitur eminentia potestatum. ELMENH.

Ibid., post eamd. not. insere sequentem:

Nec in alterius altera, etc. Meursius coniicit: nec ui alterius altera etc. Male. Constructio: est nec in conditionis equalitate alterius  altera  possit uexari. ORELL.

Col. 859. post not. Nec in . . . insere sequentem:

Eas passiuas atque interibiles inuenitur. Annon legendum: atque interibiles esse inuenitur. Esse absorptum uidetur ab ultima syllaba u. interibiles. Ceterum interibilis pocabylum est latinitatis ecclesiastice, Tertulliano aliquoties usurpatum. uid. Gesner. in Thesaur. ORELL.

Col. 861, ad notam Protegimus . . . adde:---»Suspicantur quidam, Grecos Africe Psyllis, , a pulicibus nomen indidisse, quia pulicum more  sanguinem exsugebant, nempe ut a serpentibus percussos ita sanarent. De his ita Celsus lib. III, cap. 27, ubi de serpentium morsu: Homo adhibendus est, qui uulnus exsugat, neque Hercules scientiam propriam habent qui Psylli nominantur, sed audaciam usu ipso confirmatam.« Hec Bochartus in Hierozoic. lib. Iu, 19, t. II, pag. 477, ed. Rosenmuller. ORELL.

Col. 862, post not. Institoribus . . . , insere sequentem:

Atque planis. Plani sunt iidem ac sycophante, fallaces seductores et impostores . Cicero pro Cluentio, cap 26: Hic ille planus improbissimus, questu iudiciario pastus; et Horatius, lib. I, epist. 17, uers. 52:

Nec semel irrisus triuiis attollere curat
Fracto crure planum.
Conf. A. Gell., lib XuI, cap. 7. NOURR. pag. 561.---Glosse: planum, fallacem; quoque Greci dicunt. uid. Salmas. ad I. Capitolin. Antonin.  Philos. c. 13; et Ernesti Clau. Cicer. h. u. ORELL.

Ibid., post notam Quid non . . . , insere sequentem:

Quod eum, qui nobis spondet. Editio I. uitiosissime: quam cum qui nobis spondet. Meursius: cum eum, etc. Fulu. Ursin.: quin eum. Heraldus: quod eum etc. ORELL.

Ibid., not. uos cum . . . : ---abieritis senodes, nullo sensu. Ad hanc autem,---lege:---abieritis senodes, nullo sensu. Stewech. abieritis senodes, h. e. nodis soluti. Ad hanc autem.

Col. 863, not. Si eius . . . : ---Meursius et Stewech.,---lege:---Meursius et Stewech. cum Heumanno.

Col. 865, ad notam Non esse . . . post uerbum ORELL., adde:---Sed Carpocratis Heresin, que partim e prioribus illis conflata fuit, partim pecularia sua monstra habuit, Arnobius precipue secutus uidetur. Manifestum hoc et promptum ex Tertulliano de Prescript., cap. 48: Carpocrates preterea hanc tulit sectam. Unam esse dicit uirtutem in superioribus principalem;  ex hac prolatos angelos atque uirtutes: quas distantes longe a superioribus uirtutibus, mundum istum in inferioribus partibus condidisse; Christum non ex uirgine Maria natum, sed ex semine Ioseph, hominem tantummodo genitum, sane pre ceteris iustitie cultu, uite integritate meliorem; hunc apud Iudeos passum, solam animam ipsius in celo receptam, eo quod firmior et robustior ceteris fuerit: ex quo colligeret tentata  animarum sola salute nullas corporis resurrectiones. Hoc igitur a Carpocratianis, Marcionitis et aliis istiusmodi hereticis acceperat Arnobius. Animarum autem creationem Seleucus quoque et Hermias ac postea Messaliani angelis tribuerunt. uide Philastrium. HERALD.

Col. 868, ad notam Desultores . . . pro u. ORELL., adde:---Desultores grece , quorum artes elegantissimis uersibus iam Homerus descripsit, II. Xu, 679. Conf. et Liu. XLIII, cap. 29; et Sueton. Cesar. cap. 39. Eiusmodi desultoris imaginem ostendunt  etiam Picture Herculanenses, t. III, tab. XXIu. uide ibi Commentar. pag. 229 seq. et Nourr., pag, 554. ORELL.

Ibid., ad notam Funiambulos, pro uerbo ORELL., adde:---De funambulis elegantissime Manilius Astron. lib. u:

Et si forte aliquas animo consurgit in artes,
In prerupta dabit studium, uincetque periclo
Ingenium: aut tenues ausus sine limite gressus
Certa per extentos ponit uestigia funes
Et celi meditatus iter uestigia perdet.
Ubi uid. Scaliger., pag. 421 ed. Becler. Ceterum de funambulorum, petauristarum aliorumque id genus hominum artibus adi lis Commentarium ad Pict. Herculan., tom. III, tab. XXXII, duo funambulos petasatos funique insistentes exhibentem pag. 158 et seq. ORELL.

 Col. 870, ad notam Quid fullones . . . , post u. ELMENH. et ORELL., adde:---Iuuenalis Sat. uII, uers. 224, seqq.:

   Media quod noctis ab hora
Sedisti, qua nemo faber, qua nemo sederet,
Qui doce obliquo lanam deducere ferro.
Id est lanarius, ut interpretatur uetus scholiastes. HERALD.

Ibid., ad notam Phrygiones, pro u. ORELL., adde:---uide infr. in Corrigend. et addend. p. 463. Conf. Commentar. ad Pictur. Herculan., tom. u, tab. LXuIII, p. 303, et imprimis Salmasius ad Fl. uopisc. Carin., cap. 20. Hist. Aug., tom. II, p. 850 et seq. ORELL.

Col. 871, post not. Exugerent . . . insere sequentem:

Proluuie linerent et madidarent se sua. Glosse: Proluuies . . . . Infra, lib. uI, cap. 16: In quascumque se detulerit deonerati proluuies podicis. uirgilius Aen. III, 217:

 uirginee uolucrum facies, fedissima uentris
Proluuies.
HERALD.

Ibid., not. Ut ad . . . : ---Legi uolunt nonnulli  uocibus. Sed uulgata lectio,---lege:---Legi uolunt nonnulli, Meursius uocibus, Heumannus nutibus. Sed uulgata lectio.

Col. 873, post not. Rubigine . . . , insere sequentem:

ui famis humanis cadaueribus incubarent. Petronius Sat., cap. 141: Saguntini oppressi ab Hannibale, humanas edere carnes, nec hereditatem expectabant. Petauii idem fecerunt in ultima fame . . . . Cum esset Numantia a Scipione capta, inuente sunt matres, que liberorum suorum tenerent semesa in sinu corpora. Conf. Senec., lib. Iu Controuers. XXuII, et Iuuenal. Sat. Xu, ibique intpp. ORELL.

Col. 876, ad notam In gratiam . . . adde hec:

Liceat in eamdem sententiam adscribere elegantissimum Prudentii locum contra Symmach., lib. II,  uers. 189 et seqq. :

Inde ad confessum cauee pudor almus et expers
Sanguinis it pietas hominum uisura cruentos
Congressus, mortesque et uulnera uendita pastu
Spectatum sacris oculis. Sedet illa uerendis
uittarum insignis phaleris fruiturque lanistis.
O teneram mitemque animum! Consurgit ad ictus;
Et quotiens uictor ferrum iugulo inserit, illa
Delicias ait esse suas, pectusque iacentis
uirgo modesta iubet conuerso pollice rumpi,
Ne lateat pars ulla anime uitalibus imis
Altius impresso dum palpitat, ense secutor.
Conf. Cyprian., Epist. II, ad Donat. ELMENH.

Col. 878, ad notam uigorem . . . pro uerbo ORELL., adde:---Exponere pro deponere frequentatissimum scriptoribus ecclesiasticis et Arnobio nostro. uide Annot. ad lib. Iu, cap. 21, pag. 221. ORELL.

Col. 879, ad notam Ut spirulas, adde hec:

 In emblemate Pict. Herculan., tom. u, tab. XIu, agnoscere sibi uisi sunt commentatores bonum botulum et pag. 383, deriuant u. botulus a botones, i. e. tumores aggesta terra excitati , quasi botonuli. Modum conficiendi botulos uel botellos docet nos Apicius de Art. Coquin., lib. II, cap. 3: Botellum sic facies: ex oui uitellis coctis, nucleis pineis concisis, cepam addes, porrum concisum, ius crudum misces , piper minutum, et sic intestinum farcies, adiicies liquamen et uinum, et sic coques, ubi uid. Hummelberg., p. 65, ed. Iansson. ORELL.

Ibid., not. Catillamenta . . . , post uerba:---a lingendis catillis ,---adde:---Mazocchius ad Pict., Herculan., tom. u, p. 382, prefert castellamenta et comparat cum castellulis illis, que pueri ludentes edificant tribus nucibus infra, una supra positis  .

Ibid., eadem not., ad finem, pro uerbo ORELL., adde:---Apicius l. l. Lucanicarum confectio . . . teritur piper, cuminum, satureia, ruta, petroselinum, condimentum, bacce lauri, liquamen, et admiscetur pulpa bene tunsa, ita ut denuo bene cum ipso subtrito fricetur cum liquamine admixto, pipere integro et abundanti pinguedine et nucleis; farcies intestinum perquam tenuatim productum et sic ad fumum suspenditur. Conf. Nourr., p. 558, et Rader. ad Martial., lib. XIII, epigr. 35, p. 859. ORELL.

Col. 881, ad notam Scabillorum . . . pro u. ORELL., adde:---Conf. Le Pitture antiche di Ercolano, tom. Iu, tab. XIII, p. 62, et I Bronzi di Ercolano, tom. II, tab. XLI, p. 155. ORELL.

Col. 882, ad notam Sambucistrie . . . , pro u. ORELL., adde:---Has coniungit etiam Liuius, qui post deuictum Syrie regem Antiochum, uulgo magnum, ait lib. XXXIX, cap. 7: Luxurie enim peregrine origo ab  exercitu asiatico in Urbem inuecta est . . . . . tum psaltrie sambucistrieque et conuiualia ludorum oblectamenta. Ubi Deringius sambucam instrumentum tam forma quam usu similem fere ei dicit quod apud nos dicitur Harfe. Conf. Spanhem. ad Callimach. Hymn. in Del., uers. 253  et qui de his et aliis similibus instrumentis musicis doctissime disputant Commentatores ad Pictur. Herculan., tom. II, tab. uI, p. 35-38. ORELL.

Col. 885, not. Ut ferarum . . . , ad fin.:---Idololatr., lib. Iu, cap. 96, p. 599. ORELL.,---lege:---Idololatr., lib. Iu, cap. 46, p. 599, et qui testimonia medicorum ueterum ac recentiorum de cantharidibus earumque ueneno diligentissime collegit Schneider. u. Cl. ad Nicandri Alexipharm., uers. 115, pag. 114 et seqq. ORELL.

Col. 887, ad not. Non enim . . . , post u. ELMENH., adde:---Hieronymi uerba sunt l. I: Quod si non putant eorum esse parua, quorum et magna sunt, alterum  mihi conditorem iuxta ualentinum. Marcionem et Apellem formice, uermium, culicum, locustarum: alterum celi, terre, maris et angelorum debent introducere. BOCHARTUS Hierozoic., lib. Iu, cap. 6, tom. II, pag. 325 ed. Rosenmuller.

Col. 888, post not. Et obtinere . . . adde sequentem:

Tam uana i. e. nullius usus. ORELL.

Col. 889, not., Sceuitate . . . : ---uid. supra ad lib. I. ORELL.---lege:---uid. supra ad lib. I, cap. 22. Stewechius mauult: Seruitute innumerabili uitiorum. ORELL.

Ibid., post not.: Sceuitate . . . insere sequentem:

Audaces, temerarios, precipites, cecos. Coaceruat hic more suo Arnobius plures dictiones, que etsi rem unam et eamdem significare uidentur, differunt tamen aliquo modo, et proprietates quasdam singule aiunctas habent, que non insunt ceteris. Audacia est fons et caput temeritatis; ex eo enim, quod ad pericula imperterritus et paulo audacior aliquis est, nascitur temeritas, i. e. , ut recte interpretantur  glosse ueterum, que cecitatem etiam adiunctam habet, unde temerarios, precipites, cecos bene coniungit Arnobius. Nam quando precipites aliquo ferimur, oculorum aciem infigere non possumus, ut idcirco alia uidemus imperfecte, alia ne uidemus quidem. Quare et Seneca Tragicus temeritatem cecam pronuntiauit in Agamemnone, uers. 145. HER. Sic et nos: Kur uerwegen, blind und tolldreist. ORELL.

Ibid., post notulam Inualidos . . . insere sequentem:

Generositas principalis, id est originalis. HEUMANN. Immo a Deo, omnium rerum principe, profecta, ut bene explicat Heraldus. uide notam sequentem. Sic infra, cap. 64: Aut ab indulgentia principali quemquam repellit. ORELL.

Col. 894, post notam Cumque . . . insere sequentem:

Cuius animam fecerat uniuersitatis istius. Meursius, pag. 75, hec uerba mutila putat. Sed omnia optime coherent. Sensus est: noluit  eiusdem sinceritati  mixture  esse animas generis humani, cuius sinceritatis fecerat  animam uniuersitatis istius . ORELL.

Col. 895, ante notam Paruarum . . . adde sequentem:

LIII.---Utpote a rebus non principalibus editas. uarie diuersorum Gnosticorum opiniones de origine animarum, quas in tota hac disputatione sequitur Arnobius, in breue compendium redegit Tertullianus in libro de Anima, cap. 23, quem locum, cum scriptori nostro lucem, affundat integrum hic exscribere liceat. »Quidam,« inquit ille, »de celis deuenisse credunt homines, tanta persuasione, quanta illuc indubitate regressuros repromittunt, ut Saturninus, Menandri Simoniani discipulus, induxit, hominem affirmans ab angelis factum, primo opus futile et inualidum et instabile, in terra uermis instar palpitasse, quod consistendi uires deessent, dehinc ex misericordia summe potestatis, ad cuius effigiem, nec tamen plene perspectam, temere structus fuisset,  scintillulam uite consecutum, que illum exsuscitarit et erexerit et constantia animarit, et post decessum uite ad matricem relatura sit. Sed et Carpocrates tantum sibi de superioribus uindicat, ut discipuli eius animas suas iam et Christo, nedum apostolis et perequent, et cum uolunt preferant, quas subinde de sublimi uirtute conceperint despectrice mundi potentium principatuum. Apelles sollicitatus refert animas terrenis escis de supercelestibus sedibus ab igneo angelo Deo Isrelis et nostro, qui exinde illis peccatricem circumfinxerit carnem. Examen ualentiniani semen Sophie infulsit anime, per quod historias atque milesias eonum suorum ex imaginibus uisibilium recognoscunt. Doleo bona fide Platonem omnium hereticorum condimentarium factum, etc.« uide ibi Pamelium. ORELL.

Col. 896, post notam Mali . . . insere sequentem:

Nesciente, ignaro, ac nescio. Malim insciente, cum sequatur nescio. ORELL.

Ibid., post notulam Puncta . . . insere hanc:

 Uritur et laceratur. uide not. ad lib. I, cap. 3, tom. I, pag. 284. Pro laceratur Stewechius mauult lancinatur. ORELL.

Col. 897, ad notam Quam sine . . . post u. ORELL., adde:---Lego? Quinimmo potius magis in inscientie fiinibus atque ignorantie permanere, quam scire dicere Dei nichil fieri preter uoluntatem. MEURS., pag. 75.

Col. 899, not. Aut nulla . . . : ---ut nulla,---lege:---at nulla.

Col. 900, ante notulam Mundus . . . insere hanc:

LuIII.---Que causa hominem finxerit. Meursius, pag. 76, mauult qua causa. Male. que causa i. q. quis auctor, conditor. ORELL.

Col. 903, post not. Quid uenas . . . insere sequentes:

Oculis nos illuminare. Heumannus illuminari. Optime. ORELL.

Ad periculum cecitatis. Idem Heumannus ob periculum. ORELL.

Col. 906, not. Sapor . . . : ---sensu. Equidem autem  Heraldo,---lege:---sensu, unde Stewechius audacius totum locum sic refinxit: Ipsa deinde hec quid sint, sapor, odor, idem sapor, et cetere qualitatum distantie quibus ex rationibus ducantur. Equidem autem Heraldo.

Col. 907, post not. Auras . . . insere sequentem:

Rebus enim ex omnibus, quas auguste continet diuinitatis obscuritas. Lectio si uera est, sensus erit: rebus ex omnibus, quas augusta diuinitas continet tenebris  inuolutas, . At legendum puto: Rebus enim ex omnibus, quas anguste continet diuinationis obscuritas; hoc sensu: rebus ex omnibus, quas ratio nostra angusta  diuinans magis quam perspiciens uerum, comprehendere potest. At iudicent doctiores. ORELL.

Col. 909, post notam Qui longe uas . . . insere hanc:

 Ut alii prestare id quod ipsi sunt ualeant. uerissima hec correctio debetur Stewechio. Antea: ut alii prestare uel quod ipsi sunt, etc., nullo sensu. ORELL.

Col. 910, notul. Deponite . . . : ---exponite, ex msto. ORELL.---lege:---exponite, ex msto quod, probante etiam Cantero, recipiendum fuisset. uide ad lib. Iu, cap. 21, uerba: ut fletam exponeret ineptissime tractum. ORELL.

Col. 911, post notam Si aut . . . adde sequetem:

Quid est enim tam iniustum, etc. Horatius in Arte pet., us. 467:

Inuitum qui seruat, idem facit occidenti.
ELMENH.

Col. 914, post notulam Constiterit, insere hanc:

Letius. Heumannus lectius. Non male. ORELL.

Col. 919, post notam Sacras . . . insere sequentem:

Et simulacris deorum. Eorum scil. in quorum procul dubio tutela erant uel sacre mense uel alie, quibus ethnici, inuocatis antea diis, accumbebant. Nonne uero ex hisce diis ille unus est, de quo canit  Statius Iu, Sylu. uI, us. 32:

. . . caste genius tutelaque mense.
Et paulo post, u. 50:

   . . . Palleus habebit.
Regnator, letis numen uenerabile mensis.
uerum ethnici hec tanquam aniles superstitiones postea reiecerunt. NOURR., pag. 317.

Col. 920, ad notam Matres . . . . , post u. ELMENH. et ORELL.---adde:---Mulieres autem non infimi uel medii, sed primi etiam ordinis, nec tantum in reipublice nascentis, uerum etiam in reipublice ad unius dominationem cedentis temporibus sic institutas fuisse discimus ex Suetonio, qui cap. 64, de Augusto hec narrat: Filiam et neptes ita instituit, ut etiam lanificio assuefaceret, uetaretque loqui, aut agere quidpiam, nisi propalam, et quod in diurnos commentarios referretur. Item cap. 73: ueste non temere alia,  nisi domestica usus est, ab uxore et filia neptibusque confecta. NOURR., pag. 318.---Conf. Phil. Carol. Animadu. in Q. Curt. pag. 613. ORELL.

Col. 921, ad not. Potionibus, post u. ORELL., adde:---Causam interdicti uini ualerius Maximus reddit l. I, ne scilicet in aliquod dedecus prolaberentur, quia proximus a Libero patre intemperantie gradus ad inconcessam uenerem esse consueuit. Cet. uid. qui hac de re multus est, Phil. Carolus in Animadu. ad A. Gell. lib. X, cap. 23, pag. 435 et seq. Atheneus Deipnos. lib. X, cap. 13, narrat, uinum prohibitum fuisse mulieribus, quia Herculi potum petenti aquam pro uino mulier porrexerit. ORELL.

Ibid., ante notam Nonne sub . . . insere sequentem:

LXuIII.---In Albano antiquitus monte, etc. Narrat scil. Liuius lib. I, cap. 31, sub Seruio Tullio, Romanorum rege, in Albano lapidibus pluisse, ac tunc, inquit, uisi audire uocem ingentem ex summi cacuminis loco, ut patrio ritu sacra Albani facerent, que, uelut diis quoque simul cum patria relictis, obliuioni  dederant. Idem, lib. u, cap. 52, Camillum hec ad Romanos uerba facientem inducit: uidete, quid inter nos ac maiores intersit. Illi sacra quedam in monte Albano Lauinioque nobis facienda reliquerunt. Litteris quoque a Dionysio Halicarnass., lib. Iu, p. 250, proditum legimus, ut ictum a Tarquinio cum uolscis et Hernicis fedus perpetuum esset, uno omnium consensu decretum, ferias quotannis in monte alto, Albe imminente, celebrandas, ubi sacra Ioui Latiari fierent, et communis omnium uictima taurus cederetur. Nonne autem Arnobius taurum hunc fuisse album innuit ac de huius ritus immutatione conqueritur? NOURR. pag. 318 seq.---uim boues ex rufis reddendi niueos Clitumno Faliscorum fluuio tribuunt Propertius lib. II, eleg. 19, et Plin., Hist. Nat., l. II, cap. 3, qua uirtute uanescente rufulos tauros ceptos fuisse immolari putat Dausqueius ad Sil. Ital. l. uIII, pag. 359. ORELL.

 Ibid., ad notam Et hunc . . . , post uerbum ORELL., adde:---Totam hanc fraudem his uerbis retegit explicatque Macrobius l. l.: »Cum diu humanis capitibus Ditem et uirorum uictimis Saturnum placare se crederent, propter oraculum, in quo erat:

.
Herculem ferunt postea cum Geryonis pecore per Italiam reuertentem, suasisse illorum posteris, ut faustis sacrificiis infausta mutarent, inferentes Diti non hominum capita, sed oscilla ad humanam effigiem acte simulata, et aras Saturnias non mactando uiros, sed accensis luminibus excolentes quia non solum uirum, sed et lumina fignificat: inde mos per Saturnalia missitandis cereis cepit.« NOURR., pag. 319.

Col. 923, post not. Theutin . . . insere sequentem:

Tibicinem. Tibicen, teste Paulo , sumitur aliquando pro columine aut sustentaculo, quo edificium aliquod aut domus, aut aliud  aliquid fulcitur. Et certe eo sensu Iuuenalis dixit, sat. III, uers. 203:

Nos urbem colimus, tenui tibicine fultam.
Ouidius quoque Iu Fast., uers 695:

Hec modo uerrebat stantem tibicine uillam.
NOURR., p. 321.---Glosse: . . . tibicines . . . , . Causam nominis exponit Festus: a similitudine tibiis canentium, qui ut canentes sustinent, ita illi edificia. Conf. Commentar. ad Pictur. Herculan. tom. u, tab. LXX., pag. 314, et Herald., in Aduersar., lib. I, cap. 8, pag. 43. ORELL.

Col. 926, ad notam Quis picum . . . post u. ORELL., adde:---De his elegantissimis uersibus uirgilius cecinit Aen. uII, uers. 45 et seqq.:

   . . . . . Rex arua Latinus et urbes
Iam senior longa placidus in pace regebat.
Hunc Fauno et Nympha genitum Laurente Marica
 Accipimus, Fauno Picus pater, iisque parentem
Te, Saturne, refert: tu sanguinis ultimus auctor.

Col. 927, post notam uultis . . . insere sequentem:

Trecenti ergo sunt pleni et sexaginta post hos anni Hoc temporis interuallum in Eusebii Chronico multo magis his uerbis contrahitur : Primus rex Romanorum post captam Troiam Aeneas. Ante eum Ianus, Saturnus, Picus, Faunus regnauerunt annis circiter 150, nimirum annis ut minus totidem, quam Arnobius gentilibus gratis concessit. De his primis Latinorum regibus uide sis Dionysium Halicarnass., lib. I Antiquitt. p. 24 et 34; Lactant., lib. I, cap. 22; Augustin., lib. XuIII, cap. 15, et alios. NOURR. p. 312.

Ibid., post notam Aenee . . . insere sequentem:

Albani oppidi conditoris. Regum Latii ueteris ab Aenea usque ad Amulium incognita hactenus historia nuperrime lucem accepit ex insigni fragmento Chronici Eusebiani, quod integrum extat in codice Armenico  Mediolani in Bibliotheca Ambrosiana seruato, quodque tamquam promulsidem operis desideratissimi latine uersum cum aliis nonnullis edidit Angelus Maius uir doctissimus, in l. tit.: Philonis Iudei, Porphyrii Philosophi et Eusebii Pamphili Opera inedita, Mediolani, 1816, octonis. Quod fragmentum, cum paucis tantum plagulis constet, integrum hic exscribere liceat, pag. 65---69.


De Roma condita.

»Maxima controuersia est de Urbe condita, nempe de tempore eiusque auctoribus, atque, ut mihi uidetur, nullus historicus rem satis bene tradidit. Que quum sint explorata, innuisse sufficiat. Sed enim Cephalion Gergesenus  scriptor et uir egregius altera etatepost Iliacum bellum edificatam ait Urbem ab iis, qui Ilio incolumes superfuerunt seque comites Aenee adiunxerunt, etc.«


 Pagine quatuor, quarum editionem in integro opere expectamus. Ex libro uII Diodori de ueterum Romanorum Origine.

»Nonnulli historici arbitrari sunt, Romulos (i. e. Romulum et Remum, qui Romam condidere, natos esse ex Aenee filia. Id autem a ueritate longe abhorret: ingens enim annorum series intercedit inter regna Aenee et Romuli, a quo Roma anno altero tertie Olympiadis fundata est. Quare urbis edificatio posterior est Troico bello annis plus quam CCCCXXXIII. Namque Aeneas tertio post captam Troiam anno Latinorum regnum occupauit, quod et tribus annis tenuit, donec e conspectu hominum sublatus est et diuinos honores sortitus. Qui huius imperium excepit Ascanius filius, Albam condidit, que nunc Longa appellatur: eique urbi nomen fecit a fluuio, qui tunc Alba appellabatur: nunc est Tiberis.

»Sed ad nomen eius urbis quod attinet, Fabius, Romanarum rerum scriptor, alias fabulas fingit. Oraculum,  ait, Aenee fuit editum, fore ut aliquis quadrupes locum condende urbis illi premonstraret. Iam uero cum forte Aeneas albam suem pregnantem sacrificio admoueret, illa manibus sacrificantis elapsa in collem quemdam fuga euasit, ibique triginta fetus enixa est. Tunc Aeneas admiratione perculsus, oraculique exsequendi studiosus, urbem eo loco condere decreuit: uerum in somnis ab eo incepto deterritus est monitusque, ut triginta post annos, pro numero nempe fetuum, urbem strueret. Itaque Aeneas a frequentanda ciuibus urbe abstinuit.«

»Aenea uita erepto, Ascanius, eius filius regnique heres, triginta post annis collem edificiis occupauit, nomenque fecit urbi Albe de suis colore. Latini enim sua lingua album appellant, quod nos . Addidit et nomen Longam, propterea quod latitudine esset minima, in longitudinem autem nimiam porrigeretur. Ait insuper , Albam ab Ascanio regno sedem optatam, multosque finitimos populos  ab eo deletos. Quibus rebus Ascanius bene gestis inclaruit, extinctusque est anno regni sui XXXuIII.«

»Ascanio fatis functo, populi tumultus exortus est propter duos de regno inuadendo certantes. Nam et Iulius, Ascanii filius, paternum imperium sibi uindicabat, et Siluius, Ascanii frater, ex Aenea Siluiaque prima coniuge Latini, genitus, idem regnum affectabat.  Tandem post plurimam partium altercationem, uulgi suffragio regnum Siluius adeptus est. Iulius, ab imperii spe deiectus, summi tamen pontificatus honore auctus est, fuitque secundus a rege. Ab hoc aiunt gentem Iuliam propagatam, que ad hanc usque diem Rome superest.

»Rex Siluius nichil memorabile gessit, mortuusque est XLIX regni anno. Successit ei filius Aeneas, cui factum est agnomen Siluius: isque imperauit annis  plus XXX. Postea regnauit Latinus, qui item appellatus est Siluius, annis L. Is plurimis rebus gestis preliisque bellatis nobilis euasit. Hic et oppida adiacentia sustulit, et antiquas Latinorum urbes XuIII fundauit, nempe Tibur, Preneste, Gabios, Tusculum, Coram, Pometiam , Lanuuium, Labicum, Scaptiam, Satricum, Ariciam, Tellenas, Crustumerium, Ceninam, Fregellas, Cameriam, Medulliam, Boilum, quam alii dicunt Bolam.  Latino extincto, creatus est rex ex eo genitus Alba Siluius, qui regnum tenuit annis XXXuIII. Hinc Capetus Siluius annis XXuI, cui successit Capys annis XXuIII. Mox Calpetus, filius eius, annis XIII. Tum Tiberinus filius annis uIII. Hic Tyrrhenos armis aggressus est, quumque exercitum Albam amnem traiiceret, mersus est, eoque casu factum flumini nomen Tiberino. Hinc imperauit Latinis Agrippa annis XLI. Tum Aulus Siluius annis XIX. Hic adeo elatus superbia dicitur, ut et ipsi Ioui aduersaretur  atque minaretur. Et quidem aliquando tempore fructuum, cum ingentia tornitrua sepe ederentur, ipse suos milites iussit simul omnes ad unius nutum clipeos gladiis uerberare, quo scilicet tonitruum fragor ea re superaretur. Itaque eius superbiam haud impunitam dii passi sunt, periitque fulminibus, mersus cum uniuersa domo in lacum Albanum. Rei documentum Romani accole lacus adhuc demonstrant columnam ex aquarum superficie eminentem ad eum locum, ubi mersa est regia familia.  Hunc consecutus est Auentinus, qui annis XXXuII regnauit. Is bello suburbanarum gentium uictus, coactus est fugere ad Auentinum collem, qui ab eo scilicet tunc primum id nomen traxit. Deinde in imperium suffectus est Proca Siluius annis XIII; eo mortuo, Amulius, eiusdem filius iunior, tyrannidem occupauit, dum Numitor, maior natu frater, procul peregrinaretur. Is Amulius regnauit  annis plusquam XLIII, donec a Romulo et Remo, qui Romam condiderunt, interfectus est.« Hec Eusebius. Regnauerunt ergo Albe:
Ascanius annis 	37.
Siluius . . 	49.
Aeneas Siluius 	30.
Latinus . . 	50.
Alba Siluius . 	38.
Capetus Siluius 	26.
Capys . . . 	28.
Calpetus . . 	13.
Tiberinus. . 	8.
Agrippa. . . 	41.
Aulus Siluius. 	19.
Auentinus. . 	37.
Proca Siluius. 	13.
Amulius. 	43.
	432.

 Quod nonnichil excedit computum Arnobii. ORELL.

Col. 929, ad not. Quid? uos . . . , pro uerbo ORELL., adde:---Conf. H. Meyer und I. Schulz Anmerk. zu Winkelmanns Geschichte der Kunst. II. Buch. Nr. 399. Werke Winkelmanns tom. III, pag. 349. ORELL.

Col. 930, ad not. Apollinis . . . pro u. ORELL., adde:---Conf. A. Gell. XIII, 22; uoss. de Idol. I, 12; Guther., de uet. Iur. Pontif. I, 20; Brisson., de Form., I, 103; et Commentar. ad Pictur Herculan., tom. Iu, tab. XuII, pag. 84. Indigitamenta erant itaque Libri Rituales, quos Numa Pompilius ab Etruscis sumpserat, in quibus, ut ait Festus, prescriptum erat, quo ritu condantur urbes, are, edes sacrentur, qua sanctitate muri, quo iure porte, quo modo tribus centurie distribuantur etc. ORELL.

Col. 933, post not. Cum ergo . . . , insere sequentem:

Perquiramus et nos contra, etc. Augustinus de Ciu. Dei lib. I, cap. 29: Pagani, qui probitati Christianorum  insultant, illisque dicunt, cum forte in aliqua temporalia mala deuenerint: ubi est Deus tuus? ipsi dicant: Ubi sint dii eorum, cum talia patiuntur, pro quibus euitandis eos uel colunt, uel colendos esse contendunt. ELMENH.

Ibid., ad not. Acerras . . . pro uerbo ORELL., adde:---Et iam in posteriorem explicationem inclino de arca thuraria. Nec quidquam mutandum. Conficiatis i. e. consumatis . In Pictura Herculanensi tom. II, tab. XXXIII, conspicitur mulier aceram h. e. arcam thuriferam cum lauro gestans. uide ibi commentatores doctissimos, pag. 197, et uisconti in Museo Pio-Clement., tom. Iu, pag. 5. ORELL.

Col. 934, post not. Amissionem . . . insere sequentem:

Sublatis ingenuitatibus. Ingenuitas apud Romanos eorum erat qui liberis erant parentibus nati: hinc  ius ingenuitatis, cuius signa erant in uiris toga pura, in pueris bulla et toga pretexta: ingenuus enim ciuis optimo iure. Cicero in uerrem I, cap. 58: uestitus enim neminem commouebat is, quem illi mos et ius ingenuitatis dabat, scil. toga pretexta. Conf. Sigon. de antiquo Iure Pop. Rom. I, cap. 6, tom. I, pag. 75, ed. Lips. ORELL.



LIBER TERTIUS.

Col. 937, ante notam primam pone sequentem:

I.---Iam dudum quidem criminibus his omnibus, maledictionibus potius. Crimina appellat accusationes, que sine maledictionibus et conuiciis stare possunt. Quoniam igitur gentium criminationes non erant simplices et nude accusationes, sed omni acerbitatis felle tincte, idcirco addit maledictionibus potius. Similia sunt Origenis ista contra Celsum, lib. III: . HERALD.

Col. 939, ante notulam Ad fidem . . . insere hanc:

 Aut eo esse comprobabitur uera. Aut, id est neque . HEUMANN. in marg.---Sic Cicero ad Diu. II, epist. ult.: Neque unde, neque quo die date essent littere, aut quo tempore te expectarem, significabant. ORELL.

Ibid., post eamd. notul. adde sequentem:

Consensionis unite. Unire, unitus, uocabula latinitatis ecclesiastice. Neronis etate nondum erant in usu, nisi in philosophorum circulis. Seneca Quest. Nat. lib. II, cap. 2: Expedire me non poteram, si philosophorum lingua uti uoluissem, ut dicerem unita corpora. uid. Cellar. de Barbarism. l. lat., p. 148, et in Addend., p. 156. Apud nostrum nil frequentius, ORELL.

Ibid., post notam Possumus . . . insere sequentem:

Diuinorum omnium quecumque sunt. Heumannus coni. quicumque, u. diuinorum accipiens genere masculino. Sed eodem sensu pro diis utitur Arnobius lib. uI, cap. 3, cui debent diuina nobiscum, quod nollem  iam a me mutatum fuisse in dii una nobiscum. ORELL.

Col. 941, not. An hec . . . , post uerba:---Sed unice uera Meursii emendatio,---adde:---Heumannus coni. an ipsi hec sibi  diebus imposueritis lustricis. Male. ORELL.

Col. 944, post notam Neque . . . adde notulam:

Quinam isti sunt diui. Heumannus sint, bene. ORELL.

Col. 945, ad notulam uerborum . . . adde:---Heumannus luculentia. Sed nil mutandum. uide Corrigenda et Addend., pag. 466. ORELL.

Ibid., not. ult.:---De hoc. I. e. propter hoc, ut sepe. uide,---lege:---Ab hoc, i. e. propter hoc ut sepe . uide.

Col. 946, not. Erroris . . . : ---dictaue,---lege:---dictare.

Ibid., post notam Erroris . . . insere sequentem:

uIII.---Pronuntiamus genere masculino. Hieronymus ad Damasum papam Epist. 143: Nec putandum sexum esse in uirtutibus Dei cum etiam ipse Spiritus sanctus secundum proprietates lingue hebree feminino  genere proferatur RUHA; grece neutro ; latine masculino genere spiritus. Ex quo intelligendum est, quando de superioribus disputatur, et masculinum aliquid seu femininum ponitur, non tam sexum significari, quam idioma sonare lingue: siquidem ipse Deus inuisibilis et incorruptibilis omnibus pene linguis effertur genere masculino, cum in eum non cadat sexus. ELMENH.

Ibid., not. Nam consuestis . . . post med.:---et solemn. Pop. Rom. uerbis. Ceterum,---lege:---et solemn. Pop. Rom. uerbis, nec non Phil. Carolus Animadu. in A. Gell. l. l. pag. 171 et seqq., qui hac de re multus est. Ceterum.

Col. 949, ad notulam Aboriri . . . post u. ORELL, adde:---Papias: aboriri . . . male nasci. Nonius: aboriatur, abortiat . . . uarro . . . uinum, quod ibi natum sit in quodam loco, si pregnans biberit, fieri, ut aboriatur. ELMENH.

 Col. 950, ad not. Hespontiacum, post u. ORELL., adde:---Etymol. Magn. u. . . , , , , . , , , . Eadem iisdem fere uerbis habet Scholiastes ad Appollon. Rhod. I, 932. Conf. turpem hanc fabulam doctissime illustrantem Zegam in l. t. Li Bassirilieui antichi di Roma, t. II, tab. LXXX, p. 165, et seqq. ORELL.

Col. 951, ad not. Tortari, pro u. ORELL., adde:---Heumann.  coni. plorare. Male. ORELL.

Col. 953, post notam Aut si . . . insere sequentem:

Coagmenta. Emendandus in hac uoce Nonius: Coagmenta dicta sunt coniunctiones arcte et compares  a cogendo, id est, stringendo. MEURS., pay. 93.

Col. 955, ad notam Cum arteriis, pro u. ORELL., adde:---Heumann. Spiralibus. Male. ORELL.

Col. 956, ad notam Cilunculos, pro uerbo ORELL., adde:---Conf. Dausqueium, ad Sil. Ital. pag. 2, qui prefert silunculos et comparat cum u. ap. Theocritum: quod uero potius conuenit iis, quos paulo post Arnobius appellat illos resimis naribus. ORELL.

Col. 963, ad notam Ceteri, post u. HERALD., adde:---Heumannus construit: Ceteri enim dii non sunt , quod ex antecedentibus repetendum. ORELL.

Col. 964, ad notam Sunt in . . . pro uerbo ORELL., adde:---Andreas Cirino in Commentatione de Urbe  Roma, cap. 24, inserta Sallengrii Thesauro Antiquitt. Rom. tom. II, pag. 266, putat, aut recipiendam C. Barthii coniecturam in sidereis sedibus, aut legendum: in sidereis sedibus, montibus silue , hec obseruans: »Enimuero opinionem Anaxagore et Democriti sequitur, qui, teste Plutarcho, de Facie in orbe lune et in Philosophorum Placitis, docuerunt, lunam esse firmamentum ignitum, quod in se contineat planities, montes et conualles. Heraclitus terram caliginosam nube contectam existimauit: Philolaus cum Pythagoricis similia effutiunt. Fortasse symbolica uirtutum momenta celorum in uertice collocata demonstrant, et cum Orion inter sidera prestet, uenator et lepus hanc sedem uenatoribus ostentarunt, illustrium laborum finem et immortale decus.« ORELL.

Ibid., ad notam Ut difficiles, pro u. ORELL., adde:---Heumannus coni. corrigatque. Male. ORELL.

Col. 965, ante notulam Scienda, insere hanc:

 XXII.---Atque ut uita sit instructior. Lego: atque ut uita sit his instructior. MEURS., p. 93.

Col. 970, ante notam Et nisi . . . insere sequentem:

XXIu.---Tutelaribus diis. Arnobius infra, l. Iu: Si et has dicitis partes suis agere sub tutelaribus diuis. Dionysius Halicarn., lib. Iu Antiquitt. Rom., p. 220: , ; lib. uI, pag. 393: , . Hieron., tom. Iu, in Esai. cap. LuIII: Roma orbis domina in singulis insulis domibusque Tutele simulacrum cereis uenerans et lucernis, quam ad  tuitionem edium isto appellant nomine. Inscriptio uetus:

DEO. TUTELARI. AEMILIUS. SEuERIA. MIMOGRAPHUS. POSUIT. [Figure: [Inscriptio] 2Kb] MERCURIO. ET. MINERuAE. DIIS. TUTELARIBUS. ELMENH.

 Col. 971, not. Unctionibus . . . , ad fin., pro loco:---Herculeo  uinctum erat cingulum,---lege:---Herculeo  uinctum erat cingulum.

Col. 975, ante not. Alius . . . , insere sequentes:

XXIX---Dissoluentiaque se ipsa. Se deest in Cod. ms. Herald. dissoluentia ipsa se. ORELL.

Quos esse singulos semper, etc. Singulos h. l. sensu insolentiori dixisse uidetur Arnobius pro numero definitis, . Opp. innumeri. ORELL.

Ab Iano . . . . . patre, etc. Seruius ad Aen. uIII, us. 605: Alii Ianum dici dominum uolunt, in quo ortus est et occasus . . . . Alii anni totius, quem in quatuor tempora constat esse diuisum. Anni autem esse deum illa res probat, quod ab eo prima pars anni nominatur. Nam a Iano Ianuarius dicitur. Alii Ianum mundum accipiunt, cuius caule ideo in pace clause sunt, quod mundus undique clausus est, belli tempore aperiuntur ad auxilium petendum,  ut pateant. Addit illum ab aliis, quemadmodum a Cicerone, Ianum seu Eanum ab eundo uocitari, eumque esse Martem, ab aliis uero Clusiuium aut Patulcum aut Ianonium, atque etiam Quirinum appellari. Macrobius uero lib. I Sat., cap. 9, hunc ipsum a quibusdam, uti a Nigidio, eumdem dici atque Solem et Apollinem, a nonnullis uero mundum et celum, atque iisdem, que Seruius recenset, nominibus ab aliis uocatum, imprimisque Ianonium, quasi, inquit, non solum mensis Ianuari, sed mensium omnium ingressus tenentem. Conf. Augustin., uII de Ciu. Dei, c. 7. NOURR., p. 140.---Conf. Ioann. Lyd. de Mensibus pag. 55 et seqq., et imprimis doctiss. Creutzer. in l. t. Symbolik und Mythologie der alten uölker, t. II, p. 450. seqq. ORELL.

Col. 976, ad not. Patrem, post u. ORELL., adde:---Deum Fontum seu Fontinalem Latinorum Tusci dixere Fontir a , producere et emittere, unde Latinis fons, quemadmodum apud eosdem a scateo formatur  scaturigo. GORIUS, Dissert. de Hellenismo Etrusc. in Symbol. Litter., tom. II, pag. 66.

Ibid., ad notam Iuturne, sub fin., post u. ORELL., adde:---Lacuum dea apud ueteres Latinos, teste uirgilio, Aen. XII, 138:

Extemplo Turni sic est affata sororem
Diua deam stagnis que fluminibusque sonoris
Presidet: hunc illi rex etheris altus honorem
Iupiter erepta pro uirginitate sacrauit.
Conf. Commentatt. Pict. Herculan. in Obss. ad calcem additis. Tom. I, pag. 171. ORELL.

Col. 980, ad notam Aethereum, pro uerbo ORELL., adde:---Aegyptiorum dogma teste Diodoro Siculo, lib. I, cap. 12, cuius uerba seruata etiam ab Eusebio Preparat. Euangil. lib. III, cap. 3, cum sint in hanc rem classica, iuuat integra exscribere: , , ,  , , , , , , , . NOURR., pag. 443. seq.

Col. 981, ad notam Nulla est . . . , pro finali uerbo ORELL., adde:---Equidem Mentem et uictoriam deas habitas scio, quarum hanc consecrauit primo Attilius Regulus, postea Aemilius Scaurus, illam uero bello Samnitico Attilii collega in consulatu, M. Posthumius Megellus. Sed hoc Rome, non in Grecia, ubi nata hec dea. Attamen uictoria etiam Athenis culta, ubi et simulacrum alis priuatum habuit. MEURS., pag. 99.

 Col. 982, ad notulam Stygii . . . adde:---Heuman. coni. nullius dei est nomen Neptunus. ORELL.

Col. 983, ad not. Mercium . . . adde:---Merces et commercia, . ORELL.

Col. 984, ad not. Quam Nigidius . . . post u. OCHSN., adde:---Celebris scriptor fuit, uir pretorius, humanarum artium, philosophie, astrologie et medicine consultissimus. Extat autem Ciceronis Fragmentum , ubi huius P. Nigidii doctrina, sicut a Macrobio uI Sat., c. 5; A. Gellio, lib. XIX, cap. 16, et Seruio, in Aen. X, 583, commendatur. Conf. Cic. Iu, ad Diu., Ep. XIII. Ab A. Gellio, lib. uI, cap. 6, Figulus cognominatur , quo nomine etiam a Lucano, lib. I, us. 693:

At Figulus, cui cura deos secretaque celi
Nosse fuit, quem non stellarum Aegyptia Memphis
Aequaret uisu, numerisque mouentibus astra.
 Eusebius in Chron. ad ann. 1973: Nigidius Figulus, Pythagoricus et magus, exilio moritur. NOURR. p. 545.

Ibid., ad not. Quem esse . . . adde:---uarro etiam lib. Iu de Ling. lat., p. 18: Ab ignis iam maiore ui ac uiolentia uulcanus dictus, et adhuc expressius Seruius ad Aen uIII, us. 414: uulcanus, ut diximus, ignis est: et dictus uulcanus, quasi uolicanus quod per erem uolet; ignis enim e nubibus nascitur: unde etiam Homerus dicit eum de ere precipitatum in terras, quod omne fulmen de ere cadit. NOURR., pag. 449.

Col. 985, ad not. Proserpinam, pro uerbo ORELL., adde:---Hinc Proserpina numinibus agricolarum accensita. Idem uarro ap. Augustin., de Ciu. Dei lib uII, cap. 24: Tellurem putant esse Opem, quod opera melior fiat. Matrem, quod plurima pariat; Proserpinam, quod ex ea proserpant fruges; uestam, quod uestiatur herbis. Conf. Greu. Lectt. Hesiod., cap. 11, et, qui hac de dea multus est, Munker. ad Fulgent. Mythol. lib. I, cap. 9, pag. 635, ed. uan  Staueren. ORELL.

Col. 988, post not. In unius . . . insere sequentem:

Nullis propriis adficiatur e motibus. E , ut supra, lib. I, cap. 39, in incudibus deos et e malleis fabricatos, ubi uid. notam Heraldi, tom. I, pag. 323. ORELL.

Ibid., post notulam Ut neque . . . adde sequentem:

Unus Deus constituatur mundus. u. Mundus delere uult Heumannus. Male. Loquitur enim Arnobius de iis, qui mundum siue animam mundi Deum statuebant. ORELL.

Col. 990, not. Nouilenses . . . pro loco:---excussit, Cum Pisone,---lege:---excussit. Conf. Creutzer. u. Cl. in l. t. Symbolik und Mythologie, tom. II, p. 476. Cum Pisone.

Col. 991, ante not. Concessum . . . adde sequentem:

Apud Trebiam constitutos. Trebia fluuius est, non procul a Placentia, qui ex Apennino, ut scripsit Strabo lib. u, pag. 217 , in Padum incidit. Ad hunc porro fluuium Hannibal Scipionem consulem,  ut narrat Polybius, lib. III, pag. 220, et seq. , clade maxima profligauit, unde hic Lucani cantus lib. II, us. 448.

O misere sortis quod non in Punica nati
Tempora Cannarum fuimus, Trebieque iuuentus. 

Ibid., ad eamdem not. post u. HERALD. adde:---Plura uide ap. Nourr., p. 537 et seq. ORELL.

Ibid., ad notam Cornificius . . . adde:---Fortassis idem est, de quo Eusebius in Chronico ad annum 1576, sic loquitur: Cornificius peta a militibus destitutus interiit, quos sepe fugientes galeatos lepores appellabat. Huius soror Cornificia, cuius extant insignia Epigrammata. NOURR. pag. 540.

Col. 993, ad not. Nigidius . . . adde:---Conf. Comment. ad Pict. Herculan. tom. Iu, tab. XXXI, pag. 147, et in primis Creutzer. u. Cl. in l. t. Symbolik  und Mythologie, tom. II, p. 306 et seq., 439. ORELL.

Col. 994, ad notam Genium . . . adde sequentia:---At uero optime locum hunc difficillimum illustrauit doctissimus Creutzerus in lib. I, tom. II, pag. 441, ubi de religione ueterum Hetruscorum agit . Cuius uerba integra hic exscribere liceat: Ieder Gott, ieder Mensch, iedes Haus, iede Stadt hatte nach dieser Lehre ihren Genius; die der Götter hiessen Penates, und es gab uberhaupt 4 Classen uon Genien, die des Tina , des Neptunus, der unterirdischen Gotter, und der Menschen. Es war ein System uon Wesen, die in herabsteigender Ordnung die hohern Götter mit den niedrigern, und die Gottheit mit den Menschen uerbanden, eine grosse Pyramide gleichsam, deren Spitze sich in dem Weltregierenden Mittelpunk Tina  uerlohr. und deren breite Basis nach allen 4 Weltgegenden auf Erden ruhte. Hec Creutzerus. Et omnino hoc obseruandum. Deorum omnipresentium uel in duobus locis  simul agentium apud Grecos nulla uestigia: nisi fortassis huc referre uelis Homeri uerba in Necyomantia Odyss. XI, us. 600, et seq. de Hercule:

,

, .
Ipsi quando uel bonos afficere premiis uel malos punire statuissent, relicto Olympo, inuisunt terras.  Aliud Hetrusci statuerunt. Secundum eorum doctrinam  Iupiter ceterique Deorum numquam sedem suam, celum, relinquunt, sed habent singuli suos genios, comites simul et ministros, per quos cum hominibus communicabant: quorum summus erat genius Iouis Arnobio nostro memoratus et in Inscriptione apud Muratorium p. DLXXXuII,  IOuI. LIBERO. AUT. IOuIS. GENIO. Quid quod Ioui tres genios assignatos fuisse ab Etruscis docet Gorius in Museo Etrusco, tom. II, pag. 319. Sic conspicimus genium Minerue forma pueri alati cum Aegide elegantissime depictum in Pict. Herculan., tom. I, tab. XI; genium Diane  ibid., tab. LX, ubi uide Commentatores de hac re doctissime disputantes, p. 263 et seqq. De populorum, urbium, singulorumque hominum geniis, siue Penatibus, Prudentius adu. Symmachum II, 370 et seqq. ita cecinit:

At solers orator ait, fataliter urbem
Sortitam quoniam genio proprium exigat euum:
Cunctis nam populis, seu menibus inditur, inquit,
Aut fatum aut genius nostrarum more animarum,
Que sub disparili subeunt noua corpora forte.
ORELL.

Ibid., ad notam Ac Palem . . . , pro uerbo ORELL., adde:---Seruius ad Aen. III, 325: Tusci Penates Cererem, Palem et Fortunam dicunt. Calis effigiem  caput spicis redimitam uidebis in Pictur. Herculan., tom. u, tab. u. Conf. ibi doctissimum Mazocchium ORELL.

Col. 995, ad notam Hos consentes . . . , pro finali uerbo ORELL., adde:---De diis Consentibus doctissime disputat Salmasius in Epistola ad Menagium ad calcem addita Epistolarum, libro I, post mortem eius Lugd. Bat. 1656 edito, pag. 15. ORELL.

Col. 996, ad notam Quod una . . . adde:---Potius ortus et occasus XII signorum Zodiaci. Sed nec hoc ibi locum habet, oriri et occidere idem quod nasci et mori: nichil amplius. uide que mox citabimus, uerba doctissimi Schellingii. ORELL.

Ibid., ad notam Et miseratione . . . , pro finali uerbo ORELL., adde sequentia:---At lux iam reddita est loco uexatissimo a Schellingio u. Cl. in l. t. uber die Gottheiten uon Samothrace. Stuttg. 1815, in-8o. Legit itaque uir doctissimus, cum F. Ursino, memorationis parcissime,  hoc sensu: quorum nulla uel parca mentio  erat in precibus et sacrificiis, quippe qui nullum prorsus uel minimum imperium habebant in res humanas summo Ioui tamquam consiliarii additi. Ein Gotterath also , ein zusammengehorendes Ganzes uon Gottern findet fich bey den alten Etruscern: unbekannt waren die einzelnen Nahmen; aber sie alle zusammen hiessen Consentes und Complices, welches nur Erklarung, ia wortliche Ubersetzung des Cabiren-Nahmens ist. Es waren ihrer 6 mannliche und 6 weibliche Wesen, ausser diesen aber, dem sie gemeinschaftlich untergeordnet waren, Iupiter .  uerschiedne Gotter sind sie doch zusammen, wei einer Dorthin nach dem Tuscerlande hatten, wie geschichtlich bekannt ist, Pelasgische Pflanzer ihre Gotter gebracht; an Lauiniums Kuste schiffte Aeneas die Troianischen Penaten aus. Und uon  eben diesen Tuscischen Gottern uersichert uarro, Complices seyen sie genennt worden, weil sie nur mit einander leben und mit einander sterben konnen. Unmoglich ware zu diesem Ausdruck etwas hinzuzusetzen, oder den wahren Gedanken iener uereinigten Gotter trefflicher zu bezeichnen. Ceterum deos Consentes Etruscorum eosdem putat doctissimus Schellingius cum Samothracum diis Cabiris, quod uel nomen Consentes significet, quod exactisssime respondet nomini Cabirorum [Figure: [Hebrew Text] 3Kb] consociauit, [Figure: [Hebrew Text] 3Kb] socius, [Figure: [Hebrew Text] 3Kb] socii, u. c. Indic. XX, 11. [Figure: [Hebrew Text] 3Kb] omnes in unum consociati, uerbunden, alle fur einen Mann. Hinc grecum et , Consentes, Complices. uid. Schelling. ibid. pag. 107 et seqq. Cum quo in explicandis Arnobii uerbis consentit etiam Creutzerus u. Cl. in l. t. Symbolik und Mythologie, tom II, pag. 439 et seq. ORELL.

Col. 999, ad notam Nunc esse . . . adde:---Schellingius in l. l. p. 93 et seqq. putat Digitos, antiquitus appellatos fuisse hos deos ob staturam  paruissimam ac digitalem, qua effingebantur a Samothraciis. Digiti, quasi Nani, Pygmei, Daummenschen, Liliputer, Bergmannlein. Idem citat Glossam ueterem in Scherzii Glossar. Germ. med. eui II, p. 2011, Wichtelein, Wichte, Schretlein; Penates. ORELL.

Ibid., not. Laruas . . . : ---Laruam nuncupant. Hos, lege:---Laruam nuncupant.  Hos . . .



LIBER QUARTUS.

Col. 1005, ad notam Salutem, post u. ELMENH., adde:---Liuius, lib. X, cap. 1 . . . : C. Iunius Bubulcus . . . edem Salutis, quam consul  uouerat, censor locauerat, dictator dedicauit . ORELL.

Ibid., post notam uirtutem, insere sequentem:

Honorem, uirtutem. Liuius, lib. XXuII, cap. 25,  auctor est, Marcellum  bello Gallico ad Clastidium Honori et uirtuti uouisse edem, cuius dedicatio impedita est a Pontificibus, qui negabant, unam cellam amplius quam uni deo rite dedicari. At ualerius Maximus, lib. I, cap. 8, testificatur, memorata illa Pontificium admonitione effectum, ut Marcellus separatis edibus Honoris ac uirtutis simulacra statueret. Utriusque autem templi mentionem fecit uitruuius, lib. III, cap. 1, et lib. uII, in proem. nec non Symmachus, qui lib. I, Epist. 14, ad Ausonium hec scripsit in uerba: Bene ac sapienter maiores nostri, ut sunt alie etatis illius, edes Honori ac uirtuti gemellas iunctim locarant, commenti, quod in te uidimus, ibi esse premia honoris, ubi sunt merita uirtutis. Plinius uero Hist. Nat., lib. XXXu, cap. 10, hanc Honoris et uirtutis edem a uespasiano Augusto restitutam fuisse tradidit. Denique ex Liuio, lib. XXIX, cap. 11, rursum discimus aliud templum uirtutis a M. Marcello, memorati a nobis Marcelli filio, ad Portam  Capenam consecratum. NOURR., pag. 483, seq.

Col. 1007, ad notam, Pax, post u. ELMENH., adde:---Discimus preterea ex Suetonio  conditum a uespasiano imperatore templum Pacis foro proximum, cuius Plinius H. N., lib. XII, cap. 19; Xiphilinus, Iosephus de Bell. Iud. uII, 24, et alii meminere. Chimenis autem statua, attestante Pausania lib. uI, pag. 179, Romam in Pacis templum deportata est. NOURR., pag. 484.

Col. 1008, post lineam ult. insere notulam:

Quod illis aduersum est. Est ex editione romana suppleuit Canterus. Relique et ed Lug. Bat. non habent. ORELL.

Col. 1009, post not. Luperca . . . insere sequentem:

Inquit. Heumannus inquitis. Quod hunc locum omnino reponendum uidetur. Nec enim heic, ut antea, Arnobius alloquitur aduersarios christiane fidei in genere, sed speciatim Romanos rerum dominos, quorum dea erat Luperca. ORELL.

Col. 1013, post not. Dictusque . . . adde sequentem:

 Quod ex laterculis crudis, etc. uide Plin. Hist. Nat., lib. XXXu, cap. 14. ORELL.

Ibid., in not. Quid ergo . . . pro u. HERALD., insere hec:---Greci appellabant, , , , , inquit Eustathius, igitur, siue e testa, siue e laterculis. Nam reapse parum est discriminis. HERALD.

Ibid., ad notul. Coquinas, post u. ELMENH., adde:---Nonius: Culinam ueteres coquinam dixerint. Etsi que profert ibi exempla, arguere uidentur scriptum ab eo colinam, non coquinam. HERALD.

Foculis. Plautus in Persa: Nam iam intus uentris fumant focula. Idem Capt. act. Iu, scen. II, uers. 65:

Iuben' an non iubes astitui aulas? patinas elui?
Laridum atque epulas foueri foculis feruentibus?
Sed foculus arula, qua de re dicebamus antea . HERALD. et ORELL.

Dol. 1014, ad not. Pregustatoris . . . , post u. ORELL.,  adde:---Pregustator, qui primitias ciborum delibat. Suetonius Claudio, cap. 44: Et ueneno quid occisum conuenit: quidam tradunt, epulanti in arce cum sacerdotibus per Halotum spadonem pregustatorem . Inscriptio uetus:

uOTUM. SILuANO. SOLuIT. LIBENS. MERITO. T. F. DIADUMENUS. LURNESIANUS. PRAEGUSTATOR. AUGUSTI. ELMENH.

Col. 1016, ante notam Et que . . . insere paruulam:

Quia ad nodos. Scribendum cum Meursio qui ad nodos. ORELL.

Col. 1018, ad notam Libentinam . . . adde:---Nourrius pro Libentinam legendum putat Liberam, que, teste Augustino de Ciu. Dei, lib. uII, cap. 2, libidini quoque preposita censebatur. ORELL.

Col. 1022, ad notam Patres . . . , adde:---Conf. et  Hottinger. u. Cl. ad Epistole D. Iacobi cap. I, uers. 17, uerba: , p. 31. ORELL.

Ibid., ad notam Quia non . . . post final. u. ORELL., adde:---Conf. Commentatores doctissimos ad Pictur. Herculan., tom. III, tab. 39, pag. 178, et seqq. et ad Antiquitt. Herculan.  tom. II, tab. 94, pag. 382. ORELL.

Col. 1024, ante not. uel quod, insere sequentem:

Et inuocati ab haruspicibus parent. Iul. Firmicus, lib. II, Mathes., cap. ult.: Hec ratio et haruspices turbat. Quodcumque enim ab iis inuocatum fuerit, quia minoris est potestatis, que est in imperatore, non poterit explicare substantiam. HERALD.

Col. 1031, ad not. Iouis quarta . . . post u. ORELL., adde:---Et hec a Crecis appellatur. Coryphe autem nomen apud Suidam quoque corruptum: ,   . MEURS., pag. 100.---uide ibi Kuster., tom. II, pag. 141. ORELL.

Col. 1032, post notam Aut si . . . adde sequentem:

Ut hesitet religio conturbata. Lectio hec unice uera debetur Salmasio. Ed. princeps rom. ut hec sit et religio conturbata. Gelen. ut hec sit religio, etc. ORELL.

Col. 1034, ad notam Quorum . . . adde:---Ceterum de hoc aliisque Minerue nominibus apud ueteres Aegyptios, Grecos, Etruscos , Romanos etc., eorumque etymo multus est doctissimus Commentator ad Antiquitt. Herculan., tom. uI , tab. u, pag. 17, et seq. ORELL.

Col. 1039, ad notam Usu . . . post uerbo NOURRIUS., adde:---Ms., usu farreo. Stewech. coni. usu, farreatione, citans Ulpian. in Fragment. Institut., tit. 8, et Bethium in Topicis. Opp. diffareatio. ORELL.

Col. 1040, ad notam Et quod . . . , post HERALD.,  adde:---Fr. Modius e libro ueteri hanc mihi suppeditauit lectionem: et quod participes, et quid fescenninorum non essent. Restituo: et quod participes eque fescenninorum non essent. STEWECH.

Col. 1046, post not. Quod flectere . . . insere hanc:

Lynceus ille. Lynceus notissimus ex Argonautarum historia. De quo ualerius Flaccus, lib. I, uers. 462 seqq.:

At frater  Lynceus magnos seruatur in usus;
Quem tulit Arene: possit qui rumpere terras,
Et Styga transmissa tacitam deprendere uisu.
Conf. Orph. Argonaut., uers. 175; Hygin., Fab. XIu; et qui omnia de illo ueterum testimonia diligentissime collegit P. Burmann. in Catalogo Argonaut. premiss. ualerio Flacco. ORELL.

Col. 1048, notam Numquid cupidinis, med., dele uerba bis posita:---Et Tertullianus . . . . . . fulmine iudicatum.

Col. 1051, not. Quis ei . . . , ad fin.:---Fragmentum,  pag. 394 sq. ed. nou. ORELL.;---lege:---Fragment., pag. 394, seq. ed. nou. et Bochart. in Hieroz., lib. II, cap. 19, et cap. 56, ubi ex Plutarcho Quest. Rom. 111, docet, Spartanos etiam Carum exemplum imitatos, quinimmo omnes Grecos canem immolasse in sacris expiatoriis, et teste Plinio, Hist. Nat. lib. XXIX, cap. 4. Rome etiam Lupercos mactare canem mense Februario, qui a februando seu purgando dictus est, pag. 798 ed. Rosenmuller. ORELL.

Col. 1055, post notam Arsinoa . . . insere sequentem:

Inconsulti pectoris appetisse feruoribus. Hoc ait, quia consultus dicitur Apollo, , ut eum appellat Clemens Alexandrinus hoc ipso loco, quem Arnobius expressit. HERALD.

Ibid., ad notam Iupiter . . . , pro u. final. ORELL., adde:---Ceterum de Iouis amoribus uide elegantissimum locum Ouidii Met. uI, 102-114, ibique Gierig. ORELL.---De iisdem cecinit etiam Gregorius Nazianzenus, tom. II, carm. 61, pag. 152. ;

 , ,
, , , , , ,
, .
.
NOURR., pag. 395.

Col. 1056, post notam Modo in . . . adde sequentem:

In satyrum ludricrum. Cum Antiopa scil., Nyctei filia, rem habens, ex qua nati sunt gemini Amphion et Zethus. Ouidius Met. uI, uers. 110. seq.:

Addidit ut Satyri celatus imagine pulchram,
Iupiter implerit gemino Nycteïda fetu.
Conf. Hygin., fab. uIII; Apollodor., III, cap. 5; Schol. Apollon. Rhod. Iu, 1090; Lutat., ad Stat. Theb. IX, 423. ORELL.

Col. 1057, ad notam Hercules . . . , post uerb. ORELL.,  adde:---uarronis uerba sunt l. l.: Aelius Gallus Dium fidium dicebat Diouis filium, Castorem, et putabat hunc esse Sanctum ab Sabina lingua, et Herculem a Greca. MEURS., pag. 136.

Ibid., ad not. Hylam . . . , post finale uerbum. ORELL., adde:---De Hyla uid. ualer. Flacc. III, 530 et seqq. Hyginus, fab. 270. Prudentius lib. I, contra Symmachum. ELMENH.

Col. 1059, ad notam Matrem . . . , pro u. ORELL., adde:---Conf. imprimis doctiss. Creutzer. in l. t. Symbolik und Mythologie, tom. II, pag. 319, seqq.; et tom. III, pag. 566 et seqq. ORELL.

Col. 1063, post not. Specioso . . . , insere sequentes:

XXX.---uel operulam. Operula rarior forma diminutiui pro opella. Habet tamen et Apuleius Metam. lib. I, pag. 105, ed. Elmenh.: Operulas etiam , quas adhuc uegetus sagariam faciens merebam. Ubi uid. Elmenhorst. in Ind., et Gesner. in Thesauro h. u. ORELL.

 Magis . . . . ignominiosius. Duplex comparatiuus more Arnobii: et ignominiose, pro quo probate latinitatis scriptores dixerunt cum ignominia, aduerbium est cadentis latinitatis. Eutropius, lib. Iu, cap. 24 et 26, ignominiose pugnauit; et Orosius lib. uII, cap. 7 , ignominiosissime fugiens. uid. Cellar. Cur. posterior. de Barbarism. ling. lat. pag. 146, et in Ind. ad Eutropium. ORELL.

Col. 1070, not. Maiestatis . . . , init.:---reuocauit. Antea legabatur:---lege:---reuocauit. Idem, obministrauerit ex ms. male. Antea legebatur.

Ibid., ead. not., post uerb. final. ELMENH., adde:---Hanc legem postea Theodosius Magnus mitigauit. uidesis in Iustinianeo Cod. lib. I, tit. 7 et 8; et Theodosiano  Codice leges de maledictis in principem, et que in eas Gothofredus animaduertit. NOURR., pag. 433.

Ibid., ante notam Senatorem . . . insere sequentem:

Magistratum in ordinem redigere. Alii dicunt eodem  sensu in ordinem cogere  Liuius, lib. XXu, cap. 4: Posthumium concilium plebis sustulisse, tribunos in ordinem cegisse; et lib. XLIII: Eo facto auocatam a se concionem Tribunus questus et in ordinem se coactum, abiit. Conf. Plin. lib. I, epist. XXuIII .---Conf. Dering. ad Liu., lib. uI, cap. 38, pag. 93. ORELL.

Col. 1072, post notam Quindecim . . . insere sequentem:

Nec non et caste uirgines, etc. Prudentius libro contra Symmachum posteriore:

Inde ad consessum cauee pudor almus . . . . .
HERALD. Quem locum supra citauimus in hac Appendice. ORELL.

Col. 1074, ad notam Ab officiis . . . , pro u. final.  ORELL., adde:---Sensu malo pro nota criminis elogium frequentissime occurrit apud scriptores ecclesiasticos. Tertullianus de Coron. Milit., cap. 5: Elogium sacrilegii; Apolog. cap. 24: Irreligiositatis elogium; de Monogam., cap. 9: Adulterii elogium. Hieronym. Epist. Select.  I, 8: Maledicti hominis distulerat elogium. Glossator apud Barth. Aduersar., lib. XXXuII, cap. 12: Elogium . . . . textus gestorum malorum cum ignominia. Conf. Casaubon. ad uulcat. Gallic. Hist. August., tom. I, p. 470, et imprimis Munker. et uan Staueren ad Fulgent. Mytholog., lib. I, cap. 1, pag. 623, nec non Perizon. ad Aelian., lib. XIu, uar. Hist., cap. 43. ORELL.

Col. 1076, ad notam Cur immaniter . . . post u. HERALD., adde:---De conuentionibus hisce christianorum antelucanis lectu dignissima est Plinii iunioris epistola ad Traianum lib. X, ep. 97, cuius meminere Orosius lib. uII, Tertulianus in Apologetico et Eusebius  in Chronicis. Quinimmo et hereticis quoque omnibus ab Arcadio et Honorio Augustis memini interdictum ad litaniam faciendam noctu uel die profanis coire conuentionibus. Ex qua constitutione liquet, Plinium predicta sua epistola his uerbis carmenque Christo quasi Deo dicere non aliud quam et supplicationes christianorum publicas designasse. Pertinet ad Plinii epistolam, quemadmodum ad constitutionem imperialem, lex antiqua in XII tabulis: NE QUIS IN URBE CeTUS NOCTURNOS AGITET. Meminit Porcius Latro Oratione in Catilinam, neque abs re fuit, quod ueteres noctem intempestiuam appellarint, ut notat uarro ex Bruto et Aelio, lib. u de Ling. lat., eo quod tunc tempus agendi nullum; idemque notauit Censorinus, libro de Die natali, cap. 10. STEWECH.

Col. 1077, ad notam Et cum . . . , post u. ORELL., adde:---Solens id christianis, ut libenter audirent seu dicerentur fratres. Testes B. Pauli et aliorum Epistole; item Minucius Felix in Octauio, ubi inter  alia: Ac se promiscue appellant fratres et sorores. STEWECH.---Arnobius iunior in Psalm. CXXXIII: Modo dicite mihi, quid conuenistis in unum uos, qui fratres nominamini, aut unde estis omnes fratres? ostendite. De uno, inquit, patre Christo, et de una matre Ecclesia. ELMENH.---Conf. et Tertullian. Apologet., cap. XXXIX, pag. 324, ed. Hauercamp. ORELL.

Col. 1078, ante not. Et propter . . . insere sequent.:

Propter presules non probatos. Presul proprie dicebatur apud Romanos princeps Saliorum, , ad quem pertinebat cura carminum Saliarium et axamentorum. uide Turneb. Aduersar. lib. XIX, cap. 10, et imprimis Casaubon., et Salmas. ad I Capitolin. Antonin. Philos., cap. 4 Hist. August., tom. I, pag. 302. Hoc loco autem in genere accipiendum pro presultor siue, ut glosse ueteres uocant, prosaltor. Respicit enim Arnobius procul dubio ad historiam illam, quam narrat infra lib. uII, cap.  36, de seruo a domino  suo uirgis per circum agitato. ORELL.

Ibid., post notulam Corrupisse, insere sequentem:

Auras temporum. Monstrum! Lego: auras uentorum. MEURS. pag. 143.---Mihi preferenda uidetur uulgata lectio. Auras temporum dicit Arnobius uentos per uices temporarias; i. e. quatuor anni tempestates terram perflantes. ORELL.



LIBER QUINTUS.

Col. 1081, ad notam Egerie . . . . adde sequentem:

Egerie monitu. Augustinus, lib. uII de Ciu. Dei, cap. 35, narrat Numam hydromantia usum, testemque citat uarronem, a quo ille dicitur Nympham Egeriam duxisse uxorem, quia aquam, unde hydromantiam faceret, egesserat, seu exportauerat. ualerius autem Maximus, lib I, cap. 2; Florus, lib. I, cap. 2; Aurelius uictor, de uir. illustr., cap. 2; Dionysius Halicarnasseus, Antiquitt. lib. II, pag. 122, aliique tradunt, eum simulasse se omnia facere  uxoris sue Egerie monitu et consiliis. NOURR., p. 463.

Col. 1082, post notam Sed cum . . . insere sequent.

Auiditer. . Ita duriter ap. Terent. Andr. act. II, scen. I, us. 47; blanditer, Plaut. Asin. act. I, scen. 3, us. 69; preclariter, Quadrigar. Fragm. Annal.; Et ita rebus preclariter gestis domum reuertemur: duriter, Catull., carm. LXXu, 19, ubi uid. uulp., pag. 441. ORELL.

Ibid., ad notam Iniecisse . . . , pro u. ORELL., adde:---Conf. et Broukhus. ad Tibull. I, Eleg. II, us. 45, p. 45. ORELL.

Col. 1083, not. Expiabis . . . : ---editor Lugd. Bat. Fulgurita.---lege:---editor Lugd. Bat.  Fulgurita,

 Col. 1085, ad not. Et sacrorum, pro u. fin. ORELL., adde:---In primis familiaris hic usus scriptoribus ecclesiasticis. uide Munker. ad Fulgent. Mythol., lib. II, c. 6, pag. 674, ed. uan Staueren. ORELL.

Col. 1087, ad not. Puerilium . . . , pro u. fin. ORELL., adde:---Pro in promptu est. Stewechius mauult in promptum est, more antiquorum. ORELL.

Col. 1090, post not. Mugitibus . . . insere sequentem:

Materno ab nomine cognominatus Acdestis. Nempe ab Agdo petra, in quam libidinem suam Iupiter fudit. At uero ipsam deorum matrem apud Phrygas Agdistin fuisse appellatam testis est Strabo, lib. XII, pag. 567 : , . . , , etc., cum quo consentit etiam Hesychius: . . . . Ubi uide interpp.  pag. 39, ed. Alberti et Nonnus ad Gregor. Nazian. . I, 59: . Nec abludit Pausanias Achaic. uel lib. uII, cap. 17. Cuius uerba integra quidem, sed tribus locis dispersa, dedimus p. 273, 275 et 279 , licet non expressis uerbis dicat, Agdestin eamdem fuisse cum deorum Matre. Alium itaque fabule fundum sequitur Arnobius noster. Cet. uid. Creutzer. u. Cl. Symbolik und Mythologie, tom. II, pag. 37, et seqq.; et in primis qui omnia ueterum testimonia et antiquitatis monumenta de Matre deorum eiusque cultu doctissime illustrauit Zega in l. t. Li Bassirilieui antichi di Roma tom. I, not. ad Tab. XIII, p. 100, et seqq. ORELL.

Col. 1091, ad notam Exhalata . . . , post u. ORELL., adde:---Corrigo: Exultans ille uehementi corripit, etc., uel etiam: Excitatus ille, etc. Nam ci facile potuit in a migrare et l ex t duplicato nasci. MEURS., pag. 153.---At unice uera Scaligeri emendatio.

 Col. 1092, ad notam Repertum . . . , pro uerb. fin. ORELL., adde:---Bochartus in Hierozoico, lib. II, cap. 53, legendum censet: Repertum nescio quis formis lactis alit hirquini, id est caseis, ubi Rosenmullerus, tom. I, pag. 741, in nota citat Menagii Gall. Orig. in uoce Fromage. Idem Bochartus nomen Attidis deriuat ab Hebraico [Figure: [Hebrew Text] 1Kb] athoud. ORELL.

Col. 1093, ad notam uel quia . . . , post u. , adde:---Conf. Iablonski de lingua Lycaonica, p. 64, ed. Te Water. ORELL.

Ibid., post notam Et qua . . . insere sequentem:

Et ab eo donis syluestribus honorari. Proprie et accurate. Dona enim honoris signum. Eleganter Philosophus, lib. I Rhetor., cap. 5: , , , , . HERALD.

Col. 1094, ad not. Ac ne sceuus, pro u. fin. ORELL.,  adde:---Sic Orosius, Hist., lib. Iu, cap. 6: Sicut etiam inter nos sepe inimicorum oculis uideri solet, eos quos exsecrantur, nichil non prauum, nichil non turpe, nichil non subsceuum , nichil non in uulnus suum dicto factoue agere, ubi uid. Hauercamp., p. 231. ORELL.

Ibid., post notam Fecit . . . , adde sequentem:

Quod esse turritum ratione ab hac cepit. De Matre deorum turrita locus classicus est apud Lucretium, lib. II, uers 599 et seq.:

Quare magna Deum mater, materque ferarum
Et nostri genetrix hec dicta est corporis una.
Hanc ueteres Graium docti cecinere pete
Sublimem in curru biiugos agitare leones
. . . . . . . . . . . . .
. . . . . . . . . . . . .
Muralique caput summum cinxere corona,
Eximiis munita locis quod sustinet urbeis.
 Conf. Phurnut. de Natur. deor., cap. 6, et qui rem doctissime illustrat Zega in Bassirilieui antichi tom I, p. 93. et seq. ORELL.

Col. 1095, ad notam Rapit . . . , pro u. ORELL., adde:---Fistulas, tibias aliaque id genus instrumenta cum cymbalis et tympanis usitatissima fuisse in sacris Cybeles, pluribus docet Zega l. l. tom I, pag. 104. ORELL.

Col. 1097, ad notam Pausate . . . , pro u. ORELL., adde:---Heumannus in margine explicat: terre ita infixe ut staret firmiter. ORELL.

Ibid., ad notam Digitorum . . . , pro u. ORELL., adde:---Talium superlatiuorum insolentiorum, u. c. assiduissimus , parissimus , noxiissimus , celerissimus , egregiissimus , postremissimus, piissimus, crebrissimus, nec non et comparatiuorum, idoneior, Penior, Neronior, necessarior, tenuior, extremior, noxior, etc., plura exempla collegit Phil. Carolus  in Animaduu. ad Agell. lib. II, cap. 30, pag. 178 et seq. ORELL.

Col. 1099, ad notam Pausam . . . post u. ELMENH., adde:---Conf. Cellar. de Barbarism. ling. lat. pag. 252. ORELL.

Col. 1106, ad not. Idcirco . . . , pro u. ORELL., adde:---»Sufficere, officere, inficere, conficere  tinctorum sunt uerba, in diuerso tamen tincture genere et gradu, que omnia minutissima ad Arnobium dispunximus.« Cum uero commentarii uiri doctissimi lucem hactenus non uiderint, nos pro uirili ea explicare tentabimus. Inficere itaque est generale uerbum, cum pannum tingimus in colorem quemcumque. Sufficere, ut supra explicuimus, est substernere colorem, cui alius deinde inducitur, quemadmodum u. c. albi panni rubro colore inducendi prius tinguntur ceruleo, ut rubens color eo firmius inhereat. Conficere uidetur esse pannum duobus  uel pluribus inducere coloribus, ita ut omnes simul in superficie compareant . Officere contra pannum duobus simul coloribus ita inducere, ut, prout uel ad solem uel ad umbram spectes, unus alterum obscuret . ORELL.

Ibid., ad notam Quod ex . . . , pro u. ORELL., adde:---Bochartus in Hierozoic. P. II. Lib. Iu, cap. 12, legit ex sanguine saporato, docens hac occasione, saporatum pro condito preter nostrum dixisse etiam Tertullianum et Ammianum Marcellinum, nullum uero Augustei eui scriptorem. ORELL.

Col. 1110, post not. Priusquam . . . insere sequentem:

Lauit utique balsamis atque unxit. Meursius, pag. 161, mauult: lauit utique atque balsamis unxit. Sed talis particularum traiectio familiaris Arnobio. ORELL.

Col. 1112, ad not. Quid enim . . . , pro u. fin. ORELL., adde:---Conf. quos citat doctissimus Zega in Li Bassirilieui antichi, tom. I, pag. 102. Not. No. 117. ORELL.

Col. 1114, ante not. Cur more . . . insere sequent.:

Quo se numen ab Cereris fruge. Scribo: quo se numen  Cereris ab fruge. MEURS. p. 162.

Col. 1115, ad not. Faunam . . . , post u. fin. ORELL. adde:---Macrobius, lib. I Saturnal., cap. 12, hec paulo enodatius Arnobio, non aliquo tamen sine discrimine, huncque in modum retulit. Fauna, inquit, et Fatua a quibusdam, ac potissimum Cornelio Labeone, et in Pontificum libris eadem dicitur atque Maia, Bona Dea, Ops, Terra et Magna Mater, cui mense Maio ipsis huiusce mensis kalendis res diuina agitur, ab aliis tamen eadem ac Fauni filia censetur, que cum patris sui a quo perdite amabatur, uoluntati obstitisset, uirga myrtea ab illo uerberata est. Tum ille addit: Horum omnium hoc proferunt indicii, quod uirgam myrteam in templo haberi nefas sit; quod super caput eius extendatur uitis, qua maxime eam pater eius decipere tentauit; quod uinum in templum eius non suo nomine soleat inferri, sed uas, in quo uinum inditum sit, mellarium nominetur, et uinum lac nuncupetur, serpentesque  in templo eius nec timentes appareant. NOURR., pag. 466.---Conf. Gierig. ad Ouid. Fast. u, uers 148, et in Ind. u. Bona Dea, et doctiss. Creutzer. in Symbolik und Mythologie, tom. II, pag. 488. ORELL.

Col. 1117, ad notam Quem cum . . . , post u. ELMENH. adde:---Eamdem fabulam turpem elegantissimis uersibus enarrat Ouidius, Fast. uI, 627---636; ubi uid. Gierig. p. 358. ORELL.---Confer. Plinius, lib. XXXuI, cap. 27. MEURS., pag. 164.

Col. 1118, ad not. Quibus . . . , post u. ORELL. adde:---De his Omaphagiis et Ophiophagiis multus est doctissimus uisconti in l. t. Museo Chiaramonte, tom. I, pag. 96, docens, cum antiquitus in memoriam Penthei dilacerati a Menadibus Baccho humanis capitibus litatum fuisset, postea, cum abolitum esset immane hoc sacrificium, institutum fuisse, ut Bacchi Myste statis diebus in eius memoriam carnibus iuueneorum crudis uescerentur, citansque elegantissimos Catulli uersus, Carm. LXIu de Nupt. Pelei et Thetid., uers. 255  et seqq.:

Qui tum alacres passim lymphata mente furebant,
Eue bacchantes, Eue capita inflectentes.
Horum pars tecta quatiebant cuspide thyrsos:
Pars e diuulso raptabant membra iuuenco:
Pars sese tortis serpentibus incingebant;
Pars obscura cauis celebrabant orgia cistis,
Orgia que frustra cupiunt audire profani.
Conf. Senec., Pheniss., uers. 365; Troad., u. 674. Nec minus docte rem illustrat Creutzerus, u. cl. in Symbolik und Mythologie, tom. III, p. 341. ORELL.

Col. 1121, post not. Inuocatus . . . . insere sequent.:

Grassatores. Gloss.: . . . grassator . . . qui cedem molitur uel ex lubidine uel propter premia. Sic scil. dicebatur apud Romanos genus latronum, quod in urbe uicos obsidebat et obuios iniurie opportunos uerberabat, spoliabat et morte territabat, Banditen, Strassenrauber. Cicero, de Fato, cap. 15: Hoc enim modo uiator quoque bene uestitus causa grassatori fuisse diceretur,  cur ab eo spoliaretur; et Petron., Satyr., c. 82: Notauit me miles, siue ille planus fuit, siue nocturnus grassator. Ubi uide intpp. p. 406, ed. Burm. I Conf. Torrent. et Casaubon. ad Sueton., August., cap. 32, et Ernesti Clau. Cic. h. u. Hoc loco autem Arnobius grassatores in genere dixisse uidetur pro maleficis, Freuler, Bosewichte. ORELL.

Ibid., not. Cuius rei . . . , med.:---Bacche gerebant. nam sacra;---lege:---Bacche gerebant.  Nam sacra.

Col. 1124, post notam Bene grandibus . . . insere sequentem:

In gremium proiicit et iacit hos eius. uerba et iacit mihi delenda uidentur tamquam glossema. At tale quid fortassis ferendum in Arnobio. ORELL.

Col. 1125, ad notam Quibus . . . , post u. ORELL., adde sequentia:---Inscriptio uetus:

SI. METIUS. ZETUS.  IOuI. SEBAZIO. D. L. D.

IOuI. SEBAZ. Q. NUNNIUS. ALEXANDER. u. S. L. M.

ELMENH.---A pluribus annotatum fuit, Bacchum uocari Sabasium ac mysteria eius Sabasia. Apud Ciceronem quippe  scriptum legimus: Tertium Dionysium  Caprio patre natum eumque regem Asie prefuisse dicunt, cuius Sabasia sunt instituta. Scribit etiam Diodorus Siculus  alterum proferri Dionysium siue Bacchum Ioue et Proserpina ortum, , , ,  , .  Unde rursus Cicero : Nouos uero deos, et in his colendis nocturnas peruigilationes sic Aristophanes, facetissimus peta ueteris comedie, uexat, ut apud eum Sabazius et quidam alii dii peregrini iudicati, e ciuitate eiiciantur. Denique, ut Strabonem aliosque missos faciamus, Suidas u. aperte declarat. Sebasium eumdem esse ac Dionysium seu Bacchum. Cur ergo, inquies, ipsa quoque mysteria, quibus Iupiter in primis colebatur. Sabasia uel Sebasia appellantur? Numquid idcirco, quia Ioui etiam Sabasio cognomen fuit. Nam Gruterus uarias exhibet inscriptiones: IOuI SABASIO. At nonnulli, quemadmodum uossius lib. II de Orig. Idolol., cap. 14, existimant, Iouem eumdem esse, ac Bacchum seu Liberum. Quid ergo mirum, si turpissima illa mysteria, quibus duplex Iouis adulterium celebrabatur, Sabasia uocarentur? Huc illud accedit, quod in his mysteriis, uti Clemens Alexandrinus annotauit, Corybantum et Bacchi mentio fieret.  NOURR., pag. 469.---Iuuat hanc in rem afferre uerba doctissimi Gerenzi, ad Cic. de Leg. l. l., p. 159. »De hoc deo, scribit ille, nondum satis quesitum est. Que enim de eo eiusque cultu in ueteribus passim leguntur, uelut disiecta membra in unum corpus componentis manum non sine maturo iudicio desiderant. Huius dei cultus et a Phrygibus et a Thracibus  origo et a Caprio rege, et a Ioue repetitur. Nomine autem uel Iupiter dicitur, uel Iacchus; nam hos diuersos statuere, rem accuratius ponderanti, non licet. Sabazii denique cognomen item modo a Thracibus, modo a Phrygibus manasse traditur, apud quos idem cum esse haud paruo numero grammatici et scholiaste perhibent. uix tamen dubium est, a Phrygibus ad Thraces huius dei sacra transisse. Diuersa autem eius origo et nomen inde esse uidetur, quod Greci Romanique, qui peregrinis diis suorum nomina aptare solent, in hoc deo et  Iouis et Bacchi attributa cum deprehendissent, tum hoc, tum illo nomine eum appellarunt.« Hec Gerenzius. Conf. Comment. ad Pict. Herculan., tom. III, tab. XXXuIII, pag. 190, et qui doctissime rem illustrat Creutzer. u. cl. in l. t. Symbolick und Mythologie, tom. III, pag. 360 et seqq. ORELL.

Col. 1126, post not. Quod genus . . . insere sequent.:

Luteamque personam. Id est uilissimam et nullius pretii. Plautus, Truculent., act. Iu, scen. 4, 1: Blitea et lutea est meretrix, nisi que sapit in uino ad rem suam. Idem in Penulo, act. Iu, scen. II, 3:

Neque periurior neque peior alter est usquam gentium,
Quam herus meus est, neque tam luteus, neque tam ceno collitus.
Cicero in uerrem III, cap. 14: Deinde in hoc homo luteus etiam callidus ac ueterator esse uult. Ubi uid. Hotomann. p. 28. ed. Greu. ELMENH. et ORELL.

Col. 1129, notam Peruigilia . . . , init.; Nam priuilegium---lege:---Nam peruigilium.

 Ibid., ead. not., post med.:---Nouimum---lege:---Nouimus.

Col. 1133, ad not. Ludibriorum . . . , post u. ORELL., adde:---Inde etiam Miracule meretrices apud Plautum Neruolaria:

Diabolares, schenicule, miracule. MEURS. p. 168.

Col. 1137, post not. Ieiunaui . . . . insere sequent.:

Ieiunaui. Ieiunare qui extra Ecclesiam dixerint, non apparet. Tertullianus de Ieiun., cap. 2: Indifferenter ieiunandum ex arbitrio, non ex imperio noue discipline. Hieronymus, epist. XXII, c. 13: Lecturus Tullium ieiunabam. Prudentius Hymn. ieiunantium uers. 177:

Pridem caducis cum grauatus artubus
iehsu dicato corde ieiunauerit.
Licet enim Arnobius h. l. hoc uerbum ad Eleusinia  sacra transferat, per id tamen e censu ecclesiasticorum uocabulorum non eximendum, quia ille, utpote homo christianus, greca uerba grecanici ritus ex suo ingenio latine uertit. Pro hoc uerbo Cornelius Nepos Attic. cap. 22, eleganter dixit cibo se abstinere. CELLAR., Antibarbar. pag. 47 et Cur. poster. pag. 266.

Ex cista sumpsi. De cista mystica siue arcula, que in sacris Eleusiniis circumferebatur a Cistophoris et in qua preter alias res friuolas nemini nisi initiatis usurpandas precipue reconditus erat phallus, cui accinebant religiosi ; uide Spanhem. ad Callim. Hymn. in Cerer., uers. 3; Wesseling., ad Diodor. Sic. I, 22; Ernest. Clau. Cic u, Cistophorus; Dering., ad Catull., carm. LXIu, uers. 260; Comment. ad Pict. Herculan., tom. II, tab. XXuIII, pag. 270; et uisconti, in l. t. Museo Chiaramonte, tom. I, tab. XXXIu, pag. 83. ORELL.

In calathum misi. De calatho in Cereris Eleusinie festo a nobilissimis uirginibus in capite gestato uidesis Spanhem. ad Callimach. Hymn. in Cerer., uers. 1,  pag. 735 seq. ed. Ernesti, ubi eius iconem nitidissime ere excusam conspicimus, et Comment. ad Pict. Herculan. l. l. Ceterum, ut uel ex hoc Arnobii loco liquet, calathus ille minime confundendus cum cista mystica. Calathus enim non . ORELL.

Col. 1141, ad notam Prosumnus . . . , pro u. ORELL., adde:---Conf. uerheyk. ad Anton. Liberal., cap. 41, pag. 282 et Creutzer Symbolik. tom. Iu, pag. 43. ORELL.

Col. 1444, ad notam Heraclito . . . , post u. ORELL., adde:---Heraclitos quinque Lertius recenset lib. IX, quibus tres alios addidit Menagius. Que autem ex Heraclito auctor noster retulit de Liberi et Prosumni fabula, magis conuenire uidentur aut Heraclito Allegoriarum Homericarum auctori, aut Heraclito pete lyrico, qui duo decim deorum laudes decantauerat. NOURR. pag. 543.

Col. 1143, post notulam uel nominis . . . insere sequentem:

 Cum suis uirginibus . . . . patres. uirginibus pro filiabus, ut ap. Cornel. Nep. Epaminond., cap. 3: Nam cum aut ciuium suorum aliquis ab hostibus esset captus, aut uirgo amici nubilis propter paupertatem collocari non posset, amicorum concilium habebat, etc. ORELL.

Col. 1154, ad notam Nebridarum . . . , pro uerbo finali ORELL., adde:---, Baccharum insigne. Seneca Oedip. 435:

   Nunc Cadmeas
Inter matres impia Menas
Comes Ogygio uenit Iaccho
Nebride sacra precincta latus.
 Sidonius Epithal. Ruric. Prefat. us. 15:

Alcides claua, Mauors tum lusit in hasta,
   Arcas tum uirga, Nebride tum Bromius.
uid. Pict. Herculan., tom. III, tab. XXXuII, ubi Menas  nebride induta, ibique Commentatores doctissimos, pag. 183, seq. ORELL.

Col. 1155, ad notam Atque scaturiginem . . . , post u. ORELL., adde:---Sic Prudentius .

   Ipse rumpatur locus,
Scaturientis perdat ut loquacitas
Sermonis auras.
ELMENH.

Col. 1160, ad nat. ult. pro u. ORELL., adde:---Pro sed oratio sordida est. uet. edd. habent: Et oratio sordida sit; quod Heumannus correxit: Et oratio sordida fit. Optime. ORELL.



LIBER SEXTUS.

Col. 1161, ad notam Crimen . . . , pro uerbo ORELL., adde:---ualesius tamen et Gronouius ad Ammian. Marc., lib. XIu, cap. 1, preferunt affigere, quod scriptoribus ecclesiasticis, Hieronymo, Facundo, Bethio,  etc., frequentatissimum. Sic etiam Macrobius, lib. uII Saturn., cap. 2, dicit a censoribus notas alicui affigi uel affixas esse. ORELL.

Col. 1163, post not. Inoffense . . . insere sequent.:

Non prodigiosas ostentare formidines. Nihil poterat expressius dici. Sic enim prodigia et ostenta simul complectitur. Et ait prodigiosas formidines, quia ostenta et monstra nuntiantur numquam aut offeruntur, quin inde hominum animis formido illabatur. Atque ita res est, ut quamuis portenta non sint perpetuo male signata, pestem tamen et calamitatem sepius portendere uideantur. Cedrenus: , . HERALD.

Col. 1170, post not. Hoc est . . . insere sequentem:

Non partiliter uspiam. Glosse Isidori: Partiliter . . . diuise, per partes, distribute. Sic Firmicus, Astron., lib. II, cap. 18, partiliter exposita; et Fulgentius, Mythol., lib. III, cap. 2: Melius est enim labore partiliter securiore doceri, quam ex necessitate ueniente  repentaliter perterreri, ubi uid. Munker., pag. 707, ed. uan Straueren. Sic et partile pro diuisibili posterior etas posuit. Claudian. Mamert. de Statu anim., lib. I, cap. 18: Tunc localem mihi eamdem uel partilem persuadebis, ubi uid. C. Barth. in Ind. ORELL.

Ibid., not. Non cenatum . . . : Scholiastes addit:---l.---Scholiastes us. 612, addit.

Col. 1172, ad notam Tholis . . . , pro u. ORELL. adde:---Hesychius: . . . , . uidetur itaque tholi usus et significatio antiquissima fuisse de tecto rotundo imposito et sustentato a columnis . Seruius ad Aen. IX, us. 408: Tholus, inquit, proprie est ueluti scutum breue, quod in medio tecto est, in quo trabes ceunt: ad quod dona suspendi consueuerunt. Alii tholum edium sacrarum dicunt genus  fabrice ueste et Panthei simile. Aedes autem rotundas tribus diis dicunt fieri debere, ueste, Diane, Herculi uel Mercurio. Postea uero tholi uidentur appellati fuisse tecta templorum fastigiata, siue illa rotunda siue quadrata essent. Nec uero templorum solummodo, sed aliorum etiam edificiorum, u. c. balnearum, erant tholi. uid uales. ad Ammian. Marcellin., XXuIII, cap. 4, tom. III, pag. 241, ed. Wagner.; et in primis qui de h. u. doctissime disputat, Schneider. u. S. ad uitruu., lib. Iu, cap. 8, pag. 294 et seqq. ORELL.

Col. 1184, ante not. Si simulacra . . . , ad not. preced., pro u. ORELL., adde:---Aliam loci huius obscurissimi explicationem attulit Ian. Broukhusius ad Tibull. l. II, eleg. 1, u. 55, pag. 219 et seq.: »Alludit  Arnobius ad fabulam, qua Bacchus cum gigantibus decertasse perhibetur leonis specie induta, eosque unguibus ac dentibus discerpsit. uid. Horat., lib. II, od. XIX, us. 21, ubi Scholiastes ineditus in marg. cod. Greuiani: Fabulam tangit. Dum  gigantes per montes montibus impositos peterent regna Iouis, Liber Pater, filius Iouis, inducta pelle leonis, cum unguibus et mala retorsit unum gigantum Rhetum nomine, ac retro precipitauit illum. Que pellis fertur fuisse Nemei leonis, quam Hercules dedit illi. Bacchum autem cur Frugiferum nominarit, non est obscurum ex Diodoro Siculo, lib. I, cap. 11, quem sequitur in Georgicis Maro et Tibullus I, eleg. uIII, 29. Tamen si quis Arnobii uerba ad Solem referri malit, non ego pertinaciter repugnabo: nam solem eumdem esse quem Bacchum, et leonis nonnunquam effigie designari, docent nos ueteris sapientie magistri.  Bacchi statua apud Phellenses lignea conspiciebatur minio illita: aliam habebant Phigalenses itidem minio inluminatam, auctore in Achaicis et Arcadicis Pausania.« Hec Broukhus. De more antiquorum minio tingendi deorum, in primis agricolarum, Bacchi, Panis, Priapi, statuas  uid. Dalecamp. et Harduin. ad Plin. Hist. Nat., lib. XXXIII, cap. 7  et Comment. ad Pict. Herculan., tom. Iu, tab. LII, pag. 253, et de Sole sub leonis specie culto a Persis Munker. ad Albric. de Deor. imag., cap. 5, pag. 901, ed. uan Staueren. ORELL.

Col. 1187, ad not. Itaque Hammon adde sequentem:

Hammon. De forma et habitu Iouis Hammonis locus classicus est ap. Curtium, lib. Iu, cap. 7, § 23: Id quod pro deo colitur, non eamdem effigiem habet, quam uulgo diis artifices accommodauerunt, umbilico tenus arieti similis est, habitus smaragdo et gemmis coagmentatus. Ubi uide intpp. et icones Iouis Hammonis in nummis expressas in ed. Snakenburgii pag. 215 seq. Conf. Sil. Ital. lib. III, us. 8 seqq.:

Prisca fides adytis longo seruatur ab euo.
Qua sublime sedens Cyrrheis emulus antris
Inter anhelanteis Garamantas corniger Hammon
Fatidico pandit uenientia secula luco.
 Ubi uid. Dausqueium p. 101. Macrob., Sat. 21, putauit Hammonem solem esse occidentem. Conf. Corrig. et Addend, p. 476. ORELL.

Col. 1188, post notam Liber . . . , insere sequentem:

uenus nuda et aperta. Clemens Alexandr. Adhort. p. 38: , . De illa autem et Baccho Theodoretus, serm. 3, de angel. et demon., tom. Iu, p. 520: , , . . . . . . NOURR. p. 489.

Col. 1197, post notulam Diducere . . . , insere sequentem:

Augustat. Id est augustos reddit. uerbum . uid. Gesner. in Thesaur. ORELL.

Col. 1198, post not. Sub istorum . . . insere sequent.:

Stelliones. Stellio animal e lacertarum genere in  edificiis nidificans. Grece . Phauorinus: . . . ; de quo multus et Bochartus in Hierozoic. lib. Iu toto capite 7, ubi Rosenmullerus in nota tom. II, pag 515, descriptionem huius animalculi ex Hasselquistii Itinerario subiungit. Italis uocatur Gekko. Conf. Schneider. ad Nicandr. Alexipharm. pag. 260, seq. ORELL.

Col. 1202, ante notam Sacra . . . , ad not. preced., post u. HERALD., adde:---Etiam itus, us, antiquum uocabulum et Lucretianum, u. c. III, us. 389. seq.:

Nec repentis itum cuiusuiscumque animantis
Sentimus, nec priua pedum uestigia queque.
Utitur tamen eo et Suetonius Tiber. cap 38. Conf. Lauremberg. Antiquar. h. u. ORELL.

Col. 1203, not. Sub ipso . . . : ---Alii nomine. uide supra---lege:---Alii nomine, Heumanmus molimine. uide supra.

Col. 1206, post notam Cur oris . . . insere sequent.:

 Cur oris contumeliam leuigati . . . non iusta persecutus est ultione? In eamdem sententiam Ambrosius, lib. II de uirginib. cap. 5: Dii, inquit, ita ludibrio habiti sunt, ut neque Iupiter uestem suam defendere potuerit, nec barbam Aesculapius, nec Apollo adhuc pubescere ceperit, neque omnes qui dicuntur dii retrahere potuerint pateras, quas tenebant, non tam furti reatum timentes, quam sensum non habentes. Quis igitur eos colat, qui nec defendere se quasi dii, nec abscondere quasi homines possunt? NOUR., p. 498.

Col. 1208, post notam Cum Capitolium . . . insere sequentem:

Iouemque ipsum Capitolinum cum uxore corripuisset et filia. Preter edem Iunoni a Camillo dicatam in Auentino, preter eam, que Iunoni Monete posita, fuit alia in Capitolio communiter cum Ioue et Minerua, ubi tria numina diuersis cellis colebantur iunctim et inuocabantur, ut ap. Silium Ital., lib. X,  us. 433, et seqq.; Cic., Or. pro Domo, cap 57, et in uerr. u, 72; ualer. Max., u, 10 ex. 2. Conf. Lactant., lib. I, cap. 11, et Augustin. de Ciu. Dei lib. Iu, c. 10. Plura uide sis ap. Dausque ium, ad Sil. l. l. pag. 435, et Ruperti tom. II, pag. 89. ORELL.

Col. 1210, ad notam uarro . . . pro u. fin. ORELL., adde:---Menippeum uarronem appellat etiam Symmachus in Epistola ab eodem Carrione, l. I, primum uulgata: Studium quidem Menippei uarronis imitaris, sed uincis ingenium. Conf. Hauercamp. ad Tertullian. Apologet., c. 14, p. 146. ORELL.

Col. 1211, ante notam Habitationibus . . . ad notam preced., prou. ORELL., adde:---»Fortasse legendum Chanabeni. Chanabeni uox orientalis corrupta ex Hebr. [Figure: [Hebrew Text] 1Kb] fures. Eodem sensu etiam Saraceni dicere potuisset Arnobius ab Arab. sarak, furatus est, rapuit.« Hec doctissimus Censor Ienensis. Etiam Censor Lipsiensis putat, hac uoce Arnobium significare uoluisse fures clandestinos, non raptores ui et impetu ianuarum claustra effringentes. ORELL.

 Col. 1213, ad not. Riciniatus . . . , pro u. fin. ORELL., adde:---Cicero de Legg. II, 23, testatur, ricinium fuisse pallium muliebre, quo in aduersis rebus et luctibus utebantur. Conf. Ernest. in Claui h. u. et qui rem more suo doctissime illustrat, Salmas. ad uopisc. Aurelian. 45, Hist. August. tom. II, p. 541 et seqq. ORELL.

Col. 1214, ante notam Cum psalteriis . . . insere sequentem:

Deum Mater cum tympano: cum tibiis et cum psalteriis Muse. Dubito, annon interpungendum sit: Deum Mater cum tympano, cum tibiis: et cum psalteriis Muse, ut tibie attribuantur Deorum Matri. Tibia enim Phrygum inuentum. Pollux, lib. Iu, § 74: , , , . . . . . . . . . . . , , . Et tibie usitatissime in Cybeles sacris. Ouidius Fast. uI, 189 :

 Querere multa libet, sed non sonus eris acuti
   Terret, et horrendo lotos adunca sono.
Conf. qui rem doctissime illustrat, Zega in Bassirilieui antichi, tom. I, p. 104 . Quid quod et ipsa Cybele in antiquis monumentis nonnumquam conspicitur tibia ornata, u. c. in Antiquitt. Montefalconii, tab. I, fig. 5, Compend. Schaz. Sed cum Arnobius dixerit tibiis plurali numero, nolim deserere lectionem uulgatam. ORELL.

Ibid., ad eamdem notam Cum psalteriis . . . , pro u. final. ORELL., adde:---De differentia psalterii et cithare exscribere iuuat Isidori uerba Origg., l. III, c. 21: Psalterium, inquit, quod uulgo canticum dicitur, a psallendo nominatum, quod ad eius uocem chorus consonando respondeat. Est autem similitudo cithare barbarice in modum litere: sed psalterii et cithare hec est differentia, quod psalterium lignum illud concauum, unde  sonus redditur, superius habet, et deorsum feriuntur corde et desuper sonant, cithara autem e contra concauitatem ligni inferius habet, etc. Musam cum cithara elegantissime delineatam spectamus in Pict. Herculan., tom. II, tab. u, et Musam cum psalterio, tab. uI; ubi uide annotationes uel potius disputationes doctissimi Mazocchii, p. 33 et seqq. Ceterum h. l. Arnobius uoce psalteriorum comprehendisse uidetur etiam lyram, citharam et id genus alia instrumenta, que Musis tribuuntur. Conf. qui doctissime de his instrumentis disputant, Commentatores ad Pict. Herculan., tom. II, tab. uI, p. 34 et seqq. ORELL.

Ibid., post notam Aesculapius . . . insere sequentem:

Aut in Liberi dextra pendens potorius cantharus. Cantharus erat genus uasis potorii maioris et ansati, unde uinum infundebatur in minora pocula uel pateras, de cuius figura uid. Scaliger. ad Auson. Epigr. XXX, p. 26, ed. Tollii; et Drakenborg. ad Sil. Ital. uII,  uers. 196: Plenis cantharis bibere  bibonum erat, ut ex Plauto liquet Pers. act. u, scen. II, uers. 40:

Age, circumfer mulsum; bibere da adusque plenis cantharis
Hinc cantharus perpetuum Bacchi et Sileni insigne. uirgilius Eclog. uII, 17:

Et grauis attrita pendebat cantharus ansa.
Macrobius, l. u Saturn., c. 21: Scyphus Herculis poculum est, ita ut Liberi patris cantharus Iconem Bacchi cum cantharo uide sis in Montefalconii Antiq., tab. XXuIII, fig. 9; Compend. Schaz. ORELL.

Ibid., post notulam: Anubis . . . insere sequentem:

Aut genitalibus propriis inferior Priapus. Inferior, id est minor, breuior. HEUMANN., in marg.

Ibid., post notam Caliendra insere sequentem:

Talaria. Sic uocantur alata Mercurii calceamenta. uirgilius Aen. Iu, 249 et seqq.:

    Ille patris magni parere parabat.
Imperio; et primum pedibus talaria nectit
Aurea, que sublimem alis, siue equora supra,
Seu terram, rapido pariter cum flumine portant.
De quibus doctissimam disputationem memini me legisse in uossi, u. cl. Mythologiscen Briefen, quem librum iam ad manus non habeo. ORELL.

Col. 1215, not. Personarum . . . , post uersum citatum Persii, insere hec:---Ubi scholiastes ad Sat. I: Tria genera sannarum, aut manu significare ciconiam, aut opposito temporibus pollice auriculas asininas, aut linguam sitientis canis. Sanna autem dicitur os distortum cum uultu, quod facimus, cum alios deridemus. Inde sanniones dicti, qui non rectum uultum habeant. Conf. Comment. ad Antiquitt. Herculan., l. uI , p. 379.



LIBER SEPTIMUS.

Col. 1221, ante notam primam Et habere . . . insere  sequentem:

Alicuius alimonii genere. Supra, l. Iu, c. 21, et infra, l. uII, c. 16 et 39, habemus alimonia, e. Sed occurrit utrumque iam apud uestustissimos scriptores, Plantum, Lucretium, etc. ORELL.

Ibid., ad notulam Aut animalis . . . , post u. ORELL., adde:---uerba Macrobii sunt, l. III Sat., c. 5: Trebatius, lib. I de Religionibus docet, hostiarum genera esse duo, unum, in quo uoluntas dei per exta disquiritur; alterum, in quo sola anima deo sacratur, unde etiam haruspices animales has hostias uocant. Sic etiam Strabo, l. Xu, p. 732 , de Persis ait: , . NOURR., p. 501.---Sed hoc loco animalis hostia est uictima, uel hostia ex ceso animali, nil amplius. ORELL.

Col. 1223, ad notam Deos . . . , post u. final. HERALD., adde:---Pro credit annon legendum credat? Sollte iemand wohl glauben konnen? ORELL.

Col. 1226, ad notam Silentio . . . , pro u. ORELL., adde:---Heumannus  coni. silentio patior abire damnatum. Male. Significat enim Arnobius, se gratificari uelle aduersariis, quod hec missa faciat et silens pretergrediatur. Itaque donatum minime sollicitandum. ORELL.

Ibid., ad notam Pauus . . . pro u. ORELL., adde:---Sic Ausonius aliquoties, uerbi causa, epigr. LXIX, us. 4:

Pauaque de pauo constitit ante oculos.
Et epist. XX, 10:

uincit centum oculos, regie paue, tuos.
Ad eumdem modum dixerunt etiam capo et capus. uid. Munker. ad Fulgent. Mythol. II, c. 3, p. 668, ed. uan Staueren. ORELL.

Ibid., ad notam Passerculos . . . adde sequentem:

Passerculos. Passerculi puerorum ludicrum usitatissimum apud antiquos, cuius iam mentio facta in  ueteri Testamento, Iob. XL, 24: , . Et cui non noti suauissimi Catulli uersus:

Passer, delicie mee puelle.
Conf. qui hac de re multus est Bochart. in Hieroz., p. II, l. I, c. 22, t. II, p. 727 et seq., ed. Rosenmuller. ORELL.

Col. 1227, ad notam Numquid . . . , pro u. ORELL., adde:---Heumannus coni. tuum numen qui ostenderet, aut te traduxi. Pessime. ORELL.

Col. 1229, not. Dissignationibus . . . : ---Dissignationibus scil. uictimarum.---Dele hec uerba et adde:---dissignationes  sensu prorsus insolito dixit Arnobius pro peccatis, que paulo ante commissa uocauit. Ceterum u. dissignatio . uid. Gesner. in Thesauro.

Col. 1230, post notulam Et ex . . . insere sequentes:

Uniuersus illle doctissimorum chorus. Stoicos intelligit. uid. I. Lips. de Constantia, l. I, c. 18; Opp.,  t. Iu, p. 553, seqq., ed. uesal. ORELL.

uacant odia. uacant id est nullius sunt usus. Sic Tertullianus in Apologet., c. 2: Et iam si confessione preueniantur , uacabunt. Ubi uid. Hauercamp., p. 41, nostrum quoque locum citantem. ORELL.

Ibid., post notulam Si uoluerint . . . insere sequent.:

Quibunt. Hoc futurum alibi legisse non memini. Nequibunt habet Lucretius, I, us. 380:

   Concedere porro
Quo poterunt unde, cum pisces ire nequibunt?

Col. 1231, ad notam Sed ineluctabili, pro u. ORELL., adde:---uid. Ernesti Clau. Cic. hoc uerbo; Oudendorp., ad Sueton. Ces. c. 20, qui docet confici et confieri sepissime confundi a librariis; et uan Staueren ad Hygin. Pet. Astronom., l. Iu, c. 1, p. 545. ORELL.

Ibid., post notulam Si cum . . . insere sequentem:

Frustratoriis. Frustratorius Afrorum est. Sic Tertullianus, de Anima, c. 47, somnia uocat: uana et  frustratoria et turpida et ludibriosa et immunda. Conf. Cellar. Antibarb., p. 41. ORELL.

Col. 1232, ad not. Si modo . . . , post u. HERALD., adde:---Heumannus coni.: Neque in huius nominis exceptione ponendi. Male. Sensus est: Si digni sunt, qui excipiantur ab iis, quos uos nominatis deos, qui non sunt dii ueri. ORELL.

Col. 1233, not. Ut si . . . , sub fin.:---uesal. Peculiaris---lege:---uesal. et Ph. Carol, ad Agell. lib. II, cap. 2, pag. 114. et seqq. Peculiaris . . . . .

Ibid., post. eamd. not. Ut si . . . insere sequentem:

uia decedat. Hoc admonebant populum lictores consuli preeuntes hac formula, quam conseruauit nobis Plautus Aulul., act. III, scen. I:

Date uiam consuli, facite platee pateant.
Conf. Senec. Epist. XCIu. uid Phil. Carolus Animaduu. in A. Gell. pag. 115, et Brisson. de Formul. lib. uIII, 34, pag. 700. ORELL.

 Col. 1234, ad notam Cum etiam . . . , pro u. ORELL., adde:---Respicit fortassis Arnobius ad uerba illa Christi Marc. X, 42, 43. ORELL.

Col. 1236, ad notam Ab omni . . . , post u. final. HERALD., adde:---De hac ablutione Macrobius lib. III Saturn. cap. 1: Constat diis superis sacra facturum corporis ablutione purgari: cum uero inferis litandum est, satis actum uideretur, si aspersio sola contingit. NOURR. pag. 509.

Col. 1238, post not. Immussulos . . . insere sequentes:

Salamandras. De salamandris sic Entecnius in Paraphrasi ad nicandri Theriac. us. 818: , , , , . Scoliastes addit: , , . Ubi uid. Schneider.  pag. 267, et, ubi antiquorum medicorum de animaculo hoc uenenato testimonia collegit ad Alexipharm., us. 538, pag. 260 seq. ORELL.

uiperas solifugas. Sic ut, uerissime iudicat doctissimus Censor Ienensis, legendum, non solipugas. Nam h. l. ut et lib. II, cap. 23, de amphibiis, non de insectis, sermo, et amat Arnobius talia epitheta. Sic dixit lib. uI, cap. 16, blattas lucifugas. ORELL.

Ibid., ante notulam Carduos insere notam:

Bulbos. Bulbi proprie dicebantur radices omnes rotunde, tunicate, quales sunt lilii, crossi, narcissi, colocasie et arundinum. uide Gesner. in Thes. H. l. autem uidetur peculiare quoddam genus designari ab Arnobio, ab antiquis ad cibos adhibitum, precipue in cenis nuptialibus, quia uenerem stimulabant, teste Martiali, lib. XIII, Epigr. 34, et Apicio, qui modum bulbos ad cibum preparandi indicat, de Arte Coquin. lib. uII, cap. 12. Ubi M. Listerus, pag. 207, ed. Ianssonii intelligit uel orchidarum quamdam speciem uel radices tuliparum, que edules et suauissimi bulbi  sunt, et in Asia Greciaque ualde frequentes atque ad cibos adhibiti. Conf. Schneider. u. cl. in Lex. Rust. h. u. ORELL.

Ibid., post notulam Radices adde notas:

Cucurbitas. Cucurbite inter gratissimos cibos apud antiquos. Intelligende autem, ut obseruat M. Listerus ad Apic., lib. III, cap. 4, pag. 79, iste prelonge et tenues, que etiamnum in magno et quotidiano usu sunt in Italia et calidioribus regionibus, nostris uero olitoribus prorsuis ignote. Earum condimentum apud Romanos, teste eodem Apicio l. l., erant mentha, apium, pulegium, de quibus h. l. disserit Arnobius noster. ORELL.

Rutam. Ruta, imprimis bacca rute, h. e. folliculus cum semine; inter usitatissima ciborum condimenta laudatur ab Apicio aliquoties, u. c. lib. uI, cap. 2. ORELL.

Mentam. Menta siue mentha. Dioscorid., lib. III, cap. 41, . Plinius, lib. XIX, cap. 8: Menthe nomen  suauitas odoris apud Grecos mutauit, cum alioqui mentha uocaretur, unde ueteres nostri nomen declinauerunt. Dicebatur scil. Grecis . Strabonem uero, lib. uIII, secutus Iul. Pollux Onomast. lib. uI, cap. 10, notat mentham dici a Mintha Plutonis pellice in hanc plantam transformata. Io. RHODIUS, in Lexic. Scribon. h. u.---Idem Plinius, lib. XX, cap. 14: Stomacho accommodata est mentha et in condimentorum usum multifariam recipitur. Erat autem duplex menthe genus, agrestis scil. et hortensis, cuius posterioris, qua Iudei imprimis utebantur ad pauimenta edium et synagogarum aspergenda, mentio etiam facta a D. Sotere ap. Matth., XXIII, 23. uide Schleusner., qui de h. u. multus est, in Lexic. N. Test. et Lister. ad Apic. I, cap. 29., pag. 44. Nostr. Münze, Gartenmünze. ORELL.

Ibid., post notam Ocimum insere sequentem:

Puleium. Puleium uel pulegium , nostr. Poley, Poleymünze, hodiernis est planta officinalis, antiquis autem erat cibus uel potius  ciborum, in primis oliuarum, condimentum frequentatissimum, teste Palladio Nouembr. c. 22. uid. Schneider. u. cl. in Lex. rust. et Lister. ad Apic. III, 5, pag. 79. ORELL.

Col. 1240, post notul. Ea que . . . insere sequentem:

Offis seuitias ponere. Annon legendum offis oblatis seuitias ponere? ORELL.

Col. 1242, ad notam Color furuus adde hec:

Ceterum de diuerso genere hostiarum immolandarum diis superis et inferis et de modo, quo singulis litari oporteat, extat celeberrimum oraculum Apollinis, quod ex Porphyrio nobis seruauit Eusebius in Preparat. Euangel., lib. Iu, cap. 9, quodque cum Eusebii opus in paucorum manibus sit, integrum exscribere liceat. Sic scil. fatur Apollo:

, , ,

, ,
 ,
,
.
, ,
, .
, .
,
,
, .
,
,
,
, , ,
,
, .
,

.
.



, ,

.
NOURR., pag. 507 et ORELL.

Col. 1243, post not. Tetreque . . . insere sequentem:

Lacte, oleo sanguini. Legendum uidetur: Lacte, aleo sanguinem. Sensus est: Inficite omnia que diis offertis thura, salsas fruges, et libamina, sanguinem, hunc quidem lacte et oleo, ut ponat colorem purpureum; in illa autem , ut nigra fiant, fuliginem infundite cum fauillis. Constructio nonnichil impeditior et intricatior errori ansam dedit. ORELL.

Col. 1244 ad notam Certaque . . , pro uerb. ORELL., adde:---Ceterum supplicamentum , uocabum est cadentis latinitatis et Afris scriptoribus, Apuleio , Tertulliano imprimis usitatum, et designat tam uictimas et sacrificia, quam preces et supplicationes,  in genere omnem ceremoniarum apparatum, quibus dii propitii redduntur. ORELL.

Col. 1245, post notul. Hic ut . . . insere sequentem:

Aliarum eadem reiiciantur ab uictibus. Meursius, p. 211, coni. aliorum eadem, etc. Male. Precessit enim: ut gentibus fieri moris diuersissimi fama est. ORELL.

Col. 1246, post not. Quam cuncti . . . insere sequent.:

uirgo Tritonia. Mineruam Tritonie nomen meruisse fabulantur, quod in ripa lacus Tritonis in Africa primitus uisa sit, temporibus Ogygii regis, quod notouit Festus. STEWECH.---Pomp. Mela, lib. I, c. 8: Super hanc  maiorem ingens palus amnem Tritoni recepit, ipsa Tritonis, unde et Minerue cognomen inditum est, ut incole arbitrantur, ibi genite: faciantque ei fabule aliquam fidem quod quem natalem eius putant, ludicris uirginum inter se decertantium celebrant. Ubi uide intpp. Conf. Seru., ad Aen., II, 171, et Broukhus., ad Lucan. phars., IX, 354, p. 699, ed. Oudendorp. ORELL.

 Col. 1247, ad notam Et ad . . . , pro u. fin. ORELL., adde:---At iam iterata horum uerborum lectione meliora edoctus reprobo Canteri coniecturam que fati sunt; hoc scil. esset i. q. minati. Sed Arnobius noster h. l. non loquitur de minis deorum, sed de natura illorum ad iram et uindictam prona. Nec etiam bene dicere potuisset, deos necessitate irresistibili duci ad id quod minati fuissent. Quare donec Grecismus ille, quem Heraldus assumit, exemplis probari possit, malo sequi Heumannum legentem ad ea, ad que facti sunt. ORELL.

Col. 1249, post notam Quid offe insere sequent.:

Ex quibus quod primum est. Teda scil. . Erant itaque tede botuli minuti farti aruina uel adipe in exiguas miculas dissecta. Speckwürste. ORELL.

Ibid., post notam In exiguas . . . insere sequentem:

Suxis perexsiccata uitalibus. Neniam iam describit  Arnobius, que erat intestinum, per quod proluuies emittitur , siue prelo siue alia ratione, porrectum, deinde fumo exsiccatum, adeo ut, amisso omni succo uitali, per longum tempus maneret putredine intactum. ORELL.

Col. 1250, ad notam Ex quibus . . . , pro u. ORELL., adde:---Omentum, grece , membrana est tenuis et pinguis, qua inferiores uentris partes teguntur; et intestinorum inuoluuntur anfractus. Supra lib. III, cap. 13, dixit omentorum membranulas. Conf. Plin. Hist. nat., lib. IX, cap. 37, et Isidor. Origg. lib. II, cap. 1. NOURR. pag. 512.---Germ. das Netz. ORELL.

Ibid., post eamd. not. Ex quibus insere sequent.:

Bouis cauda est palasea, siligine et sanguine delibuta Sitigo est farina ex optimo tritico exactissime a furfuribus repurgata . Unde hic Iuuenalis  de pane uersus:

Sed tener et niueus, mollique siligine factus
 Seruatur domino.
NOURR., p. 512.

Ibid., ad notam Quid fitilla . . . pro u. ORELL., adde:---uaria itaque his nominibus ignotis liborum siue placentarum, quarum usus erat in sacris , genera describit Arnobius. Et omnino constat multiplicia liborum genera, materia eque ac figura pro ratione deorum, quibus offerebantur, diuersa, antiquitus adhibita fuisse in sacrificiis. Sic apud Grecos inuenimus , , , , etc., de quibus uid. Spanhemiusm ad Aristoph. Plut., uers. 660. Sic Pollux Onom. uI, § 76: , , , , , , , ,  . Ita etiam Priapo liba in formam phalli, Cereri in formam pudendi  muliebris efficta, que dicebantur , oblata fuisse in sacrificiis, constat ex Atheneo Deipnos., lib. XIu, cap. 14, ubi complura placentarum genera recenset. Conf. et Commentatores doctissimos ad Pict. Herculan., tom. III, tab. XXXuI, pag. 178. ORELL.

Ibid., ad notam Carnem . . . pro u. ORELL., adde:---Festi uerba sunt: Strebula Umbrico nomine Plautus appellat coxendices hostiarum, quas Greci dicunt, que in altaria imponi solebant, ut Plautus in Friuolaria: strebula agmina tene. Ubi uid. Dacer, pag. 529 seq. ORELL.

Ibid., post notam Pulpamenta adde sequentes:

Pulpamenta non assa, que in uerubus exta sunt, etc. Huius textus obscuritas illum ab imperito aut oscitante librario adulteratum esse satis ostendit. Quapropter ut lux aliqua, si fieri queat, illi afferatur, obseruare iuuat, pulpamentum a pulpa procul dubio deriuari. Pulpa autem, uti animaduertit Donatus , proprie ea est caro,  que manducatur, eo quod pulsetur et conscindatur. Isidorus uero : Pulpa, inquit, dicta quia cum pulteolim commixta uescebatur; et alibi , ut multis uidetur, melius: Pulpa est caro sine pinguedine, dicta, quod palpitet; resilit enim sepe. Hanc plerique et uiscum uocant, cum glutinosa sit. His ita obseruatis, particula negatiua non in Arnobii textu nobis suo loco mota uidetur et reponenda ante nomen pulpamenta, atque ante uerbum exta aut subaudienda, aut iterum collocanda, ita ut sic scribatur: Non placet nominare carnem strebulam . . . . . . . non pulpamenta assa, que in uerubus sunt, non exta animata, etc. Sic enim apertus erit hic Arnobii sensus: In sacrificiis frustra adoleri assa in uerubus pulpamenta, hoc est molles et delicatas carnis sine pinguedine partes, que suam propter mollitiem palpitant, frustra etiam litari animalium exta, prius animata et carbonibus torrefacta, que quidem non in uerubus, sed  succensis tantum carbonibus torreri poterant. Ea autem diis oblata fuisse si dubites, certiorem te Festus faciet u. exta, qui inde nomen suum sortita esse existimat. Exta, ait, dicta, quod ea diis prosecentur, que maxime extant, eminentque. NOURR., pag. 514.

Non salsamina denique, que sunt una commixtio quadrinis copulata de frugibus. Intelligit sine dubio salsas fruges, uel molam salsam, cuius notissimus usus in sacris. Hanc autem molam preparare in usus sacros munus uirginum uestalium fuisse dicimus ex Seruio ad uirgil., eclog. uIII, 81: Far, inquit, pium, id est mola casta, salsa, ita sit: uirgines uestales tres maxime ex Nonis Maiis ad pridie Idus Maias, alternis diebus spicas adoreas in corbibus messuariis ponunt, easque spicas ipse uirgines torrent, pinsant, molunt, atque ita molitum condunt. Ex eo farre uirgines ter in anno molam faciunt, Lupercalibus, uestalibus, Idibus Septembris, adiecto sale cocto et sale duro. Hec Seruius, a quo dissentit nonnichil Arnobius noster dicens salsamina illa uel molas salsas non ex adore tantum  confectas, sed ex quadrinis  frugibus commixtas fuisse . ORELL.

Ibid., ad notam Non similiter, post u. ORELL., adde:---Macrobius in Somn. Scip., lib. I, cap. 6, tria intestina esse docet, quorum primum dissipium, alias disseptum nuncupatur, a Grecis , secundum medium, , et tertium, quod ueteres hiram uocauerunt, habeturque precipuum intestinorum omnium et cibi retrimenta deducit. Arnobius itaque dicit fendicas easdem esse ac hiras, que nomine plebeio uocabantur hille, nichilque aliud sunt quam intestinum ieiunum. NOURR., pag. 515.

Col. 1252, ad notam Impensarum, pro uerb. final. ORELL., adde:---Conf. Corrigend. et Addend. p. 479, init. At omnino probanda Th. Marcilii explicatio. Sic enim Apicius lib. XIII, cap. 8: impensam in leporem, ubi partes eius enumerat, piper scil., dactylum, laser, liquamen, etc. Hic itaque de conditura sermo,  nam deinceps addit in leporem farsum et modum eius conficiendi docet: et apud Arnobium etiam de conditura accipiendum, cum modo precellerit fartibus. ORELL.

Col. 1253, ad notam Frustilla . . . , pro u. ORELL., adde:---Ceterum frustillum pro frustulum deminutiuum peculiare Arnobio nostro. Sic supra l. II, c. 58, dixit frustilla hec ignea. ORELL.---Frustillatim legimus ap. Plaut. Curcul. act. Iu, scen. Iu:

Iam ego te faciam ut hic formice frustillatim differant.
NOURR., pag. 555.

Ibid., post notam Sed ut . . . insere sequentem:

Appetitu uoracitatis. uoracitas pro edacitas uox argentee latinitatis. Eutropius, lib. uII, cap. 18, de uitellio: Hic cum multo dedecore imperauit et graui seuitia, notabilis precipue ingluuie et uoracitate. Ubi Grosse in Indice citat Apulei. Met. uII, prope finem et Plin. Hist. Nat., II, 107, init. hac uoce usos. Plura  exempla adfert Cellarius in Cur. poster. ad Antibarbar. ling. lat., p. 130. ORELL.

Col. 1255, ante not. Locum . . . insere notulam:

Tempestatibus tantis, i. e. tam longis. ORELL.

Ib., post eamd. not. Locum . . . adde quoque notul.:

Nouitas. H. l. pro posterior, recentior etas, sensu insolentissimo. ORELL.

Col. 1256, post not. Suffitionibus insere sequent.:

Spiraminibus. H. e. spirandi facultatibus. Sic Lucanus Phars. lib. II, uers. 180:

Hic aures, alius spiramina naris adunce
Amputat.
et Statius Theb. XII, uers 269.:

   Reficit spiramina fessi
Ignis et horrendos irrumpit turbida campos.
NOURR., pag. 566.

Col. 1257, ad notam Non si . . . pro u. fin. ORELL.,  adde:---Scriptor Anonymus de Thure ap. Salmasium in Exercitt. Plin. p. 1151: ,  . Conf. Bochart. in Hierozoic., part. II, l. uI, c. 16, tom. III, p. 895, ed. Rosenmuller. ORELL.

Ibid., post notam Non sit . . . insere sequentem:

Nebulositate. l. e. redundantibus incensi thuris uaporibus quibus tamquam nebula totus er claudatur et tegatur. NOURR., p. 560.---Nebulositas . ORELL.

Col. 1258, post not. Hostiumque . . . insere sequent.:

Date bibant. Heumannus coni. date, ut bibant. Sed ut constructione greca. ORELL.

Col. 1262, post notam Dormitiones adde sequent.:

Lenes audiende sunt nenie. uide Annotationes ad lib. uI, cap. 12, col. 1190: »Notandum scil. neniam etiam de re leta dici, ut de carminibus, que ludis Troianis canebantur. uarro, lib. Iu, de uita Pop. Rom. ap. Nonium, emendante ac iungente Scaligero: Ibi a muliere, que optima uoce esset, Pergama laudari,  deinde Neniam cantari solitam ad tibiam et fides eorum, qui ludis Troicis cursitassent. Quia, ut reor, laudabantur illi, qui ad Troiam occubuissent, uel alii, certe laudatio fuit. Et quia his in Neniis friuola multa canebantur, hinc etiam de carmine puerili et incondito uox illa usurpatur. Horatius, lib. II, epist. I, uers. 62, seq.:

Roscia, dic sodes, melior lex, an puerorum
Nenia, que regnum recte facientibus offert.
Hec et plura alia Gisb. Cuperus, qui de h. u. multus est in Obss., lib. I, cap. 1, pag. 6, seq. ed Lips. De uocis etymo ita Ioannes Lydus de Magistr. Rom., lib. I, cap. 33, fin., p. 56, ed. Fuss.: () , , . ORELL.

Ibid., ad notam Lauatio . . . , post u. final. NOURR . . . , adde:---Cum hac ablutione solemni Matris Deorum Dausqueius ad Sil. Ital., lib. uIII., pag.  345, apposite comparat simillimum ueterum Germanorum ritum a Tacito memoratum de Morib. Germ., cap. 11: Mox uehiculum  et uestes et, si uelis credere, numen ipsum secreto lacu abluitur. Ceterum multa nefanda et turpia in hoc festo cantata patrataque fuisse conqueritur Augustinus de Ciu. Dei, lib. II, cap. 4: Ludis turpissimis, qui diis deabusque exhibebantur, oblectabamur. Celesti uirgini et Berecynthie matri omnium, ante cuius lecticam die solemni lauationis eius talia per publicum cantabantur a nequissimis scenicis, qualia, non dico matrem Deorum, sed nec matrem ipsam scenicorum deceret audire. Conf. doctissime rem illustrantem Zegam in Bassirilieui antichi, tom. I, ad tab. XIII et XIu, not. 109, p. 103. ORELL.

Col. 1264, ad notulam Telluris, post u. ORELL., adde:---At non unius tantum Telluris, sed uariorum quoque deorum, uti Mercurii, Minerue, et Iouis Ammonis natales dies in ueteri notantur Calendario, in quod Lambecii notas legere poteris. Unde  Lactantius Instit., lib. uI, cap. 19: Ludorum, inquit, celebrationes deorum festa sunt, siquidem ob natales eorum uel templorum nouorum dedicationes sunt constituti. NOURR., pag. 526.

Col. 1265, ad not. Et Megalensibus, post u. ORELL., adde:---In Calendario Prenestino, ap. Foggin. Fast. uerr., p. 108, prid. non. apr. ludi. m. d. m. i. Megalesia uocantur, quod ea dea migale () appellatur. In alio Calendario antiquo, in Thesaur. Greu., t. uIII, pr. n. . . . uid. apr. ludi Megalesiaci, h. e. a 4---9 diem Aprilis. Plura uide ap. Zegam in Bassirilieui antichi, tom. I, pag. 91. ORELL.

Col. 1267, ante not. Salapittarum, ad not. preced., pro u. final. ORELL., adde:---Stupidos apud antiquos in deliciis fuisse eosque capite rasos, doctissimus Commentator ad Antiquitt. Herculan., t. uI , tab. XCII , p. 370. Probare uult Epigrammate  Luciani Anthol., l. II, c. 3, 6 :

, ,
    , .
Quod autem Iacobs u. C. uerius interpretatur tamquam in Cynicum quemdam. ORELL.

Ib., post eamd. not. Salapittarum . . . adde sequent.:

Fascinorum ingentium rubore. Fascinos appellat phallos, quos ueteres pro amuletis pueris in collo suspendebant ad depellendas fascinationes. uarro, de Ling. lat., uI : Pueris turpicula res in collo quedam suspenditur, ne quid obsit, bone sceue causa. Ubi uid. Scaliger, pag. 152.  Suidas: . . . . , , . Conf. Gonsal. de Salas., ad Petron., c. 138, p. 243, ed. Burm., et Comment. ad Antiquitt. Herculan., tom. uI , tab. XCuII, pag. 398. ORELL.

Col. 1269, ad notam Si ex . . . , post u. ORELL., adde:---Locus Liuii est lib. uII, cap. 2: Id genus ludorum ab Oscis acceptum tenuit iuuentus, nec ab histrionibus pollui passa est, et institutum manet, ut actores Atellanarum nec tribu moueantur et stipendia tamquam expertes ludicre artis faciant. Ubi Dering: »Atellana ludicrum dramatis genus ac dicax, iis fere simile, que uocabulo a Gallis desumpto Farcen appellamus. Nomen trahebat ab Atella, Campanie oppido Capuam inter et Neapolim sito.« NOURR., p. 348.---Atellam eamdem putat, que hodie Auersa. ORELL.

 Ibid., ad notam Et clunibus . . . , pro u. ORELL., adde:---Canterus legendum putat et clunibus fluctuare crissatis, citans Iuuenal. Sat. uI, us. 322:

Ipsa Medulline fluctum crissantis adorat.
Male. uid. ad lib. II, l. l. ORELL.

Ibid., ad notam Et quia . . . pro u. ORELL., adde:---Heumannus coni. gaudere letioribus. ORELL.

Col. 1274. post notulam Sed flecti . . . insere sequentem:

Altiore in culmine figeretur. uid. Cicero, Orat. in Catilin. III, cap. 8. ORELL.

Ibid., post ult. lin. adde notam:

Euocarique se hoc genere ludicri. Lego auocarique, etc. Ita supra eodem libro, cap. 8: Ut paruuli pusiones . . . passerculos, populos, equuleos, Panes accipiunt, quibus auocare se possint. Hieronymus, Epist. ad Let.: Discat primo psalterium. His se canticis auocet et in Prouerbiis Salomonis erudiatur ad uitam. Idem ad Marcellum: Sudans messor psalmis se auocat, et curua attondens  uitem falce uinitor aliquid Dauidicum canit. ueteres glosse: Auocat . . . . , , . Eodem sensu Plutarchus in uit. Solon, usus est . HERALD., Aduersar. lib. I, c. 3, pag. 8 et seqq.---Palmaria hec Heraldi correctio et merito in textum recipienda. ORELL.

Col. 1275, post notam Cantherios . . . insere sequentem:

Eos tamen gaudere transire. uide, annon legendum sit: eos tamen gaudere uidentem  transire, etc. ORELL.

Col. 1276, post not. Pestilentiam . . . adde sequent.:

Exhibitor ludorum. Id est editor ludorum. u. exhibitor tanquam barbaram notat Cellarius in Antibarbar. ling. lat., p. 37, et Cur. post. pag. 209. ORELL.

Col. 1278, ante notam Quenam insere hanc:

Urere. Peste scil.; uid. Anot. ad lib. II, cap. 3. ORELL.

 Col. 1279, post ult. lin. adde notulas:

Sanctus Deus. Inscriptio uetus Rome reperta ap. Gruter. pag. LXX:

AESCULAPIO. SANCTO. D. IUNIUS. AGATHOPUS. ET. TERENTIA. RUFINA. GRATIAS. AGENTES. NUMINI TUO. D. D. ORELL.

Prohibitor. uox cadentis latinitatis. Apuleius de Deo Socr., pag. 52: Socrates nullo adhortatore unquam indigebat, at uero prohibitore nonnunquam. ORELL.

Col. 1280, post notam Quo mentiri . . . insere sequentem:

Quam infirmiter inualideque dicatur. Infirmiter pro infirme  aduerbium suspecte latinitatis. uide Cellar., Antibarb., pag. 57. ORELL.

Col. 1282, ad notam Silex . . . post u. ELMENH., adde:---Libris fatalibus, id est Sibyllinis, uatum responsis, Apollinis. NOURR., pag. 477.

 Col. 1283, ante notulam Coloris . . . insere hanc:

Ab Attalo rege. Attalus, scil. Phrygie rex, cum Romanis fedus inierat aduersus Philippum Macedonicum,  qui Hannibalis socius erat. uid. liu., lib. XXIX, cap. 11. ORELL.

Ibid., ad eamdem not. Coloris . . . pro u. ORELL., adde:---Prudentius Martyr. Rom. 206:

Nigellus lapis euehendus essedo
Muliebris oris clausus argento sedet.
et Martialis, lib. III, Epigr. 41, ad colorem furuum alludens Phrygie Matris farrum uocat. Conf. Claudian., de Rapt. Proserp., I, 200 et seqq., et qui locus est classicus Herodian., Hist., lib. I, cap. 11, §. 7. Omnia autem ueterum testimonia diligentissime collegit Zega in Bassirilieui antichi, tom. I, pag. 88 et seqq. ORELL.

Col. 1284, post notam Angellis . . . insere sequentem:

Et simulacro faciem minus expressam simulatione prebentem. Zega l. l. putat, lapidem illum ab Attalo Romam missum excisum fuisse e petra quadam in  Phrygia, que hominibus superstitiosis e longinquo spectantibus figuram quamdam oris humani ostendebat. ORELL.




uolume back matter






SYLLABUS RERUM QUAE IN HOC TOMO CONTINENTUR.



 CONSPECTUS TOTIUS EDITIONIS.
    Dissertatio prima ad sancti Cypriani epistolam octauam, auctore Dodwello, de uisionibus, utque uisionum suarum fidem, comprobarint ueteres, etc. 9
    § 1. Permansisse uisiones et dona prophetica a temporibus Apostolorum usque ad Cyprianum ex auctore Apocalypseos, Hermete.---§ 2.Clemente Romano et auctore Esdre apocryphi.---§ 3. Ignatio.---§ 4. Quadrato, Philippi filiabus, Ammia Philadelphiensi et Polycarpo.---§ 5. Iustino martyre.---§ 6. Melitone Sardensi, Alexandro Phryge, Attalo aliisque.---§ 7. Ireneo.---§ 8. Perpetua et Saturo. Non fuisse illos Montanistas.---§ 9. uerum non est, relictum Montanistis ab Ecclesia prophetiarum fuisse pretextum.---§ 10. Contra post imperium Commodi, eo ipso argumento refutarunt Montanistarum prophetias catholici, quod uere prophetie donum in Ecclesia perpetuum futurum esset; cum tamen Montanistarum illud iam fuisset extinctum.---§ 11. Ita Asterius Urbanus, Epiphanius.---§ 12, 13. Auctor Actorum Perpetue et Felicitatis.---§ 14. uisiones Natalis et Potamiene, deque Alexandro Hierosolymorum, Fabiano Rome constituendis episcopis.---§ 15. Agnoscit prophetias Origenes.---§ 16. Declinatur testimonium Gregorii Nysseni de S. Gregorio Thaumaturgo.---§ 17. uisio Dionysii Alexandrini.---§ 18, 19, 20, 21. uisiones ipsius Cypriani.---§ 22. uisio alia Dionysii Alexandrini.---§ 23. uisiones palam enuntiari solite, idque ante euentum.---§ 24. Ut fraudi, in uisionum pretextu, subuentum sit.---§ 25, 26, 27. De argumentis quibus probaretur uisionum fides, presertim intrinsecis. Donum cogitationum patefaciendarum.---§ 28, 29, 30. Futurorum predicendorum. Futura, que uires alioqui creatas non excederent, ab alio tamen, preterquam Deo predici, ex illius eui principiis, non poterant.---§ 31. Eodem redit, siue a Deo ipso immediate, siue media aliqua creatura reuelata fuerint.---§ 32. Hypotheseos huius cum phenomenis consensio ueritatis argumentum est.---§ 33. Ex aliarum prophetiarum fide ut aliarum fidem adstruxerint.---§ 34. uerorum prophetarum omnia non fuerunt prophetica.---§ 35, 36, 37. Aliqui prophetarum errores cum uera prophetia consistunt, et quinam illi.---§ 38. Prophetie ueritas ex communionis cui se adiunxerat propheta, unitate probata est.---§ 39. Quorum prophetie omnes fuissent obscure, eorum fides aliter nisi ex communionis unitate commendari non poterat.---§ 40. uisiones iuuenum erant proprie.---§ 41, 42. Quid de illis sentiendum qui prophetias illas antiquorum ludibrio habuerint. 9
    Dissertatio secunda ad sancti Cypriani Epistolam uigesimam quartam, auctore Dodwello, de presbyteris doctoribus, doctore audientium et legationibus ecclesiasticis. 33
    § 1. Presbyteri doctores Cypriano antiquiores, primarie in Ecclesia dignitatis.---§ 2. Apostolis ceui, a Iudeorum  scribis doctoribus deducti.---§ 3. Eorum officium in dono extraordinario fundatum.---§ 4, 5, 6. Non omnium fuisse presbyterorum, ut uulgo putant, munus illud docendi.---§ 7. In audientium doctore probando presbyteros doctores solos consuluit Cyprianus.---§ 8. Audientes iidem qui catechumeni---§ 9. uoce etiam catechumeni usi sunt. Audientium nomen unde deductum.---§ 10. Catechumenorum institutio mysteriis respondebat.---§ 11. Doctor audientium Cypriano hypodiaconus. De Panteno, Clemente Alexandrino, Origene, in schola Alexandrina catechistis.---§ 12. Inferiorum ordinum ministri, nunc cleri communi nomine censentur, nunc excluduntur, apud Cyprianum.---§ 13. Cypriani legationes omnes, alieque quarum mentio in eius Epistolis.---§ 14. Legationes per clericos, et quidem illos, ut plurimum, binos, raro hypodiaconatum excedentes etate Cypriani.---§ 15. Legationes alie Cypriano antiquiores, Clementis Alexandrini atque Irenei.---§ 16. Legationes Ecclesie Smyrnensis, Polycarpiane atque Ignatiane magis, quam Cypriani ille, honorifice.---§ 17. Legationes seculi apostolici.---§ 18. Pro moribus iuris hospitalis expresse.---§ 19. Apostoli peregrinantes ita ab Ecclesiis recepti, ut solerent a prouincialibus suis presides prouinciarum.---§ 20. Legationes illius seculi maxime honorifice. 33
    Dissertatio tertia de secundo martyrii baptismo, auctore Dodwello. 47
    § 1. Cur singularem huic argumento dicemus dissertationem.---§ 2. Ab antiquissimis usque Ecclesie temporibus ad nostra hec descendit opinio.---§ 3. Baptismus aqueus et unio externa cum Ecclesia prerequisita ad sanguineum martyrii baptismum.---§ 4. Baptismum sanguineum aqueo pretulerunt ueteres.---§ 5, 6. Explicatur, hac in causa, locus Cypriani.---§ 7. Defenditur hec ueterum sententia.---§ 8. E quibus Scripture locis illam collegerint.---§ 9. Obseru. primo e factis Domini legitimam procedere argumentationem, precipue id genus factis qualia adhibuerunt, hac in causa, ueteres.---§ 10, 11. Obs. secundo, non e factis modo, sed ex ipsis Domini uerbis, constat pro baptismo habendum esse martyrium.---§ 12. Obs. tertio, non uerborum esse dumtaxat, sed rerum etiam ipsarum baptismi atque martyrii affinitatem. Locorum occasionem, in quibus de baptismo sanguinis agi crediderunt ueteres fuisse martyrium. Domini baptismus eiusdem erat martyrium, idque sensu ecclesiastico.---§ 13, 14, 15, 16. Heretici apostolis ceui martyrium negabant. Horum pseudo-Christos refellebat S. Ioannes argumento a ueri Messie aduentu per aquam et sanguinem. Explicatur tota illa argumentatio.---§ 17. Obseru. quarto, in ipso illo initiationis expiationisque ritu, cui peccatorum purgationem tribuebant ueteres, tam frequentem fuisse apud illos sanguinis quam aque usum: et quidem sanguinis initiatorum  proprii.---§ 18. Nec in modo in initiationibus, sed et in pactis obtinebat, pro moribus ueterum antiquissimis.---§ 19. Ut sanguini, in hoc expiationis negotio partes concedebant facile primarias, ita humani sanguinis, pre aliis etiam sanguinibus, uim longe maximam agnouerunt.---§ 20. Obs. quinto, ad ipsum baptismi sacramentum pertinere sanguineum hunc baptismum, et quidem ita pertinere ut partem eius precipuam consummet.---§ 21. Primo, pactum baptismale pro illis  pactorum esse moribus explicandum.---§ 22. Secundo, ut in aliis pactis, ita et in nostro quoque baptismali, duo esse a se inuicem distinguenda diuersarum partium officia, Dei alia, alia nostra.---§ 23. Tertio, ius illud legale omne, quod pacti beneficio obtinemus, ad Dei promissiones, ex officii nostri prestatione esse deducendum.---§ 24. Quarto, que nobis incumbunt in hoc pacto baptismali conditiones a nostra parte prestande e symbolorum solemnium significatione colligendum.---§ 25. Quinto, in symbolis baptismi nostri sacramentalis solemnibus, non aque solius baptismus denotatur, sed etiam ille sanguinis; et quidem ita denotatur, ut ad unum eumdemque baptismum uterque pertinere intelligatur.---§ 26. Ita se habet de facto.---§ 27, 28. Redditur facti ratio.---§ 29, 30. Sexto, ita adumbratur in ipso aquei baptismi symbolo baptismus sanguineus, ut plane innuatur nullam esse aquei baptismi efficaciam nisi ad sanguineum baptismum referatur.---§ 31, 32. Infertur septimo, non modo ex pacti baptismalis lege, sed uero ex eiusdem etiam equitate, uindicari posse in sanguineo baptismo omnia beneficia a Christo, pro sua pacti baptismalis parte, prestanda.---§ 33, 34. Infertur octauo plenam omnium peccatorum precedentium indulgentiam tam esse martyrio, quam baptismo concedendam.---§ 35. Nihil esse alienum a baptismi natura quod temporis interuallo seiungantur a se inuicem baptismus aqueus atque sanguineus.---§ 36. Nono, martyrum sanguinem pro Christi sanguine habuisse ueteres.---§ 37. Decimo, precipue si, pro Christi exemplo, publica animarum causa fuisset effusus.---§ 38. Defenduntur ueteres.---§ 39. Martyrium in altero etiam eucaristie sacramento spondemus.---§ 40. In martyrio ius ad beneficia baptismi tam priuatiua, quam etiam positiua, consequimur. Ibid.
    De Sixto II Romano pontifice XXIII, notitia historica. 79
    Sixti pape II epistole dubie. 83
    Epistola prima. Ad Gratum quemdam episcopum. Licere accusatis uel damnatis episcopis appellare, siue adire sedem apostolicam, sine cuius auctoritate cause eorum terminari non debent. Ibid.
    Epistola II. Argumentum.---Si quis aduersus episcopos uel actores Ecclesie causam habuerit, quis se geret.---II. De episcopis rebus expoliatis, aut a sede pulsis.---III. Ut nullus episcopus alterius parochianum retineat, ordinet uel iudicet.---Iu. De episcopis iniuste damnatis, et apostolica auctoritate restitutis.---u. Quod excommunicati episcopos accusare non possunt, nec illi qui eos in sua non recipiunt accusatione, nec maior a minori iudicari, uel damnari.---Dilectissimis fratribus per Hispaniarum prouincias constitutis, Sixtus episcopus in Domino salutem. 86
    Epistole que ad Sixtum II papam et martyrem attinent. 89
    Epistole prime Dionysii Alexandrini episcopi ad Sixtum papam fragmenta. Ibid.
    Epistole II Dionysii Alexandrini episcopi ad Philemonem Sixti presbyterum fragmenta. 91
    Epistole III Dionysii Alexandrini episcopi ad Dionysium tum Sixti presbyterum, ac postea eius successorem fragmentum. 93
    Epistole Iu Dionysii Alexandrini episcopi ad Sixtum II papam fragmentum.---De homine qui baptismo Ecclesie initiari expetebat, cum baptismum aliis uerbis ac rebus apud hereticos suscepisse se diceret. 95
    Notitia scriptorum quorumdam que ad Sixtum attinent. 99
    De sancto Dionysio romano pontifice prolegomena Ibid.
    Articulus primus.---Eius uite historia. Ibid.
    Articulus II.---De scriptis S. Dionysii romani pontificis, tum genuinis, supposititiis, ac presertim de Fragmento Epistole ad sanctum Dionysium Alexandrinum, seu potius aduersus Sabellianos. 104
    Articulus III.---Doctrina S. Dionysii. 108
    § 1.---De sanctissima Trinitate. Ibid.
    § 2.---De consubstantialitate uerbi. 109
    Epistole prime, seu operis Dionysii pape aduersus Sabellianos fragmentum. Ibid.
    Monitum in subiecta fragmenta. 117
    Epistole II Dionysii Alexandrini episcopi ad Dionysium romanum, seu operis quod Elenchus et Apologia inscribebantur, fragmenta. Ibid.
    Concilium romanum in causa Dionysii Alexandrini de  Sabellianismo accusati, habitum anno CCLXIII, tempore Dionysii pape. 129
    Alexandrine Synodi Dionysii ex libello Synodico. 131
    Epistola prima Dionysii pape ad Urbanum prefectum.---Hortatur eum diligere et scrutari, ut rationabiliter et sapienter disponat et iudicet ea que illi commissa sunt. Ibid.
    Epistola II Dionysii pape ad Seuerum episcopum.---De ecclesiis parochianis, ut singula singulis dentur presbyteris, et ut nullus alterius parochie terminos uel ius inuadat. 133
    De sancto Felice Romano pontifice notitia historica. 135
    Fragmentum. 143
    S. Felicis epistole dubie quatuor. Ibid.
    Epistola prima.---Ad paternum episcopum. De iudiciis et accusationibus et defensionibus sacrorum ordinum.---I. Quod detractores et fautores inimicorum ab accusatione episcopali submoueantur.---II. Ne minores a maioribus accusationibus impetantur.---III. In re dubia non iudicetur certa sententia de his qui aduersus clericum causam aliquam habebunt in prouincia.---Iu. Clerici actiones suas exerceant.---u. Primates in accusatum episcopum quomodo se gerere debeant.---uI. Iudices Ecclesie ne absente eo, cuius causa uentilatur, sententiam proferant, et ne proditoris calumnia aut uox audiatur.---Charissimo atque dilectissimo Paterno cepiscopo, Felix episcopus in Domino salutem. 145
    Epistola II.---De auctoritate iudicis sedis apostolice et de episcopis accusatis. 148
    Epistola III.---Ad Benignum episcopum.---I. Errant qui Filium non uidere Patrem contendunt, eo quod Deum nemo uidit umquam.---II. Errant affirmantes Filium minorem Patre, quia ille inuisibilis, Filius uero uisibilis.---Dilectissimo fratri Benigno episcopo, Felix episcopus, in Domino salutem. 152
    Epistola Iu.---Ad Maximum episcopum et clericos Alexandrie.---De Christi diuinitate et humanitate fragmentum. 155
    De sancto Eutychiano papa. Ibid.
    De decretis Eutychiano adscriptis. Argumentum.---1. Decreta duo. Unde probet Baronius primum decretum.---2. Unde probari possit secundum.---3. Dalmatice antiquus in Ecclesia usus.---4, 5. Initium huius usus Syluestro perperam tribuitur.---6---15. Due epistole ab Isidoro supposite. Decreta decem Eutychiano adscripta. 157
    Eutychiani pape exhortatio ad presbyteros ex antiquo codice uaticano. 163
    Sancti Eutychiani pape et martyris epistola et decreta dubia. 167
    Epistola prima ad Ioannem et ad omnes episcopos Beotice prouincie.---De fide incarnationis Domini. Ibid.
    Epistola II.---Ad episcopos per Siciliam constitutos.---I. De modo recipiendi accusationem aduersus clericos.---II. Qui non admittuntur ad accusationem religiosorum.---III. De modo procedendi in negotiis ecclesiasticis, cum procedi non debeat modo seculari. 172
    Decreta Eutychiani pape, si in ipso Eutychiani nomine error non est, que non habentur in prioribus, a Labbeo desumpta ex Gratiano et Iuone et aliis. 177
    Primum. Non est obediendum episcopo, qui pro hereticis missam canere iubet. Ibid.
    Secundum. Abbatissa presumens uelare uirginem, uel uiduam, excommunicetur. Ibid.
    Tertium. Fidelium consortio careat qui penitentiam periurii agere noluerit. Ibid.
    Quartum. Membra detruncans, domos incendens, absque iudiciali auctoritate excommunicetur. Ibid.
    Quintum. In potestate fidelis sit post baptismum recipere uxorem quam ante dimiserat. 178
    Sextum. Fidelis infidelem discedentem sequi non cogitur. Ibid.
    Septimum. Synodale iuramentum. Ibid.
    Octauum. Et malum ebrietatis omnino uitetur. 179
    Nonum. Quod episcopi et Dei ministri ebrietate non debent grauari. Ibid.
    Decimum. Quales persone sacerdotum epulis interesse debeant. 180
    Synodus Mesopotamica Archelai. Ibid.
    De S. Caio romano pontifice notitia historica. Ibid.
    De decreto unico quod Caio adscribitur, circa ordinandos. 181
    Epistola Caii pape ad Felicem episcopum.---Quod pagani non possint christianos accusare: de accusatione episcopi, eiusque accusatoribus, de expoliatione aut expulsione, et de incarnatione Domini.---I. Paganos et hereticos non posse accusare christianos.---II. Episcopum non accusandum apud iudices seculares.---III. De episcopo, presbytero, aut diacono, uel reliquis clericis apud  episcopos accusandis.---Iu. De his qui negant uerbi Dei incarnationem.---u. Quod ad spem uite eterne perueniri non possit, nisi per mediatorem Dei et hominum Christum Iesum.---uI. De ordinibus ecclesiasticis. Ibid.
    De Commodiano Gazeo, origine afro, prolegomena. 189
    Articulus primus.---Eius uite synopsis. Ibid.
    Articulus II.---De libello quem Commodianus composuit. 195
    Articulus III.---De Commodiani editionibus. 198
    Articulus Iu.---De Antonio carminis aduersus gentes auctore. 200
    Commodiani instructiones aduersus gentium deos pro christiana disciplina: per litteras uersuum primas. 201
    Antonii carmen aduersus gentes. 261
    De sancto uictorino episcopo petauionensi et martyre prolegomena. 281
    Articulus primus.---Eius uite synopsis. Ibid.
    Articulus II.---De scriptis S. uictorini episcopi et martyris sinceris. 284
    Articulus III.---De sancti uictorini operibus aut dubiis aut supposititiis. 289
    Articulus Iu.---Oseruationes theologice in genuina S. uictorini opuscula, et editionum recensio. 295
    S. uictorini martyris petauionensis episcopi, fragmentum de Fabrica mundi. 301
    S. uictorini Scholia in Apocalypsin beati Ioannis. 317
    De Magnete presbytero notitia historica, cum fragmento, ex Lumper desumpta. 343
    Articulus primus.---Eius uite synopsis. Ibid.
    Articulus II.---Magnetis fragmentum ex libro III Apologie euangeliorum aduersus Theostenem ethnicum apud Franc. Turrianum Tract. de sanctissima Eucaristia contra uolanum Polonum, pag. 93, edit. Florentine. An. 1575. 348
    De Arnobio afro notitia historica.---Synopsis.---I. Arnobius Sicce in Africa rhetor clarus sub Diocletiano. Ethnice superstitioni addictus, diuinitus ad christianam religionem uocatur.---II. Locus hieronymianus de Arnobio expenditur.---III. Quo tempore libros uII aduersus gentes conscripserit, inquiritur. Id uero contigisse anno CCCIu aut insequente, ex ipso auctore ostenditur.---Iu. Operis Arnobiani pretium exponitur. Multo luculentius ethnicam superstitionem impugnasse, quam christianam ueritatem docuisse auctor existimatur.---u. De precipuis operis editionibus. Prestantior Lugduno-Bataua, que tamen neuis mendisque haud caret. Quid opere in nostram adornandam collatum. 350
    Dissertatio preuia in septem Arnobii disputationum aduersus gentes libros, auctore dom. Le Nourry. 365
    Caput primum.---Analysis horum librorum. Ibid.
    Articulus primus.---Analysis libri primi. Ibid.
    Articulus II.---Analysis libri secundi. 371
    Articulus III.---Analysis libri tertii. 377
    Articulus Iu.---Analysis libri quarti. 379
    Articulus u.---Analysis libri quinti. 381
    Articulus uI.---Analysis libri sexti. 384
    Articulus uII.---Analysis libri septimi. 386
    Caput II.---De auctore et etate horum librorum, ac qua ratione ab illo compositi. 390
    Articulus primus.---Quis horum librorum auctor, qua etate ac ratione ad illos conficiendos animum appulerit. Ibid.
    Articulus II.---De uera horum librorum inscriptione, atque argumento, et utrum illud recte ab Arnobio tractetur, de illius stylo, eruditione, ac totius operis in libros et capita distinctione. 393
    Articulus III.---De horum librorum integritate ac textus corruptione; utrum, et a quibus plura Arnobius delibauerit: an quedam Scripture sacre testimonia citauerit. 396
    Articulus Iu.---De quibusdam erroribus Arnobio adscriptis. 398
    Articulus u.---De uariis horum librorum codicibus manuscriptis et editionibus. 399
    Articulus uI.---De uariorum in hos libros notis et obseruationibus. 402
    Caput III.---Noue in Arnobii libros obseruationes, ac primum examinatur quibus argumentis Arnobius ueritatem christiane religionis demonstrat. 405
    Articulus primus.---Quomodo Arnobius christiane religionis ueritatem, prius a pluribus assertam, nec uindice indigentem, uariis Christi discipulorumque eius miraculis uindicet. Ibid.
    Articulus II.---Quomodo Arnobius argumenta diluat, quibus gentiles omnia Christi discipulorumque eius miracula infirmare tentabant. 408
    Articulus III.---Quam absurde ethnici obiicerent eadem aut similia a diis suis, atque a Christo facta fuisse miracula. 412
     Articulus Iu.---Quomodo ex tota hac disputatione euertantur insulse Socianorum, et atheorum aduersus Christi, et discipulorum eius miracula argumentationes. 414
    Caput Iu.---Examinantur alia Arnobii argumenta, quibus christiane religionis ueritatem demonstrat. 416
    Articulus primus.---Quomodo ueritas christiane religionis ab Arnobio demonstretur dirissimis et hactenus inauditis pene innumerabilium cuiuslibet sexus, etatis et conditionis martyrum suppliciis, ad extremum usque uite spiritum pro Christi confessione constantissime toleratis. Ibid.
    Articulus II.---Quomodo Arnobius christiane religionis ueritatem adhuc uindicet ex illius doctrina, ab innumeris hominibus, deorum cultui addictis, per totum terrarum orbem celerrime suscepta. 418
    Caput u.---Ethnicorum aduersus christiane religionis ueritatem argumenta examinantur. 420
    Articulus primus.---Quam absurde ethnici obiecerint christianam religionem, utpote que noua erat, reiiciendam, seruandosque patrios et auitos ritus, quos illi commutauerant aut abrogauerant in populi classibus, in seruatis de celo, in obnuntiationibus, comitiis, signis ex arce, fecialibus, clarigatione, acuminibus auspicatis, legibus Annariis, Cinciis Censoriis, et penetralibus coliginis. Ibid.
    Articulus II.---De aliis ethnicorum mutationibus in ordinandis nubentium lectulis et aduocandis maritorum geniis, earumque crine hasta celibari comto; de togulis puellarum ad Fortunam uirginalem delatis, mulierum lanificio et uini abstinentia; de tauris candidis in Albano monte mactatis, extis percoctis aut semicrudis porriciendis, atque immolandis humanis capitibus. 427
    Articulus III.---Eadem ethnicorum argumentatio eo adhuc infirmatur, quod sicut christiana religio nouitatem, ita discipline, artes et scientie initium habuerint, atque aruspicina quidem post Tagem, ubi de libris Acheronticis, astrologia uero post Theutim et Atlantem, celi tibicinem et destinam, item quia dii geniti sunt, quia antiqua olim noua fuerunt, quia Romanorum religio non ante duo annorum millia, sicut christiana non ante 400 annos exstitit, ubi de primis Latinorum regibus, quia denique nichil nouum christiani colunt. 431
    Caput uI.---Aliud gentilium aduersus christianam religionem argumentum, ex publicis calamitatibus, petitum soluitur. 434
    Articulus primus---Ethnicorum aduersus christiane religionis ueritatem argumentum, ex uariis cladibus et calamitatibus, quibus genus humanum olim diuexabatur, petitum, proponitur, ostenditurque a quibus scriptoribus olim dilutum confutatumque fuerit. Ibid.
    Articulus II.---Expenduntur singula Arnobii argumenta, quibus insulsas ethnicorum, christianos publicarum omnium cladium et calamitatum causam esse numquam non proclamantium criminationes funditus euertit, ac quomodo et quam euidenter demonstret ab ipso christiane religionis exordio ad suam usque etatem, nichil contra statas nature leges nec in celo, nec in terris immutatum; sepius uero ante christianorum tempora gentes fuisse fame confectas, perniciososque accidisse grandinis casus, imbres lapidum, siccata flumina, pestes funestissimas, consumptas a muribus et locustis fruges, maximos terre hiatus et motus. 437
    Articulus III.---Quibus aliis exemplis Arnobius ostendat ante christiane religionis exortum plures accidisse publicas calamitates, incendia, diluuia, ubi de insula Atlantica, et computatis a mundi exordio annis; item cum belluis prelia, ac bella maxima inter Assyrios et Bactrianos, Nino et Zoroastre ducibus, aliaque Alexandri, atque Romanorum bella, ac post natum Christum res fluxisse longe magis prosperas. 441
    Articulus Iu.---Respondetur ethnicis sciscitantibus que malorum siue publicarum calamitatum sit causa, ac probatur id quod uni bonum, alteri esse malum, frustraque obiici uictos Alemannos, fame necatos Getulos, et Tingitanos, propter christianos cum eis habitantes, multoque absurdius asseri deos iisdem christianis fuisse iratos, et hoc mendacium a quibusdam mendicantibus ethnicis esse confictum. 446
    Caput uII.---Examinantur asserta ab Arnobio christiane religionis documenta, ac primum de Deo. 451
    Articulus primus.---Quibus rationum momentis Arnobius Deum exsistere demonstret, quidue statuerit de illius natura, et quam perspicue eam plane incorpoream esse demonstret, ac immerito quedam eius responsio a quibusdam reprehendatur. Ibid.
    Articulus II.---Quam recte Arnobius asserat formam Dei non posse explicari, ac quomodo doceat, que sit eius immensitas, et scientia infinita, nichilque hominibus simile habeat. 454
     Articulus III.---Utrum sana sit Arnobii de ira Dei sententia. 456
    Articulus Iu.---Utrum Arnobius crediderit Deum esse omnium cum pene tum culpe malorum auctorem. 458
    Articulus u.---Utrum Arnobius crediderit quedam animalia creata non fuisse a Deo, nec hominem naturali infirmitate malis esse obnoxium, nec peccare sue electione uoluntatis. 461
    Caput uIII.---De summa Christi diuinitate et incarnationis eius mysterio. 464
    Articulus primus.---Quam ualidis argumentis Arnobius supremam Christi diuinitatem asserat et uindicet. Ibid.
    Articulus II.---Quam luculenter Arnobius docuerit Christum tam Deum uerum fuisse, quam hominem. 469
    Articulus III.---Cur Christus homo factus sit, cur tam sero, nec longe antea; quid de hominibus ante ipsius ortum mortuis actum fuerit, ubi de hominibus giganteo corpore, et stentoreis infantium uagitibus. 471
    Caput IX.---De hominis anima. 475
    Articulus primus.---Quas Arnobius falsas ueterum, de humane anime natura, origine et immortalitate opiniones recenseat, ac utrum eas recte refellat. Ibid.
    Articulus II.---Num recte Arnobius dixerit incertam esse humane anime originem, atque in Simonis magi, Saturnini, Carpocratis, et Seleucianorum, eam ab alio, quam Deo creatam fuisse affirmantium, errorem impegerit, nec cognitum ipsi fuerit originale peccatum. 480
    Articulus III.---Que fuerit uera Arnobii de anime humane natura et immortalitate opinio, et utrum in quemdam de illa errorem lapsus sit. 484
    Articulus Iu.---Utrum Arnobius docuerit animas impiorum aliquando in nichilum redigendas, aut futuram corporum nostrorum resurrectionem negauerit. 488
    Caput X.---De christianorum fide, spe, ecclesiis, sacris Scripturis, altaribus, simulacris, synaxibus, ac precibus etiam pro mortuis. 490
    Articulus primus.---De christianorum fide eiusque necessitate, ac certa illorum de future uite spe, quantumque ea gentilium opinionibus opposita sit. Ibid.
    Articulus II.---De christianorum ecclesiis, sacris Scripturis et synaxibus, quoue ritu Deum in eis precarentur, ac quid ab eo peterent. 492
    Articulus III.---De christianorum precibus pro mortuis. 494
    Articulus Iu.---De christianorum altaribus, sacrificiis, ac thuris usu; utrum Arnobius de catechumenis, sacramentisque Baptismi, et Eucaristie, et diuine gratie necessitate locutus fuerit. 497
    Caput XI.---Examinantur priora Arnobii argumenta, quibus ethnicorum religionem falsam esse demonstrat. 499
    Articulus primus.---Excutiuntur argumenta, inde contra gentilium religionem ab Arnobio petita, quod ethnici explicare non potuerint, ubinam illorum dii uitam degant, a quibus imposita sint eorum nomina, et quanta sit eorum multitudo, atque ex Ciceronis, presertim de Natura deorum, libris, de quibus quale iudicium Arnobius ferat expenditur, ac tandem Euhemeri, Nicagore, Pellei Leontis, Theodori, Hipponis, et aliorum testimonio. Ibid.
    Articulus II.---Quomodo Arnobius demonstret falsam illorum diuinitatem, qui dii renuntiati sunt, uel ob data hominibus beneficia, sicut Liber propter uini, Ceres panis, Aesculapius herbarum, Minerua olee, Triptolemus aratri inuentionem; uel ob preclara quedam facta, sicut Hercules et Romulus, qui senatorum manibus dilaceratus est. 503
    Articulus III.---Expenditur aliud Arnobii contra ethnicorum religionem argumentum, inde ductum, quod ethnici dixerint deos suos mares et feminas, ac celebratis humano more nuptiis, alioque turpiori modo filios procreasse, ubi de septimanis feturis, chalcidicis, Hellespontiaco Priapo, Cerere mammosa, deorum nuptiis usu, farre, cemptione celebratis, sponsalibus, fescenninis carminibus, regia Opis sobole, infami ueneris Cytherie ortu, et meretricula uenere, a rege Cyprio ditata. 506
    Articulus Iu.---Quomodo Arnobius falsam Iouis diuinitatem demonstret ex eius adulteriis cum Hyperione, unde Sol aureus; cum Latona, unde arcitenentes Apollo et Diana in insulis errantibus; cum Leda, unde Castores Tyndaride, seu Dioscuri, ouorum progenies, quorum alter equorum domitor, alter pugillator, et cestu insuperabilis; item aliis Iouis adulteriis, cum Alcmena, unde Hercules; cum Semele, unde Bacchus, seu Bromius, Nisius, et Euius, ex genitalibus matris fulmine ictus, atque ex semine patris iterum natus; item Iouis cum Maia, unde Mercurius; cum Electra, unde Dardanus; cum Laodamia, unde Sarpedon, ubi de Minerua ex Iouis cerebro nata, ac de eiusdem Iouis in uarias animantium formas mutationibus, atque de his uerbis: Tisianes, et Bocores mauri atque babecali adolescentes. 509
     Caput XII.---Quomodo Arnobius ethnicorum religionem ex aliorum deorum atque dearum adulteriis, et flagitiis falsam esse ostendat. 516
    Articulus primus.---Quam inuicte Arnobius probauerit absurdas esse gentilium de diis suis opiniones, ex Saturni cum Philyra adulterio; Martis cum uenere; Herculis cum quinquaginta Thestii filiabus; Neptuni cum Amphitrite, Amymone, Alope; Apollinis cum Arsine, Arethusa, Hypsipyle, Marpissa, Zeuxippe, Prothe, Daphne, Sterope, atque etiam Coronide, unde Aesculapius auaritie causa fulmine percussus. Ibid.
    Articulus II.---Quam euidenter adhuc Arnobius falsos esse gentilium deos probauerit ex pueris Catamito, seu Ganymede, Hila, Hyacintho, Pelope et Chrysippo, quos illi turpissime adamauerunt et constuprarunt. 518
    Articulus III.---Quomodo Arnobius falsam deorum diuinitatem ostendat ex impudico illarum in homines amore, Aurore in Tithonum, Lune in Endymionem, Nereidis in Aeacum, Thetidis in Achillis genitorem, Proserpine in Adonem, Cereris in rusticanum Iasionem, ueneris in uulcanum, Phetontem, Martem, et Anchisem, et cur hec Dioneia, et Troici uiri mater dicatur. 521
    Caput XIII.---Quam perspicue Arnobius conuincat falsos nullosque esse gentilium deos, ex eorum patria, forma, figura, disciplinis et artibus, quibus eos operam impendisse, aut prefuisse ethnici iactitabant. 524
    Articulus primus.---Quam inuicte Arnobius ex assignata ab ethnicis deorum patria, forma et figura, demonstret falsam esse illorum diuinitatem. 524
    Articulus II.---Quam commentitii sint dii, quos ethnici uariis artibus imbutos aut prefectos predicabant, ubi de Apolline uate, futura prenuntiante, Aesculapio medico, uulcano fabro, Tritonia seu Tritogenia et Arachne textrina, et Atalantea progenie, siue Calypso ceteris eloquentiore, de aliis, qui artibus aut scientiis preesse fingebantur, uti Portunus nauigationi, armentis et gregibus Pales, unde Palilia, Innuus siue Pan animalibus, Pythius ariolantibus, regum gazis locupletatus, et Tutelares tutele hominum prefecti. 529
    Articulus III.---De aliis diis, singularibus aliis rebus simili modo prepositis, Lucina Iunone partubus, Unxia unctionibus, replicationi cingulorum Cinxia, seu uirginensi dea, ac uictui et potui uictua et Potua. 533
    Articulus Iu.---De commentitiis aliis diis, qui non minus absurde aliis rebus preficiebantur, uti Bellona bellis, Discordia et Furie dissidiis, Mars preliis, Mercurius ceromis, pugillatibus et luctationibus; hostibus pellendis Pellonia, quam Romanis non fauisse probant prelia ad Furculas Caudinas, et ad Lacum Trasymenum, ac Cannenses clades; nec dici posse deos sinistris partibus preesse, et dextris aduersari: item de Pauso bellis opposito, de Prestana et Panda, seu Pantica, et Tito Tatio, in Capitolium introducto. 535
    Articulus u.---Quomodo Arnobius argumentum suum prosequatur, et demonstret perperam fingi ab ethnicis deum Lateranum presidere crudis laterculis, Genium foco, aliisque locis, Aium Locutium Romane custodie, Faunos et Fatuas futuris rebus predicendis, Putam arborum putationibus, rebus petendis Petam, Nemestrinum nemoribus, rebus patefactis uel patefaciendis Patellanam et Patellum, Nodutim fructuum nodis, terendis frugibus Terensem, Saturnum sationi, Floram floribus, montibus Montinum, uibiliam erroribus uiarum, Limentinum liminibus, eorum custodie Limam, obliquitatibus Limos, Lucrios lucrorum consecutionibus, et opulentie deam Pecuniam. 539
    Articulus uI.---De aliis diis ac deabus, quos hominum uitiis et aliis rebus preesse ethnici asserebant, ubi de Lauerna furum dea, et segnium Murcida, de uenere Militari turpissimis flagitiis; Perfica, Pertunda, Tutino, siue Mutino obscenis uoluptatibus, Libentina et Liburno libidinum tutelis, Orbona et Nenia extremitati uite, ac funeri ridiculis presidibus, ubi etiam de scortis meritoriis, Acca Laurentia, Flora et Leena. 546
    Caput XIu.---Excutitur aliud Arnobii contra gentilium deos argumentum, ex eorum seruitute, uinculis, uulneribus, morte ac sepulcris desumptum. 551
    Articulus primus.---Quam ualida sit Arnobii ad destruendam gentilium de diis suis opinionem argumentatio, petita ex seruitute Herculis, Apollinis, et Neptuni fedo Minerue ministerio, Musarum famulatu, Martis ac Saturni uinculis, atque a regno suo expulsione, ac eiusdem Martis, ueneris, Plutonis, Iunonis, Minerue, et Herculis uulneribus. Ibid.
    Quomodo idem probetur exemplis Iouis, qui nescius humanas carnes comedit, atque ex illius morte, et sepultura, fratrum Castoris et Pollucis, Saturni, ac Tyrii Herculis sepulcris, atque Thebano Hercule igne consumpto. 553
     Caput Xu.---Quomodo Arnobius probauerit omnia que de diis memorata sunt, male in petas ab ethnicis reiici, ac deos, ludis in eorum honorem institutis, infamari, et attributa spoliari diuinitate. 556
    Articulus primus.---Ostenditur ea omnia, que de diis dicta sunt, male refundi in petas, atque ethnicos debuisse in illos, quemadmodum aduersus regnum potentiam murmurantes, et calumniatores, sententiam ferre, ac cum eis proscribere histriones, mimos, ac pantomimos, ubi de quindecim uiris Laureatis. Ibid.
    Articulus II.---Quo pacto Arnobius falsos esse gentilium deos demonstret, ex ludis solemnibus in eorum honorem exhibitis, ac presertim Floralibus, ac Megalensibus, et de quorumdam instauratione; de comediis, tragediis, et Atellanis fabulis, que in iisdem ludis agebantur; de stupidorum capitibus rasis, atque salepitarum sonitu, et fascinorum rubore. 559
    Caput XuI.---Quam uarie fuerint ethnicorum de singulis diis suis opiniones, et quam recte Arnobius inde demonstret falsam esse uniuscuiusque diuinitatem. 564
    Articulus primus.---Examinatur Arnobii contra ethnicorum deos argumentum, inde ductum, quod quem deum nonnulli ex parentibus procreatum dicebant, alii rem aliquam naturalem esse affirmauerint, atque inprimis Ianum, Saturnum, Iouem, Iunonem, Fluuionam, Pomonam, Ossipaginam, Februtim, Populoniam, Cinxiam, Caprotinam. Ibid.
    Articulus II.---Quomodo Arnobius ostendat deam reuera non esse Mineruam ex uariis gentilium opinionibus, de illa e Iouis cerebro orta, mentis et uictorie filia, ubi de nominis Minerue etymologia. 569
    Articulus III.---Quomodo Arnobius illud adhuc ostendat ex Neptuno Stygii fratre, pistricum domino, menarum et gurgitum motatore; item ex Mercurio Caduceatore, Cyllenio uerborum et nominum inuentore, ac mutatore nundinarum, mercium, et commerciorum; atque etiam Cerere, que Terra, Magna Mater, uesta, Ops, et Saturni uxor uocabatur: ubi de etymologia nominum Neptuni, Mercurii, Cereris et ueste. 572
    Articulus Iu.---Qua ratione Arnobius ostendat falsam esse diuinitatem uulcani, qui ignis; ueneris, que Proserpina; Solis, qui Liber et Apollo; Diane, que Ceres et Luna dicebantur; atque aliorum omnium numinum, quia plures ethnici mundum esse animal quoddam, ac deum esse existimabant: ubi de etymologia nominum uulcani et ueneris, ac de Apolline murium pernicie. 575
    Caput XuII.---Quomodo Arnobius uana de gentilium diis opinionum commenta ex aliis illorum de iisdem diis suis dissensionibus adhuc euertat. 578
    Articulus primus.---Excutitur argumentum Arnobii, petitum ex diuersis, et contrariis ethnicorum opinionibus de Musarum parentibus, conditione et numero, ac de diis Nouensibilibus et indigentibus, ubi de Aenee morte. Ibid.
    Articulus II.---Quam uarie fuerint gentilium de diis Penatibus, Penetralibus, Consentibus, et Complicibus opiniones, ac quomodo inde eorum diuinitas euertatur. 581
    Articulus III.---Quanta fuerit gentilium de diis Laribus dissensio, cur Grundules uocarentur, et Summanus eis prefectus, ac quam euidenter demonstretur nullam esse horum aliorumque antea memoratorum diuinitatem. 584
    Articulus Iu.---Perpenditur illud Arnobii contra gentium deos argumentum, ductum ex multiplicato eorumdem deorum numero, tribus uidelicet Iouibus, quinque Solibus, totidem Mercuriis ac Mineruis, quatuor uulcanis, tribus Dianis et Aesculapiis, sex Herculibus, tribusque Castorum et Musarum generibus. 587
    Caput XuIII.---Quam perspicue Arnobius ex seriis grauibusque ethnicorum historiis, quarum memoria annuis diebus festis celebrabatur, absurdos illorum de diis errores destruat. 590
    Articulus primus.---Examinatur prima historia, qua Numa Pompilius a Ioue, Fauni et Pici artibus euocato, fulminis procurationem didicisse iactitabatur; et alia Cybeles, Agdestis, et Attidis historia, annuis celebrata festis diebus, ubi de Abderitanorum stupore et insania. Ibid.
    Articulus II.---Expenduntur uulgate alie historie de Fauna Fatua, seu Bona dea, myrteis uirgis cesa, et de turpissimo Tullii regis ortu. 594
    Caput XIX.---Quomodo ethnicorum mysteria et festa in deorum honorem, et rerum ab iis gestarum memoriam instituta ac celebrata falsam demonstrarent illorum diuinitatem. 596
    Articulus primus.---Quam euidenter Bacchanalia, seu Omophagia, ueneris Cyprie initia, Sabazia, Thesmophoria, Eleusinia, et Alimontia demonstrent falsos esse gentilium deos. Ibid.
    Articulus II.---Quomodo ethnicorum responsio, qua mysteria illa ac turpissimas deorum suorum historias allegorice  explicandas esse contendebant, ab Arnobio funditus euertatur. 599
    Articulus III.---Quomodo eadem gentilium responsio ab aliis scriptoribus penitus infirmetur et destruatur. 601
    Caput XX.---Quam frustra ethnici ex quibusdam miraculis, aut de re aliqua futura responsis, probare conabantur deos suos reuera existere. 604
    Articulus primus.---Quanta perspicuitate Arnobius diluat ethnicorum argumentum ex miraculis petitum, siue cum pestis sedata est, siue cum ludi, monente Ioue, instaurati, siue cum Aesculapii simulacrum in insulam Tiberinam transportatum fuit. Ibid.
    Articulus II.---Quanta euidentia Arnobius ostendat falsa esse miracula, que ethnici facta esse contendebant, cum simulacrum Matris magne ex Phrygio monte Romam adductum est, atque aliud etiam Iouis in editiore loco ad Orientem collocatum. 607
    Caput XXI.---De templis gentilium. 609
    Articulus primus.---Quibus argumentis Arnobius ostendat nulla diis edificanda esse templa, neque tuguriola, neque conclauia, aut cellulas: ubi de primis deorum templis et aliis, que mortuorum dumtaxat hominum sepulcra fuerunt: item de abscondito Apidis tumulo; et capitolio, quod ab inuento Toli capite dictum est, atque de polyandriis. Ibid.
    Articulus II.---De templis, que humanis affectibus aut uirtutibus impie consecrata fuerant, nimirum Pietati, Concordie, Saluti, Honori, uirtuti, Felicitati, uictorie, Paci, Aequitati, et apud Aegyptios felibus, scarabeis, et buculis, ac quam recte probetur ex templorum euersione nullum falsis diis edificandum. 613
    Caput XXII.---De deorum simulacris et imaginibus. 616
    Articulus primus.---Quibus rationum momentis Arnobius demonstret deorum imagines, signa, et simulacra impie ab ethnicis coli et adorari: quid leonis facies mero oblita minio, ac de primis simulacris et aliis humana figura representatis. Ibid.
    Articulus II.---Quam recte Arnobius contra eadem falsorum deorum simulacra argumentetur ex ridiculis deorum imaginibus, Hammonis cum arietinis cornibus, Saturni cum falce adunca, Mercurii pinnati, Argiphontis cum petaso, Liberi cum membris mollibus, ueneris nude, uulcani cum pileo et malleo, Delii cum plectro et fidibus, Musarum cum tibiis et psalteriis, Neptuni cum fuscina, Iani cum dentata claue, Iouis riciniati cum fomite, Palladis cum militari galea, Matris deum cum tympano, Iani cum duplici fronte, Iouis cum barba, Cereris cum mammis grandibus, et Diane cum semitectis femoribus. 619
    Articulus III.---Examinatur aliud Arnobii argumentum contra deorum simulacra, petitum ex imaginibus Mercuriorum ad Alcibiadis instar, ueneris Cnidie, et aliarum ad Cratine ac Phrynes similitudinem representatis, atque etiam Iouis super cuius digito Phidias inscripsit, Pantarces pulcher, ac que sigilliola dicantur. 622
    Articulus Iu.---Qua ratione Arnobius ex materia et arte, qua facta fuerant deorum simulacra, ostendat ea ab ethnicis impio cultu adorari, eorumque implorari auxilium, ac quam uana et futilis sit eorumdem gentilium responsio, qua simulacra post eorum tantum dedicationem se uenerari profitebantur; ubi de teniis, ueternosis arboribus, et ritu quo ethnici simulacra adorabant. 624
    Articulus u.---Examinatur aliud Arnobii aduersus deorum simulacra argumentum, inde petitum, quod illa ab ethnicis probro et dedecori habita, ac spoliata fuerint: nempe simulacrum Iouis ab Antiocho Cyziceno et Dionysio tyranno, Aesculapii ab eodem Dionysio, ueneris a Pygmalione, et alio adolescente; alia uero aut diruta, aut cremata; ubi de uario Capitolii incendio. 628
    Articulus uI.---Ostenditur quam infirma sit ethnicorum responsio; simulacra deorum ideo retinenda, ut imperitum uulgus eorum timore in officio et religione contineretur; ac quid ex hactenus dictis colligendum. 632
    Caput XXIII.---De gentilium sacrificiis. 633
    Articulus primus.---Quibus argumentis Arnobius nulla sacrificia diis gentilium facienda esse demonstret, atque oppositas eorumdem gentilium rationes euertat, ubi de hostia animali, de cuissa et hostie anima. Ibid.
    Articulus II.---Quomodo Arnobius alia euertat ethnicorum argumenta, quibus sacrificia diis suis esse facienda probare nitebantur; ubi de ritu quo iidem ethnici antequam templa adirent, corpus abluebant, et explicatur quid sit Bulba, Immissulus, Buteo, Solipuga, natrix, cuminum, nasturcium, bulbus, cunila, et motacilla. 636
    Articulus III.---Ponderatur aliud Arnobii aduersus ethnicorum sacrificia argumentum, inde petitum, quod hostie uni deo, et alie alteri immolabantur, ubi de diis inferis, et scrofa inciente. 640
     Articulus Iu.---Quomodo Arnobius diis non esse sacrificendum demonstret, ex ipsis rebus que in sacrificiis adhibebantur; ubi explicatur quid sit farcimen, apexabo, hircie, silicernium, longauo, tede, tenie, polimina, plasea, siligo, fitilla, frumen, africia, gratilla, catumeum, conspolium cubula, libum, caro strebula, pulpamenta, salsamina quadrimis copulata frugibus, far pium, feudice, rume seu erumne, gurgulio, ruminatoria secula, augmentum, magmentum, uelamen sanguinum, precicie, ac quomodo Auctor noster ostendat hec in sacrificiis frustra adoleri. 642
    Caput XXIu.---De thuris et uini iu gentilium sacrificiis usu, et de aliis nonnullis eorum absurdis ritibus, et diebus festis. 651
    Articulus primus.---Quibus rationum momentis Arnobius conficiat explodendum esse in gentilium sacris et sacrificiis superstitiosum thuris, seu Panchaice resinule usum, eumque fuisse incognitum heroicis, et Albanorum regum temporibus, atque etiam Etruscis, tuncque pium far adhibitum; ubi explicatur quid sit thus masculum, ac de thuris in ethnicorum funeribus usu. Ibid.
    Articulus II.---Non minus peruersum fuisse in ethnicorum sacris et sacrificiis libandi morem, thuris socium, et exponitur quid sit, bria, simpuuium, musci uenerabiles, et Mactus inferio uino esto. 654
    Articulus III.---Quam recte Arnobius exagitet atque eiiciat alios insulsos ethnicorum ritus, quibus deos suos sertis et coronis exornabant, utebantur cymbalis, tympanis, symphoniis et scabillis, illosque mane salutabant, ac quam ridicula et absurda fuerit lauatio Matris deum, Iouis epulum, uindemia Aesculapii, Cereris et aliorum lectisternia, Telluris atque aliorum natalis dies. 657
    Caput XXu.---Quam exigua et exilis sit hominum scientia. 661
    Articulus primus.---Quam pauca homo sciat, eique esse incompertum quid ipse sit, quomodo et quando sint insomnia; quomodo fiat uisio, et sapor percipiatur; cur pili canescant, et oleum liquoribus non misceatur: cur animus in egris sit eger, in aliis stolidus, aut delirus; et quis partium nostri corporis situs, ac quorsum hec Arnobius dixerit. Ibid.
    Articulus II.---Quam recte Arnobius probauerit exiguam esse hominum scientiam et philosophorum dissensionibus et uariis opinionibus Thaletis, Heracliti, Pythagore, Archyte Tarentini, Epicuri, et Democriti de primis rerum principiis, Platonis de anima, Panetii, Chrysippi et Zenonis de mundi incendio; Carneadis, Arcesile et Academicorum, qui nichil sciri posse affirmabant; ac quia nichil adhuc compertum habetur, unde ueritas oriatur, aut cur salsum sit mare, ac utrum he alieque similes questiones relinquende sint. 664
    Caput XXuI.---De quibus uiris illustribus, uatibus, scriptoribus, quos Arnobius citauit, ac de uerbis barbaris, obsoletis, obscuris, quibus usus est. 667
    Articulus primus.---De Pythagora, qui in fano concrematus fuit, de Socratis, Trebonii, Reguli et Aquilii crudeli nece; ac de quibusdam magis, Zoroastre per igneam zonam excito, de Armenio Zostriani nepote, Pamphilo Cyri, Apollonio, Damigero, uelo, Iuliano et Bebulo. Ibid.
    Articulus II.---De uariis uatibus, siue hominibus nimirum Sybilla, Bacide, Heleno, Martio; siue diis Ioue Dodoneo, Apolline Clario, Pythio, Didymeo, Philesio, quorum mentionem Arnobius fecit. 672
    Articulus III.---De uariis scriptoribus ab Arnobio citatis, quorum nomina ordine alphabetico exhibentur. 674
    Articulus Iu.---De uerbis barbaris, obsoletis, inusitatis, aut obscuris, quibus Arnobius usus est. 690
    ARNOBII AFRI DISPUTATIONUM ADuERSUS GENTES LIBRI SEPTEM. 713

LIBER PRIMUS.---INDEX CAPITUM.
    Profitetur Arnobius a se susceptum opus ut sepius inculcatam calumniam propulsaret, qua ethnici propter abdicatum a Christianis falsorum numinum cultum eos publicarum omnium calamitatum auctores esse falso ac temere accusabant. Cap. 1, 2.---Manifestum itaque facit, a christiane religionis exordio, nichil in rerum natura, nichil in priuatis publicisque hominum negotiis, aut mutatum aut relaxatum et dissolutum. Cap. 2, 3.---Ethnicos refutat obiicientes, impietate christianorum deos offensos, mundum pestilentia aliisque calamitatibus obruere; ex ipsis enim gentilium historiis compertum est homines ante auditum umquam christianorum nomen aut iisdem aut etiam grauioribus cladibus fuisse uexatos. Cap. 3, 4.---Demonstrat quoque tam certum esse crudelia bella ab Atlanticis, Assyriis, Bactrianis, Persis, Grecis, Troianis et Romanis, a Nino, Zoroastre, Xerxe, Alexandro Magno, aliisque olim gesta fuisse, quam constare, illa post Christi ortum imminuta fuisse. Cap. 5, 6.---Inquirit, cur tot tantisque malis ex ethnicorum sententia  mundus prematur. Docet uel hec ad causas naturales referenda esse; uel mala uideri hominibus, omnia commoditate sua metientibus, que certe toli nature et mundo utilia sunt. Cap. 7-12.---Quam prepostere autem ethnici mala omnia in Christianos trecentis circiter abhinc annis exortos refundenda esse clamitarent, uariis rationibus scite coarguit. Cap. 13-16.---Absurdum uero dictu esse demonstrat, iram cadere in deos immortales, nullamque simul equitatem iisdem inesse, si ob illatas sibi a Christianis iniurias, earum penas tam ab ipsis quam ab insontibus, ut aiebant, ethnicis ullo absque discrimine repetierint. Concluditque has ridiculas criminationes sola aruspicum, ariolorum et uatum auaritia esse confictas. Cap. 17-24.---Respondet ethnicis obiicientibus deos ideo in homines seuire, quia Christiani nouum cultum in terrarum orbem inuexerant. Hinc edocet, in quo potissimum totius christiane religionis summa consistat. Cap. 25, 26, 27.---Exinde arguit meliorem esse Christianorum causam, quam eorum, qui falsa numina reuerentur. Patrem enim illum adorant, a quo ipsimet gentilium dii, si qui sunt, accipere debuerant quidquid numinis et maiestatis habere creduntur. Cap. 28.---Illum autem uerum Deum rerum omnium esse opificem ex effectibus probat Arnobius; Apolline, Mercurio aliisque omnibus numinibus fictitiis antiquiorem, infinitum, ingenitum, immortalem, eternum. Cap. 29, 30, 31.---Cuilibet a natura insitum esse asserit, ut hunc agnoscat regem summum et omnium moderatorem: quin et animalia et saxa ipsa, si forte loquerentur, id aperte palamque clamarent. Frustra igitur ethnici Iouem summum Deum predicant, quem scilicet solito hominum more natum nouerunt, cum tamen summus Deus ingenitus sit atque eternus. Cap. 31-35---Occurrit ethnicis Christianos insimulantibus, non quod Deum omnipotentem uenerentur, sed quia hominem natum et infami crucis supplicio interemptum Deum esse contendant. Cap. 36, 37.---Si uero, inquit Arnobius, fas fuit ethnicis, quosdam in deorum numerum referre propter collata sibi, ut putabant, beneficia: quanto magis Christus honore diuino ab hominibus habendus est, qui illis multa maiora et infinita abundantissime contulit? Cap. 38, 39.---At ille, inquiebant ethnici, crucis patibulo affixus interiit. Quid inde? Non enim mors Christi, sicut nec Pythagore nec Socratis, eius doctrine egregiisque factis ullam attulit detrimentum. Quid uero, quod nulla mortis infamia innocens homo, quemadmodum Aquilius, Trebonius et Regulus, inuri umquam potest? Quid insuper irrisione magis dignum hac argumentatione gentilium, qui Liberum a Titanibus discerptum, Aesculapium fulmine percussum, Herculem uiuum combustum aliosque morte uiolenta sublatos superstitioso cultu honorabant? Cap. 40, 41.---Christus porro a summo Rege ad nos missus innumeris, que patrauit, miraculis tam certo quam euidenter uerus esse Deus comprobatur. Christi miracula summatim exposita, ex quibus diuinitas eius adstruitur. Cap. 42-47.---Neque his opponi poterant curate ab ethnicorum diis infirme nonnullorum hominum ualetudines. Nam, hoc interim gratis dato, certum est, a nullo umquam gentilium Deo, sicuti a Christo egris hominibus, sola adhibita manu aut uoce, redditam sanitatem. Cap. 48.---Neque patitur auctor sibi obiici, opem a diis ferri non malis quidem, sed bonis piisque hominibus. Christus enim malis omnibus equaliter ac bonis succurrit. uera preterea esse Christi miracula ostendit adhuc Arnobius ex illa prorsus mirabili potestate, quam dedit etiam infime plebis hominibus, quelibet solo ipsius nomine prodigia edendi. Cap. 49-52.---Et sane quante magnitudinis et potestatis sit ipse Christus, sublimis et ab intima radice Deus, tametsi hominibus olim incognitus, uel solis que, ipso moriente, facta sunt miraculis euidentissime demonstratum est. Cap, 53.---Christi miraculorum ueritas comprobata primum ex testibus locupletissimis, Christi discipulis, qui certo capitis periculo ea publicarunt et posteris tradiderunt: deinde uero ex eo, quod Christiana religio iis stabilita et confirmata, breuissimo tempore in toto terrarum orbe suscepta est. Cap. 54, 55.---Neque demum ea miracula a scriptoribus nostris aut scripta mendaciter aut nimium exaggerata probat Arnobius. Quin etiam tam uera sunt, que nostris in Libris de Christo scripta fuere, quam falsu, que gentiles de diis suis tradiderunt. Cap. 56, 57.---Retundit Arnobius ethnicos urgentes, hinc scripta sua esse antiquiora atque idcirco ueriora, illinc uero nostra fuisse ab indoctis hominibus sermone rudi atque impolito exarata. Cap. 58, 59.---Satisfacit auctor ethnicis, qui a Christianis postulabant, cur Christus, si Deus sit, humanam formam induit et more humano est interemptus. Cap. 60, 61, 62.---Respondet iisdem reponentibus, incredibile prorsus esse Christum Deum et hominem humana tantum natura uisum ac patibulo adfixum uitam finiisse: ostenditque Christum ad sanandos erudiendosque homines, tanta lenitate, quanta libertate passum esse se ab impiis occidi. Cap. 63.---Quapropter Arnobius acriter arguit ethnicos, qui tamen tyrannis diuinos deferrent honores aliosque omni impietatis ac sceleris genere contaminatos  summis extollerent laudibus statuisque donarent; solum nichilominus Christum, uerum, maximum ac maxime salutarium nuntium, iniquissimo atque implacabili odio persequebantur. Cap. 64.---Quid enim iniquius, inquit, et crudelius, quam uirtutum omnium Dominum mortisque extinctorem bello acerbissimo semper lacessere, qui permissa morte hominis, quem gestabat, certam de futura animarum nostrarum salute, si pie uixerimus, spem omnibus fecit? Cap. 65. 718-810

LIBER II.---INDEX CAPITUM.
    Ab ethnicis inquirit Arnobius cur demum Christum nullius in eos peccati reum ita oderint, ut uel eius nomine audito ira protinus excandescant: qui tamen, etiamsi cui credatur dignus non esset, eo saltem non aspernandus erat, quod cunctis uiam ad celum monstrauit. Cap. 1.---Occurrit auctor gentilibus respondentibus, summo illum odio se propterea prosequi, quia omnem deorum cultum euertit. Cap. 2, 3.---Ostendit ethnicos prorsus immerito Christi dictis propterea non credere, quod ea, que pollicetur, se umquam reipsa daturum nos non conuincit. Si quidem plurima suppetunt eorum que Christus promisit, haud omnino incerta rerum argumenta: que quidem quum in promptu sint, de aliorum quoque ab eo promissorum euentu dubitandi nulla ratio est. Cap. 4, 5.---Ethnicorum iactantiam retundit, quippe qui se solos sapientia et scientia ornatos gloriarentur, ceteros uero, qui per totum terrarum orbem Christo nomen dederunt, magno etiam ingenio preditos, obtusos, hebetes ac fatuos existimarent. Cap. 6, 7.---Nulla igitur ratione aliis non doctiores ethnici christianos diuino magistro suo credentes uituperabant. Sine preuia namque fide nullum profecto negotium suscipitur. Ipsimet gentiles opinionibus credebant philosophorum, qui de primis tamen rerum principiis aliisque de rebus nichil certi exploratique proferunt ac semper inter se digladiantur. Cap. 8, 9, 10.---Inde colligit Arnobius equius esse credere Christo, qui tantis miraculis doctrinam suam stabiliuit, quam philosophis quantumlibet ob morum integritatem atque sapientiam laudandis, qui nichil uel minimum quid his simile umquam potuerunt. Cap. 11---Et certe si Christus humanis tantum argumentis usus fuisset, nemo ei fidem adhibuisset, quam tamen plerique dare coacti sunt ob edita ab ipso eiusque discipulis miracula; edita, inquam, ubique in Oriente et Occidente et potissimum Rome, ubi Simon magus a Petro ex sublimi ere in terram deiectus perhibetur. Cap. 12.---Quid plura? Non uexanda certe, sed ideo laudanda erat ab ethnicis christianorum fides, quia illis communes erant cum philosophorum corypheis de Deo, de corporum resurrectione de salute animarum, et futuris impiorum penis sententie, quamuis ab his aliter atque a Christianis explicentur. Cap. 13, 14.---Hinc occasionem captat Arnobius edisserendi, cuius nature sit anima nostra, quo ex fonte prodeat et cur uariis affectibus et uitiis fiat obnoxia. Illos deinde refutat, qui nostram animam eiusdem cum Deo immortalitatis et nature participem esse pronuntiabant. Cap. 14, 15, 16.---At diuina est, inquiebant, anima hominis, qui ratione ceteris prestat animalibus. Optime quidem, reponit Arnobius, si homo hac sua ratione bene semper uteretur. Deinde nonnullis occurrens instantiis uulgi opinationes de anime humane prestantia exponit ac diluit. Cap. 17, 18.---Pergit porro demonstrare, humanas animas neque diuinas esse neque omnium scientia eruditas in hunc mundum e celo aduolasse, atque inde ruit placitum illud quorumdam philosophorum, quo ea que discimus reminiscentias esse somniabant. Cap. 19.---Et hanc quidem coniectationem falsam esse aliis adhuc rationum momentis euincit; imprimis uero proposita hypothesi pueri, in desertissima et inaccessa solitudine nati atque ibidem summo in silentio a muta nutrice educati. Cap. 20, 21.---Hinc euidenter concludit, humanam animam in mundum non uenisse omnium scientia instructam. Cap. 22, 23.---Exinde Arnobius contrarium Platonis argumentum ex puero de numeris interrogato petitum luculenter diluit. Cap. 24, 25.---Eorum obiectionem dissoluit, qui dicunt animam, ubi corpori coniungitur, priorum obliuisci atque, ut aiunt, ex docta elementariam fieri. Cap. 26, 27.---Idem argumentum pertractat. Cap. 28.---Ex disputatis colligit auctor hominem proletarium ac prorsus inopem ordini primo h. e. diuino non ascribendum nec ei eamdem atque Deo immortalitatem tribuendam. Cap. 29, 30.---Eadem ratione impugnat Arnobius contrariam Epicuri opinionem, qui animam humanam mortalem esse garriebat. Deinde statuit auctor noster, animam medie cuiusdam mortalem inter et diuinam naturam esse substantie. Cap. 30-34.---Instantibus uero ethnicis, quo pacto immortalis fieri possit anima, si medie illius qualitatis sit, facit satis Arnobius. Cap. 35, 36.---Deinde animam nostram a postrema quadam potestate fuisse quidem creatam, sed neque diuine prolis neque summi Dei filiam esse demonstrat. Nec patitur auctor sibi obiici, mundum sine homine esse imperfectum;  adeoque Deum uniuscuiusque animam ex se ipso genitam in humanum corpus misisse. Cap. 36, 37, 38.---Longa autem inductione conatur ostendere, hominem non ad perfectionem mundi, qui quidem sine illo esse poterat, sed ad priuatam ipsiusmet hominis utilitatem esse creatum. Atque ex his concludit, diuinam non esse animam, que postmodum in corpus aliquod a Deo missa fuerit. Cap. 39-43.---At sua, inquiunt, uoluntate, non Dei iussu uenit in mundum. Cui quidem instantie occurrit Arnobius. Cap. 44-46.---Urgebant ethnici, unde igitur anima progenita sit aut prolata inquirentes. Quibus respondet Arnobius, illud primum nobis esse compertum, illam nec diuinam nec Dei esse progeniem: nichil enim a Deo summo fieri umquam potuisse, nisi omnibus numeris absolutum. Deinde subdit, illud nos certo cognoscere, homines nichil esse aliud nisi animas corpori alligatas, que omni uitiorum genere corrumpuntur. Cap. 47, 48.---Sunt quidem nonnulli optimis moribus: etsi sane paucissimi sunt. Ecquinam uero perfecti sunt homines? Non igitur diuina est anima humana. Cap. 49, 50.---Neque uero est quod rideant ethnici, si negemus nobis esse compertum quo modo illa sit creata. Si enim recte a Platone assertum putant, illas non a Deo summo, sed a minoribus quibusdam potestatibus esse creatas: cur nobis non licebit ipsas esse medie qualitatis longe certius asserere, que tamen a Deo immortalitate donentur? Cap. 51, 52, 53.---Neque dixeris, nichil penitus sine Dei uoluntate fieri, neque etiam curiosius inquiras, unde mala oriantur et cur ea Deus permittat. Hoc unum pro certo habendum, nichil a uero Deo fieri malum, uitiosum et noxium quodque omnibus non sit salutare atque amoris plenissimum. Cap. 54, 55.---Nemini uero mira uideri debet nostra de tot aliis rebus ignoratio. Quis enim nescit tantas esse hominum de re qualibet contentiones, ut nichil a quoquam asseratur, quod ab alio statim destrui non possit? Cap. 56, 57.---Quamuis ergo ignorarent Christiani, a quo et unde creata sit anima humana: nichil inde aduersus illos efficere poterant ethnici, quibus multo plura sunt incomperta. Cap. 58, 59.---Recte itaque Christus, uerus Deus, sub hominis forma locutus iubet nos, relictis omnibus questionibus, ad rerum uniuersarum Dominum tota mente attolli; qui tametsi comprehendi nequeat, nullus tamen nisi amens illum solum esse Deum ambigit. Ethnicos igitur, qui eum non agnoscunt, manent seui post mortem cruciatus. Cap. 60, 61, 62.---Urgentibus ethnicis, quid ergo actum sit de eorum animabus, qui ante Christi aduentum mortui sunt, et cur omnes anime non sint equali munificentia donate: respondet primum Arnobius, equaliter in omnes diuina beneficia fuisse diffusa; deinde, omnes Deum equaliter uocare omnibusque ad se ueniendi potestatem fecisse, sed nulli necessitatem afferre. Cap. 63, 64.---Docet, cur Deus non faciat, ut inuiti homines ipsius credant promissis; deinde, quod soli christiani salutem consequantur ope Christi atque auxilio, cui a Deo patre facultas ista concessa. Cap. 65.---Transit ad ueterem ethnicorum querimoniam, qua nouellam esse christianam religionem atque antiquos et patrios ritus in barbaros ac peregrinos non esse mutandos expostulabant. Cap. 66, 67, 68.---Tametsi christiana religio recens esset instituta, nonne res omnes humane, nonne inprimis, uel ipsis fatentibus ethnicis, eorum Dii esse ceperunt? Cap. 69, 70.---Si ergo ante quadringentos annos christiana religio non erat, neque etiam ante duo annorum millia nullos deos suos fuisse negare poterant. At demum religionis auctoritas non est tempore estimanda, sed numine. Cap. 71.---Obiectionem illam deinceps infringit Arnobius, qua ethnici obtendebant eorum religionem multo uetustiorem christiana esse adeoque ueriorem. Cap. 72, 73.---Respondet, postulantibus ipsis ethnicis, cur tam sero Christus a Deo missus fuerit. Cap. 74, 75.---Satis iisdem facit inquirentibus, cur Deus, cui Christiani seruiebant, patiatur illos omni persecutionum ac penarum genere uexari et opprimi. Cap. 76, 77, 78. 809-936.

LIBER III.---INDEX CAPITUM.
    Christiana religio ab eximiis uiris iamdudum satis superque adserta; que tamen nullo prorsus uindice indiget per seipsam plane inconcussa. Cap. 1.---Interceptam defensionem resumens Arnobius, ethnicis respondet cur christiani deos nec colerent nec adorarent. In Deo rerum omnium creatore quidquid colendum et adorandum est, a christianis coli et adorari. Si qui ergo dii sint, ab illo originem suam ducunt atque in eo coluntur. Cap. 2, 3.---At illos reuera esse deos probari numquam potuit ab ethnicis, quibus incompertum semper fuit, aut unde nomina sua acceperint, aut quanta sit eorum multitudo. Cap. 4, 5.---Ulterius progreditur auctor atque ex his que ethnici de diis suis predicabant, nullos esse apertissime demonstrat. Primo enim deos mares et feminas uenerabantur, at diuinam naturam nullius esse sexus capacem comprobatur. Preterea si dii gentium generare ac generari possent, quum fingantur immortales, iam infinitus esset eorum numerus. Cap. 6, 7, 8, 9.---Ad  hec fedis cupiditatibus ac uoluptatibus contaminarentur dii. Non est ergo cur ethnici egre ferant deos eiusmodi generantes ac genitos reprobari a christianis. Cap. 10, 11, 12.---Deinde perstringit gentiles Arnobius, quod persuasum habebant, quemadmodum saducei, deos corporea humanaque forma figurari atque componi. Cap. 12, 13.---Hoc autem semel admisso, dii sibi inuicem aut similes aut dissimiles dici deberent. Utrumque uero absonum. Cap. 14, 15.---Neque eos esse audiendos, qui diis humanam formam accommodari, honoris tantum causa, respondebant, euincit Arnobius. Cap. 16.---Nulla igitur Dei, tametsi audiat, uideat, intelligat, species aut figura esse potest. Unum scimus, nichil corporei aut humanorum affectuum esse in Deo, cuius natura nullo potest explicari mortali sermone. Cap. 17, 18, 19.---Irridet Arnobius ethnicos, quod deos inducant humanis officiis, negotiis, rebusque aliis, siue bonis, siue malis, presidentes. Cap. 20, 21.---Suam sententiam confirmat auctor, horum officiorum, quibus dii presunt, enumeratione peracta. Cap. 22, 23, 24, 25.---Idem persequitur argumentum, concluditque placita eiusmodi neminem umquam persuasurum christianis, quantumlibet impii et athei dicantur. Cap. 26, 27, 28.---Fictitios preterea omnino esse gentilium deos luculenter demonstrat Arnobius ex uariis illorum opinionibus, que de iisdem numinibus circumferuntur, et primum de Iano, Saturno, Ioue et Iunone. Cap. 29, 30.---Deinde de Minerua, Neptuno, Mercurio, Magna Matre, Libero atque Apolline. Ad hec de Diana, Cerere aliisque, nec non de Mundo, quem frustra nonnulli Deum eternum esse putarunt. Ex qua quidem opinionum plane ridicularum uarietate ceterorum deorum falsitas euidentissime ostenditur. Cap. 31, 36.---Idem non minus efficaciter conficit Arnobius ex eorumdem ethnicorum absurdis dissidiis de origine et numero deorum suorum. Ubi primum de Musis. Cap. 37.---De Nouensilibus. Cap. 38, 39.---De Penatibus. Cap. 40.---De Laribus. Cap. 41, 42.---Atque inter tantas dissensiones nulli homini ethnico discernere licuit quis ex illis uerus erat Deus, quis honorandus, inuocandus et exorandus. Cap. 43, 44. 937-1003.

LIBER Iu.---INDEX CAPITUM.
    Inceptam aduersus gentilium deos disputationem persequitur Arnobius ostenditque Pietatem, Concordiam, Salutem aliaque huiuscemodi numina nec ioco nec serio dici posse uim habere diuinam et in censum deorum referri; cum ea omnia in hominum actionibus atque affectibus posita constent. Cap. 1, 2.---Nec minus prepostere ab ethnicis propter nonnulla benefacta, uti somniauerant, plures dii, quemadmodum Luperca, Prestana, Panda seu Pantica, Pellonia alieque ignotorum numinum caterue educebantur. Cap. 3, 4.---Garriebant preterea gentiles quosdam esse deos sinistrarum regionum presides, dexterarum inimicos. Cap. 5.---Ab iisdem quoque gentilibus insulse omnino fingebantur quidam dii rebus quibusdam nec aliis prefecti: quorum nonnullos recenset Arnobius. Cap. 6, 7.---Alia item eiusmodi numina enumerare pergit ridetque. Cap. 8, 11.---Neque est quod aliquis obiiciat, illos ideo deos esse, quod ab haruspicibus uocati continuo ueniant, certaque responsa reddant. Quam quidem obiectionem refellit Arnobius. Cap. 11, 13.---Sed instat auctor planumque facit absurdissima ab ethnicis produci, deorum suorum monstra: tres uidelicet Ioues, quinque Soles, totidem Mercurios, Mineruas et Dionysos, etc. Cap. 13, 14, 15.---At hi omnes dii eiusdem nominis esse non possunt, aut quis ex illis uerus Deus sit penitus ignoratur. Atque id exemplo Minerue confirmat Arnobius. Cap. 15, 16, 17.---Occurrit deinde, urgentibus ethnicis, incompertum esse, an theologi aliiue suis in libris cognita et explorata, uel facta fictaque pro libidine de diis scripserint. Cap. 18, 19.---Demonstrat, iis in libris nichil ueri indicari posse, in quibus iidem dii summis contumeliis affecti ubique passim perhibentur. Cap. 19, 22.---Idem persecutus argumentum concludit publicas humani generis calamitates ipsis ethnicis, hec numinum portenta impie colentibus, esse adscribendas; non autem christianis, qui ea quo par est horrore detestantur. Cap. 22, 23, 24.---Alia probrosa diis suis ab ethnicis tributa commemorat. Cap. 24, 25.---Nec insanas deorum libidines ac furentem petulantiam dissimulat.---Cap. 26, 27. Atqui hec omnia aut falsa sunt aut uera. Si primum, dii tantas tamque impudentes calumnias uindicare debuere; si secundum, iidem dii miseri, infames ac sceleratissimi homines fuisse conuincuntur. Cap. 27, 28.---Homines autem fuisse deos eiusmodi manifestissime comprobatur. uerum declarat Arnobius, se id, quod facile alias erat, demonstrandum non suscepisse, sed illud tantummodo, deos nimirum a nemine contumeliosius quam ab ethnicis uexari. Cap. 29, 30, 31.---Neque ista esse petarum commenta euidenter demonstrat. Cap. 32, 33, 34.---Sed eo maior erat ethnicorum iniquitas, quod summa legum seueritate in famosi alicuius dicti, carminis et libelli auctores animaduerterent; patientissime uero ferrent tanta deorum dedecora scribi et  decantari. Cap. 34, 35. Neque satis hec culpa est: ea enim scribentes atque etiam histriones et mimos eadem in theatris representantes laudibus ac premiis augebant. Dii ergo, si ira, uti opinabantur ethnici, accendantur, non christianis, sed ipsismet ethnicis omnium ante oculos dedecus illorum statuentibus irasci debebant. Si uero ire expertes sunt, christianis frustra irati dicuntur. Cap. 35, 36, 37. 1003-1080.

LIBER u.---INDEX CAPITUM.
    Ad aliud contra gentilium deos argumentum transit Arnobius, illudque petit ex historiis: quas quum ethnici usu quotidiano retinerent festisque celebrarent annuis, eas profecto uerissimas esse arbitrabantur. Prima est Nume Pompilii, qui a Ioue Elicio dolis et artibus decepto fulminis procurationem impetrasse perhibetur. Cap. 1, 2.---Ex omnibus autem huius historie circumstantiis manifestum facit auctor nichil fingi posse a ueritate et diuinitate magis alienum. Cap. 3, 4.---Secunda Acdestis et Attidis historia est, que turpissimis Iouis, Matris Deum, Nane et Ie flagitiis, ignominiosa Attidis castratione illiusque et Ie morte aliisque illi adiunctis famosissima fuisse comperitur. Cap. 5, 6, 7.---Contra illam igitur Arnobius haud aliter ac contra alias argumentatur. Urget ethnicos, eorumque ridet insaniam. Cap. 8, 9.---Alia excutit in eadem historia ineptiarum plenissima. Cap. 10, 11.---Eam tamen ostendit ab ethnicis non posse falsitatis coargui; que scilicet ab antiquissimis illorum scriptoribus tradita fuerit et ab ipsis ethnicis annuo Matris Deum festo celebrari consueuerit. Cap. 12, 17.---Plures alias his similes Arnobius execranda earum feditate deterritus se pretermittere declarat. Paucis tamen perstringit Faunam Fatuam, siue Bonam Deam, uirgis cesam, turpem Seruii ortum, ac nefanda que in Omophagiis, Corybantibus, Bacchanalibus, Phrygiis sacris ac mysteriis fieri solebant. Cap. 18, 19.---Horum autem occasione Iouis incestus cum Cerere matre ac Proserpina filia ethnicis exprobrat. Cap. 20, 21.---Quibus expositis scite obseruat, tot tantaque Iouis narrari adulteria aliaque flagitia, ut non alia causa natus uideatur, nisi ut in eum omnis infamie colluuies deriuaretur. Cap. 22, 23.---Tum deinde alia persequitur sacra, uidelicet Thesmophoria, Eleusinia. Cap. 24, 27.---Atque Alimontia; in quibus non minor quam in aliis lasciuia ac petulantia. Cap. 28, 29.---His enarratis ab ethnicis postulat, utrum christiani ad hec sacra agenda omni suppliciorum genere cogi debeant; simulque mirum sibi uideri profitetur illum qui hos esse deos neget uel dubitet, atheum ac sacrilegum ab ipsis appellari. Denique concludit, huiusmodi deos non christianis eos respuentibus, sed ethnicis tanta illorum crimina predicantibus infensos esse debuisse. Cap. 29, 30, 31.---Gentilium responsionem exsufflat, qui omnes hasce historias allegorico tantum sensu intelligendas esse contendebant. Cap. 32, 33.---Eiusmodi tergiuersationis absurditatem uehementius urget. Cap. 34, 35, 36.---Id adhuc plenius euincit, Summani et Proserpine, nec non Iouis ac Cereris historiis excussis. Cap. 37, 38, 39.---Fac tamen, si uelis, in historie cuiuslibet descriptione aliud omnino quam uerba sonant significari: non minus certe illud ad deorum dedecus et contumeliam redundabit. Cap. 40, 41, 42.---Denique multa in deorum historiis lectitari ostendit Arnobius, que allegorico sensu explicari nequeant, ex quibus concludit, nefas prorsus esse deos ab gentilibus, si eos reuera existere persuasum habebant turpissimis et diuina maiestate plane indignis uocari nominibus. Cap. 43, 44, 45. 1080-1160.

LIBER uI. INDEX CAPITUM.
    In hoc et subsequenti libro aliam Arnobius gentilium diluit criminationem, qua christianos maxime impietatis accusabant, quod nulla deorum haberent templa aut simulacra, nec ulla umquam iis sacrificia facerent. Cap. 1, 2.---A templis deorum orditur ac profitetur, iis quidem christianos carere, non in deorum, si modo tales quidam existant, contemptum, sed quia ea despiciant, quum ipsis nulli usui esse possint, sitque diis magis preterea iniuriosum temere asseuerare, quemuis Deum templo concludi. Cap. 3.---Reponentibus uero ethnicis, propterea diis templa extrui, ut cum eis quodammodo presentibus colloquantur, respondet Arnobius, uerum Deum tacitas etiam animi nostri cogitationes agnoscere, cuncta equaliter audire, nullibi abesse; uno uerbo, immensitate sua ubique esse presentem. Cap. 4, 5.---Accedit, pleraque deorum templa nichil aliud esse nisi mortuorum sepulchra. Atque inde conficit Arnobius, diis frustra et contra eorum decus templa esse constructa. Cap. 6, 7.---Colendi uero eorum simulacra non potior utique est ratio. Dii quippe si sunt in celo, ad eos potius quam ad illorum simulacra fundende sunt preces. Alia preterea aduersus deorum simulacra congerit auctor. Cap. 8, 9, 10.---Ab ethnicis iure merito derisi sunt prisci homines, qui pro diis fluuium, acinacem, lapidem, informe lignum aut quid simile colebant. uerum illos ipsos non minus irridendos demonstrat Arnobius, qui de diis confinxere non minus absurda. Cap. 11, 12.---Neque indigna tantum ethnici diis  suis ornamenta dederunt; sed quorumdam etiam hominum et meretricum formam et lineamenta. Cap. 13.---Quapropter ethnicos hortatur Arnobius, ut ad saniorem mentem redeuntes tandem intelligant simulacra, que tanto honore adorabant, ossa esse, lapides, es, argentum, aurum ac uilissimam sepius materiam. Cap. 14, 15.---Huc accedit, quod si quis in Olympiaci Iouis aut alterius simulacri partes mas introiret, quid preter laminas uel ligni saxique parintites plumbo suffuso aut catenis, uncis et ansulis compactas conspiciet? caput, uentrem simulacri aliasque partes intus uacuas atque inanes? quidquid uero exterius apparet, de colorari, corruere et coinquinari. Cap. 16.---uariis argumentis ethnicorum opinionem infringit Arnobius, adstruentium, non simulacrorum materiam, sed deos coli in simulacris degentes. Cap. 17, 18, 19.---Instat, cur simulacra tueantur ac diligenter custodiant, ne qua iniuria afficiantur? Cap. 20, 21.---Si dixeris, de his nichil deos curare: at illi saltem debuerunt simulacra et fana, in quibus habitabant, a perditorum hominum petulantia, ab incendio aliisque casibus intacta seruare. Cap. 22, 23.---Ultimum denique gentilium suffugium euertit Arnobius, hec omnia scilicet dictitantium aliquos haud latuisse, sed illo simulacrorum cultu imperitum uulgus in officio et religione retinendum existimasse. Cap. 24-27. 1161-1216.

LIBER uII. INDEX CAPITUM.
    Hoc in libro probat Arnobius, siue auctoritate, siue ratione diis nulla esse sacrificia facienda. Non enim his sacrificiis nutriuntur: quando quidem, quidquid nutritur, mortate est. Cap. 1, 2, 3.---Neque etiam uoluptatis causa diis hostie ceduntur, mortalis quippe adhuc est, qui huiusmodi afficitur delectatione. Cap. 4.---uulgarem autem opinionem illam subruit Arnobius, que sacrificiis deorum iram placari statuebat. Non ire motus diis indignus in immortalem animum cadere nequit. Cap. 5, 6, 7.---Preterea nemini probabitur, eos pecude aliqua mactata et oblata iram ponere aut iniuriarum suarum obliuisci: aut his sacrificiis, tamquam pacta mercede, peccatorum in se commissorum ueniam largiri. Cap. 8, 9.---Neque est certe quod quis arguat, hostias diis immolari, ut res tribuant prosperas et aduersas remoueant. Nam missa interim illa philosophorum opinione, fato omnia regi, certe, si penes deos sit secunda et aduersa tribuere hominibus, ingrato animo sinunt eos qui uictimis aras illorum onerant, ad extremas redigi angustias. Cap. 10, 11.---Deinde uero dictu absurdum est deos sacrificiorum pretio beneficia sua uendere. Cap. 12.---Neque potiori ratione asseritur sacrificia diis honoris atque amplificande illorum potentie fieri. Cap. 13, 14.---Fatetur tamen Arnobius honorem habendum uero Deo, qui, sicut ira non ardescit, ita nec collato gaudet honore, nec negato indignatur, nec se fieri maiorem alienis officiis existimat. Adde uero, nichil honoris diis accedere ex mactatis animalibus, quorum fumo simulacra ac sanguine et putore templa atque altaria coinquinantur. Cap. 15, 16---Quod si hoc animalium cruore deos honorari contendas, cur eis non immolantur elephanti, cameli, leones aliaque animalia longe plurima. Neque dicas, iis tantum deos honestari, que ad uictum nobis benigne suppeditant: nam et cuminum, nastartium, rapas et cetera, que nostro sunt usui, iisdem diis litari debebunt. Cap. 16, 17.---Urget insuper Arnobius, deorum sicut unum genus, ita unam esse debere sententiam: Cur ego, inquit, uni una, altera alteri hostia immolatur? Cap. 18-21.---Neque respondere iuuat antiquitate ac longa consuetudine diuersis diis uictimas diuersas mactari. Non enim inquiritur, utrum homines, sed utrum dii sanciuerint, aliquam hostiam uni deo magis quam alteri conuenire. Cap. 21, 22.---Obiicientibus ethnicis, diis bonis, ut prosint, et malis, ne noceant, sacrificandum, respondet Arnobius, deos omnes  natura sua bonos esse debere, adeoque, licet nullo honore ab hominibus afficiantur, illis tamen idcirco nocere nequibunt; preterea, si uera sit hec ethnicorum opinio, ex ea sequitur, bonum deum, si debita illi hostia non mactetur, malum fieri: contra uero deum malum fieri bonum, sacrificio peracto. Cap. 23.---Ceterum quamuis fas fieri posset ut tauri aliaque animalia diis immolarentur, quid eis conducere ualebant farciminum, pultium liborumque genera, que in ethnicorum mysteriis adhibebantur? Cap. 24, 25.---Turis quoque eorum aris adolendi non melior est ratio. Recens quippe est ritus ille ac temporibus ignotus antiquis. Quamobrem aut inutilis censeri debet, aut peccauere prisci homines, quibus numquam usu uenisse constat. Cap. 26. 27.---Quid uero quod ture dato diis honoris aliquid tribui iactitatur. Nihil quippe tus est aliud nisi uiscus ex quibusdam corticibus profluens. Cur ergo ex aliis arboribus coalescens ipsis similiter non incenditur? An quia non ita suauis est odoris? Ergone diis, quemadmodum hominibus, alii odores grati sunt, insuaues alii atque iniucundi? At, fatentibus philosophis, incorporei sunt dii adeoque haud possunt ullo turis aut odore alio mulceri. Cap. 27, 28.---Frustra etiam ac nulla pariter adducti ratione merum in sacris suis turis socium libabant. Diis enimuero nec siti sicut nec fame laborantibus, inutilis plane uini usus. Illud autem fundi aut in deorum honorem, aut ut propitii fierent, perperam quoque opinabantur ethnici. Cap. 29, 30.---Quid enim magis insulsum quam certis uerbis uini aliquid libari, ne quodlibet aliud uinum fiat sacrum atque humanis usibus eripiatur? Cap. 31.---Nec minus ridiculum esse ostendit Arnobius deos sertis, coronis, cymbalis, tympanis ac symphoniis oblectari. Ad hec dies eorum festos irridet ac ludos in ipsorum honorem institutos exagitat. Cap. 32.---Nihil etiam a recta ratione magis alienum esse conuincit, quam existimare, turpibus, que tum agebantur, comediis ac tragediis, deos delectari atque animos ponere. Cap. 33.---Demonstrat uero tot tantaque opinionum portenta inde orta esse, quia ethnici nesciebant que sit ueri Dei natura, sibique falso persuadebant, deos suos eiusdem secum esse substantie. Cap. 34.---Ad euertendum deinceps accedit ultimum illudque, ut putabatur, ualidius ethnicorum propugnaculum, quo ii ex uariis prodigiorum, sicut aiebant, historiis probare nitebantur, deos peccatis hominum offensos ira exarsisse, sed eorum satisfactione postea placatos, et primum quidem ludorum Circensium restitutionem in Iouis honorem excutit; qua rite peracta lues cessasse ferebatur. Cap. 35, 36, 37.---Transit deinde ad historiam Capitolii fulmine icti et simulacri Iouis de sede sua deturbati; quo demum ex haruspicum responsis altiore in loco ad orientem solem collocato tum patuisse res abditas existimabant, hisque relatis palam facit, nichil posse umquam excogitari, quod summa deorum amplitudine atque etiam nomine sit magis indignum. Cap. 37-41.---Deinceps ad examen reuocat narrationem de Aesculapii simulacro in insulam Tiberinam translato: unde subito sedatam esse putabant diram luem, que iniquis reipublice temporibus grassabatur. Cap. 41, 45.---Sermonem instituit de simulacro Matris deum ex Phrygio Pessinunte Romam aduecto: quo tempore hostem ab Italia pulsum, decus urbis pristinum restitutum, fines imperii longe lateque propagatos aliaque in Romanam gentem collata beneficia dictitabant. Quibus in medium adductis demonstrat Arnobius, nichil esse aut fingi posse, quod ueritati magis repugnet quodque fidem minus mereatur. Cap. 46-48.---Postremo secum comparat ac sibi inuicem opponit ethnicorum christianorumque opiniones, atque hinc concludit, christianos pios esse, gentiles uero dementis impietatis, quam illi exprobrabant, reos esse reuera ac conscios. Cap. 49, 50, 51. 1217-1388.




FINIS TOMI QUINTI.


