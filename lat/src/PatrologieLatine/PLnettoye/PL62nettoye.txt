
PATROLOGIAE TOMUS LXII.

D. EUGYPPII

TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1848


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM PECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES PRIMA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A TERTULLIANO AD GREGORIUM MAGNUM. ACCURANTE I.-P. MIGNE, CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXII.


D. EUGYPPII

ABBATIS.

TOMUS UNICUS.


PARISIIS, uENIT APUD EDITOREM, IN uIA DICTA D'AMBOISE, PRÈS LA BARRIERE D'ENFER, OU PETIT-MONTROUGE. 1848


uolume title page


D. EUGYPPII

ABBATIS AFRICANI

OPERA OMNIA

SIuE THESAURUS EX S. AUGUSTINI OPERIBUS INGENTI LABORE DE EMENDATISSIMIS EXEMPLARIBUS ELECTUS, DILIGENTI CURA IOANNIS HEROLD ACROPOLITAE, CUM INDICE TRIGEMINO ATQUE COMPLETISSIMO, ANNO R. S. MDXLII IN LUCEM EDITUS, IN HAC AUTEM NOuISSIMA RECENSIONE SPHALMATIBUS INNUMERIS, QUIBUS SCATEBAT uIXQUE INTELLECTUI PERuIUS EuADEBAT, EMENDATUS. ACCESSIT

uITA S. SEuERINI NORICORUM APOSTOLI

CUM

EPISTOLA EUGYPPII AD PASCHASIUM DIACONUM.

Accurante I.-P. Migne, BIBLIOTHECAE UNIuERSALIS AD USUM CLERI EDITORE.

TOMUS UNICUS.
PRIX: 7 FRANCS.

PARISIIS, uENIT APUD EDITOREM, IN uIA DICTA D'AMBROISE, PRÈS LA BARRIÈRE D'ENFER, OU PETIT-MONTROUGE. 1848


ELENCHUS OPERUM QUAE IN HOC LXII TOMO CONTINENTUR

    Thesaurus ex S. Augustini operibus, cum indice trigemino.
    uita S. Seuerini abbatis.


[1Kb]



Main uolume text





ANNO DOMINI CCCCXCI-DXII.
PASCHASIUS DIACONUS.





PROLEGOMENON.


 Paschasius, Ecclesie Romane diaconus, claruit ineunte hoc seculo, ann. 501. Flagrante Romano schismate ann. 498, Laurentii aduersus Symmachum partes strenue tutabatur; eiusque causam ad obitum usque pertinaciter propugnauit. Obiit ann. 512. Hac occasione lepidam plane fabulam de Paschasii anima Purgatorii flammis exusta refert nobis Gregorius, seu quisquis Dialogorum auctor. Exstat Paschasii Epistola ad Eugippium, S. Seuerini uite prefixa, apud Surium Ian. 8 et Baronium ad an. 496. Habentur etiam Libri II de Spiritu sancto, contra Macedonium, Colon., 1539, in-8o, Helmstad., 1613, et in Bibliotheca Patr. tom. uIII, pag. 806. Hos Paschasii esse pernegat, et Fausto Rhegiensi tribuendos  contendit Casimirus Oudin. Sane rationes eius non prorsus contemnende uidentur, que apud ipsum uideri  possunt, Supplement., pag. 107. Cum tamen lectissimi hi et luculenti libri  Gregorii Paschasio diacono eos diserte tribuentis testimonio nitantur  ut de Sigeberto Gemblacensi  nichil iam dicam, Paschasio nostro haud temere sunt abiudicandi. Nec obstant codicum quorumdam mss. tituli, qui librariorum incuria appositi incautos lectores haud raro fallunt: presertim cum Faustum scripsisse librum de Spiritu sancto tradiderit Gennadius . Et ipse Trithemius, quem pro se testem laudat Oudinus, hos ipsos libros, quorum meminit Gregorius, Paschasio nostro luculenter ascribit; quamuis aliud  agens, prima huius operis uerba unico isti, quem hac de re scripsit Faustus, libro incautus affinxerit.





PASCHASII DIACONI DE SPIRITU SANCTO LIBRI DUO. *



PRAEFATIO.

 Fides catholica in uniuersum mundum per patriarchas et prophetas et gratie dispensatores, Spiritu sancto insinuante diffusa est. Hanc apostolica sollicitudo atque perfectio, sicut per sanctas paginas dilatauerat,  ita per Symboli salutare mira breuitate collegit, et tanquam per diuersas remediorum species disposuit in corpus unum, ac uelut ex innumeris aromatibus pretiosum confecit unguentum, cuius odor omnes fines terre potentia flagrantie spiritualis impleuit, ut in ipso uniuersitatis ascensu uirtus appareat ueritatis. Et quia oportet ut errantibus quasi paruulis et ignaris, prime Christiane traditionis elementa repetamus , in hac symboli perfectione et unitas euidenter aperitur, et trinitas, dum ter repetita confessio Patri, et Filio, et Spiritui sancto, unum credulitatis reddit obsequium. In quibus uerbis etiam trecentorum decem et octo, sacer numerus sacerdotum, emergentes Arii ac Macedonii  damnauit errores, dicens: Credo in Deum Patrem, Credo in Filium eius unicum Dominum nostrum. Credo et in Spiritum sanctum. Nam et si ex hoc numero paucorum fragilitas declinauit, uniuersalis tamen numeri mysterium non resoluit. Et ideo sacer numerus diximus, quod trecenti mera supputatione  Greca signum crucis, decem et octo uero, Iesu adorandum nomen ostendunt. In hoc ergo numero atque mysterio, in quo et sanctus Abraham de innumeris gentibus triumphauit, seniorum pietas hostem  fidei sub una Patris et Filii et Spiritus sancti predicatione confundit: unde etiam intelligendum est eos qui in Spiritum sanctum sub eterna damnatione blasphemant, aut sine professione symboli baptizatos, aut in ipso sibi symbolo ac fonte mentitos, antequam omnis homo diabolo renuntians confitetur: Credo et in Spiritum sanctum. Credo, inquam, et in Spiritum sanctum. Agnoscamus uerbi ipsius priuilegium, Credere illi quilibet potest hominum. Credere uero in illum, soli debere te maiestati noueris. Sed et hoc ipsum aliud est, Deum credere, aliud est credere in Deum. Esse Deum et diabolus credere dicitur secundum Apostolum: Nam et demones credunt et contremiscunt. In Deum uero credere, nisi qui pie in eum sperauerit, non probatur. In Deum ergo credere, hoc est fideliter eum querere,  est tota in eum dilectione transire. Credo ergo in illum, hoc est dicere, confiteor illum, colo illum, adoro illum, totum me in ius eius ac dominium trado atque transfundo. In professionis huius reuerentia, uniuersa diuino nomini debita continentur obsequia.



LIBER PRIMUS.



 CAPUT PRIMUM. Quod non in Ecclesiam sicut in Spiritum sanctum; sed remota in prepositione, Ecclesiam Catholicam credere debeamus.

Sed opponis et dicis, non statim in hoc uerbo Deum posse monstrari, quo dicimus: Credo et in Spiritum sanctum, quia sequitur: Credo in sanctam Ecclesiam catholicam. Primo nescio quomodo Ecclesiam catholicam nominare audeat Macedonius, qui extra catholicam exsul salutis exclusus est ex illorum factus numero, de quibus dicitur: In circuitu impii ambulant. Ergo dicis: Credo in sanctam Ecclesiam catholicam. Quod supponendo exiguam, id est in syllabam, ingentem caliginem subtexere conaris? Credimus Ecclesiam quasi regenerationis matrem, non in Ecclesiam credimus quasi in salutis auctorem. Nam cum  hoc de Spiritu sancto uniuersa confiteatur Ecclesia, nunquid et in semetipsam credere potest? Ergo cum in solam specialiter credi oporteat Trinitatem, etiam memoratorum Patrum toto celebrata orbe doctrina confirmet, aut remoue hanc de Ecclesie nomine syllabam: aut certe credere te in Ecclesiam manifesta professione Scripturis assere, testimoniis doce, diuinis oraculis, remota uerborum tuorum presumptione, conuince. De sacris omnimodo uoluminibus que sunt credenda sumamus, de quorum fonte symboli ipsius series deriuata subsistit. Qui in Ecclesiam credit, in hominem credit. Non enim homo ex Ecclesia, sed Ecclesia esse cepit ex homine. Recede itaque ex hac blasphemie persuasione, ut in aliquam humanam te estimes debere credere creaturam: cum omnino nec  in angelum nec in archangelum sit credendum. Hec enim que in symbolo post sancti Spiritus nomen sequuntur, ad clausulam symboli remota in prepositione recipiuntur, ut sanctam Ecclesiam, sanctorum communionem, remissionem peccatorum, carnis resurrectionem, uitam eternam credamus. Credamus in Deum, id est ut hec a Deo deposita, et in Deo constare fateamur. Nam nonnullorum imperitia, in prepositionem hanc, uelut de proxima uicinaque sententia, in consequentem traxit ac rapuit, et ex superfluo imprudenter apposuit. In nullis autem canonicis de quibus symboli textus pendet accepimus, quia in Ecclesiam credere sicut in Spiritum sanctum, Filiumque debeamus. Et ideo cum ab hoc honore creatura omnis sit aliena, hic in quem credere precipimur, Deus est.  Quod uerbum diuinitatis specialiter uox Domini Saluatoris assignat, ita dicens: Credite in Deum, et in me credite. Et iterum: Qui credit in me, non credit in me, sed in eum qui me misit .



CAPUT II. Christum a Spiritu sancto ut pote Deo, non genitum sed creatum.

Cum autem catholica confiteatur Ecclesia, conceptus est de Spiritu sancto, interrogandi sunt hoc loco Macedoniani utrum Spiritum sanctum creatorem an  patrem estiment Redemptoris. Si patrem forte responderint, cum iam in principio symboli dixerint, Credo in Deum Patrem omnipotentem, duos eum habere patres confusibiliter fatebuntur. Si uero creatorem ut habet ueritas asseruerint, uel necessitate nobiscum uniuersitatis Deum pronuntiare cogentur. Et ideo per Isaiam prophetam, uelut per tubam suam ac de templo suo loquitur, dum duas in Christo substantias presignaret: Rorate, celi, desuper, et nubes pluant iustum, aperiatur terra et germinet Saluatorem, ego Dominus creaui eum . Homo namque assumptus ex Maria, operatio Spiritus sancti fuit, non portio; nec ab eo genitus, sed creatus. Conceptus est potentia, non substantia; operatione, non participatione; uirtute, non genere.



CAPUT III. De unitate testimoniis asserenda propheticis.


Catholica fides trigeminam maiestatem sub unius diuinitatis confessione ueneratur. Accipite unam ex sacris uoluminibus diuinitatem. Audi, Isrel: Dominus Deus tuus, Deus unus est : et, Dominum Deum tuum adorabis et illi soli seruies, in psalmis, faciens mirabilia, tu es Deus solus. Item: Tu solus altissimus in omni terra. Per Isaiam quoque: Deus Isrel qui sedet super Cherubin, tu es Deus solus omnium regnorum terre . Item. Ego Dominus, primus et nouissimus ego sum . Item: Ego Dominus, hoc est nomen meum; gloriam meam alteri non dabo . Ut uero hoc testimonium ad Christum noueris pertinere, id est primus et nouissimus, de se alio loco dixit: Ego sum principium, qui et loquor uobis  . Item: Ante me non fuit Deus, et post me non erit. Ego sum Dominus, et non est absque me Saluator . Quod specialiter pertinet ad Christum humani generis Saluatorem. Item: Hec dicit Dominus redemptor tuus, et formator tuus ex utero. Ego sum Dominus faciens omnia, extendens celos, solus stabiliens terram, et nullus mecum : quod ad Iesum pertinet, et factorem ac redemptorem proprie respicit. De quo euangelista commemorat: Omnia per ipsum facta sunt, et sine ipso factum est nichil. Item: Non est ultra Deus absque me, et Saluator non est preter me . Item: Ego primus, et nouissimus, manus mea fundauit terram, et dextera mea mensa est celos . Sicut iehsu Christus alio loco de se euidenter asserit dicens: Ego  sum Alpha et Omega, initium et finis . In his testimoniis etiam Spiritus sanctus continetur, in quibus ita confitenda est omnis substantie unitas, ut et in eis inesse credenda sit etiam personarum distincta proprietas, et indiuisa pluralitas.



CAPUT Iu. De Trinitate uel liberales etiam disciplinas de tribus transisse Personis.

Cum itaque uerbi unam monstrauimus deitatem,  tria nunc in una Deitate doceamus, tria nomina non tria regna; tres appellationes, sed non tres potestates; tres hypostases uel subsistentias, sed non tres substantias. Manifestum est etiam secularem intellexisse sapientiam, omnium multitudinem secularium, intra trium personarum conclusam esse rationem. Que sunt iste tres? Id est: Ego, Tu, Ille. Ergo, ut diximus, tres tantum in rebus esse personas, etiam liberalia studia de spiritualibus disciplinis instructione mutuata senserunt, eisque euidenter apparuit, nec secundam personam satisfacere perfectioni nec tertiam posse transcendi, quia dualitatem semiplenam esse ad tertium numerum tendens arguit plenitudo, quaternitatem uero respuit in tribus consummata perfectio. His ergo leui commemoratione transmissis,  magis sacris testimoniis asseramus, Trinitatem in unitate mutatione subsistere. Sed dicis: Quid mihi profers unitatis ac Trinitatis uerba, que in canonica lectione non inuenis? Non mirum, si is qui ingredi non meretur penetralia salutis, expauescit ac refugit etiam testimonium ueritatis. Quid enim tam proximum, tam naturale, tam proprium, quam ut de uno unitas, de tribus Trinitas, catholicis primum diffinitionibus nuncupetur? Non ex se discutienda sunt uerba que de precedentibus pendent, nec sane consequens est ut peregrina indicentur, que ex uno et tribus, id est de manifesti exordii proprietate nascuntur. Aduerte quia non est presumptiuus uterque hic sermo, sed deriuatiuus. Que uocabula a tempore primitiue Ecclesie antiquitas inuenit, auctoritas protulit,  etas longa firmauit.



CAPUT u. Dum facies Patris, Filius dicitur, Patri equeuus agnoscitur.

Suscipe de sacris uoluminibus Trinitatem. In principio fecit Deus celum et terram, et Spiritus Dei ferebatur super aquas . Pater auctor, equeuum principium, superfusus aquis Spiritus sanctus. Super aquas itaque dominantis eminentia ferebatur; iam tunc, credo, baptismi munera figurans. In faciendo quoque homine, non unius, sed trium personarum opus esse demonstrat trina repetitio deitatis. Ita enim legimus: Et dixit Deus: Faciamus hominem ad imaginem et similitudinem nostram. Aduerte sententiam in propositione simplicem, in responsione multiplicem.  Et dixit Deus, faciamus hominem. Quid est aliud, nisi quia substantia unitatis loquitur, et potentia Trinitatis operatur? Perspice quomodo trina uice nomen Dei in creatione hominis nuncupatur. Sic enim habemus in Genesi: Et dixit Deus, faciamus hominem. Et iterum: Creauit Deus hominem. Et tertio: Benedixit ei Deus. Dixit Deus, fecit Deus, benedixit Deus. Propter tres personas, ter iteratur una diuinitas. Quo loco euidenter mysterium etiam Trinitatis intellige. Ecce imago Dei et similitudo unicuique homini a tribus datur, et tamen una esse dignoscitur. Dixit Deus, faciamus. Diligenter attende, dum unus dicit, et non unus facit, dumque iterum  singulari plurale permiscet, non dicit ad imagines et similitudines nostras, uel certe ad imaginem et similitudinem meam, unitatem singularitate, trinitatem pluralitate commendat. Itaque in eo quia dicit: Faciamus hominem ad imaginem nostram, personarum numerus explicatur, in eo quia singulariter ad imaginem et similitudinem, in unam substantiam diuinitas indiuisa colligitur. Cum Abrahe in ostio tabernaculi apparuisset Deus , et ex uno tres eius se oculis mirabiliter obtulissent, in tribus unum conscius maiestatis adorauit. In psalmo quoque absolute personis suis unitas designatur: Ne proiicias me, inquit, a facie tua, et Spiritum sanctum tuum ne auferas a me . Filius sicut imago Patris, ita et facies Patris accipitur. Et ideo legimus:  Philippe, qui uidet me, uidet et Patrem . Et iterum: Quo ibo a Spiritu tuo, et quo a facie tua fugiam? Aduerte in fide perfecte confessionis mysterium Trinitatis. Propheta ad Patrem loquitur, faciem Patris Filium Patris profitetur, necnon diffusum per omnia Spiritum sanctum profitetur. De Filio ad Moysem etiam loquitur Dominus, facies mea precedet te . Quod nomen, id est facies, et ad unitatis substantiam, et ad eternitatem pertinet maiestatis. Quod autem minorem putant, quia natus est, quid est Deum de Deo esse natum, nisi ex Deo naturaliter exstitisse? Sed dicis: Si ex illo est, iunior est. Ecce brachium ex corpore, et facies de corpore suo nascitur, nec tamen faciem minorem capite suo uel brachium corpore suo constat esse posterius. Si  ergo ullum caput antiquius unquam fuit, tunc asserere presume antiquiorem esse Patrem ab imagine sua, que in Christi perfecta similitudine et equalitate consistit. Ita ergo nescit Filius uel potestate uel tempore a Patre discerni, sicut facies a capite separari, uel capite suo nequaquam potest iunior inueniri.



CAPUT uI. Spiritum Patris, ipsum esse Spiritum sanctum.

Sed dicis: Ostende mihi quod in sua essentia subsistat Spiritus sanctus. Ubicunque uel quotiens lego, aut Spiritum Patris, aut Spiritum meum, aut Spiritum Dei: uideo, inquis, non ad Spiritus sancti, sed ad Patris referendam esse personam. Primum huic blasphemiam sue impietatis accumulant, cum alterutrum  dicant, Spiritum sanctum Dei aut creaturam, aut certe ipsum Patrem esse credendum. Merito qui Spiritum sanctum non confitetur, usque ad contumeliam Patris confusa mente deuoluitur. Utique si factura, ad Patris non potest pertinere substantiam. Si uero eum paternam putas esse potentiam, quomodo eum usque ad facture humiliare presumis iniuriam? Nos uero Spiritum Dei non de Patre dici, sed proprie de Spiritu sancto euidentibus testimoniis demonstrabimus. Legimus in Isaia super Dominum Iesum descendisse Spiritum sanctum Domini, spiritum sapientie et intellectus, spiritum consilii et fortitudinis, spiritum scientie et pietatis . De hoc itaque spiritu Domini, qui supra Saluatorem sacro descendit  illapsu, per Isaiam Filius dicit: Spiritus Domini super me . Et euangelista Mattheus: Ecce aperti sunt ei celi, et uidit Spiritum Dei descendentem sicut columbam . Hunc autem spiritum Dei, quem in baptismo Saluator accepit, manifeste Spiritum sanctum Lucas euangelista perdocuit esse dicens: iehsu plenus Spiritu sancto regressus est a Iordane . Legimus in Iel propheta: In diebus illis effundam de spiritu meo super omnem carnem . Quod dicit de spiritu meo, de Spiritu sancto dictum esse manifestum est, quia quando super apostolos Spiritus sanctus sacra quinquagesime solemnitate descendit, tunc istud testimonium de propheta apostolus Petrus asserit. Hunc Spiritum Patris, ipsum esse Spiritum sanctum euangeliste diuerso sermone, sed consona ueritate docuerunt. Nam  cum Mattheus dixerit: Non enim uos estis qui loquimini, sed spiritus patris uestri qui loquitur in uobis , hunc spiritum Patris aperte Spiritum sanctum esse Marcus exposuit dicens: Quod datum uobis fuerit id loquemini: non enim uos estis loquentes, sed Spiritus sanctus. Et Lucas similiter hunc Spiritum Dei, Spiritum esse sanctum demonstrauit dicens: Nolite solliciti esse qualiter aut quid dicatis. Spiritus enim sanctus docebit uos in illa hora, que oporteat dicere. Secundum hec ergo quotiens aut Spiritum Patris, aut Spiritum Dei legitis, specialiter ad Spiritum sanctum esse referendum, deposito necesse est errore fatearis. Item quoque Isaias Spiritum sanctum unum in gloria Trinitatis annuntiauerat quando dicit, uidi  Dominum sedentem super solium excelsum, et seraphim stabant, et clamabant alter ad alterum, Sanctus, sanctus, sanctus, Dominus Deus Sabaoth . Et in consequenti dicit: Et audiui uocem Domini dicentis, uade et dices populo huic: Auditu audietis, et non intelligetis, et uidentes uidebitis et non uidebitis. Hic Dominus Sabaoth, qui per assumptam speciem uisus est a propheta uel locutus est in propheta, quis fuerit in Actibus apostolorum Paulus apostolus ostendit dicens: Bene Spiritus sanctus per Isaiam prophetam oculus est ad patres nostros: Auditu audietis, et non intelligetis, et uidentes uidebitis, et non uidebitis . Credamus saltem Paulo preconi celeberrimo ueritatis, quia Spiritus sanctus fuerit ille Deus exercituum quem uidit Isaias, et qui locutus est per  Isaiam. Sed quia trina repetitione persultat Sancto, sancto, sancto, uideamus an ne hic honor respiciat Trinitatem. Isaias cum dicit: uidi Dominum Sabaoth, Patrem Iudeis agnoscitur predicare. Ioannes euang. aperte Filium probatur asserere, ita dicens: Propterea non poterant credere in Iesum, quia dixit Isaias: Excecauit oculos eorum, et obdurauit cor eorum . Hec dixit Isaias, quando uidit gratiam Filii Dei, et locutus est de eo. Quod autem idem Isaias dicit, Et audiui uocem Domini dicentis, uade et dic populo huic: uidentes uidebitis, et non uidebitis. Hunc Dominum apostolus Paulus, ut diximus, Spiritum sanctum esse confirmat. uides ergo quia Sanctus, sanctus, sanctus, hec uox totam concelebrat Trinitatem?  Et sicut in his tribus uerbis nulla dissimilitudo, nulla differentia, ita in Trinita is ueritate nulla potest esse dissensio.



CAPUT uII. De digito Dei.

Sed dicis: Ex hoc minor esse Spiritus sanctus agnoscitur, quia Dei digitus nuncupatur. Non ita est. Sed quando audis de Spiritu sancto dici, Si ego in Spiritu Dei, uel Dei digito eiicio demones, non gratie imminutionem, sed substantie demonstrari noueris unitatem: nec honoris discrepantiam, sed operis esse concordiam. Quid ergo? quia Spiritus sanctus digitus interdum dicitur, ideo minor Filio et Patre interdum creditur. Refuge huius persuasionis errorem,  uide ne aliquoties in hac designatione digiti, et Patrem comprehendat et Filium. Meminimus non de uno digito dictum esse, cum legimus: Quoniam uideo celos tuos opera digitorum tuorum. Sed dicis in digitis de Filio hoc tantum, et de Spiritu sancto, sub quadam dualitate signari. Ne hoc de duabus personis asserere coneris, alio loco Isaias digitorum numero loquitur; Trinitatem dicens: Quis appendit tribus digitis molem terre ? Quid euidentius de Trinitatis unitate, quid clarius? Nonne hic in tribus digitis potentie unius equalitatem, sub quadam mysterii lance librauit? Ergo ut dictum est, cum iam instructus sis de societate operis, non dubites de parilitate uirtutis, dicendo ergo, Quis appendit tribus digitis molem terre: Hic specialiter loqui uolunt  de cooperatione potentie, et de unitate substantie, que una eademque esse in tribus digitis approbatur. Sed nichilominus in Isaia personam propriam Spiritus sancti, sub distinctione Trinitatis aduerte. Ubi enim Filius asseruit de se dicens: Ego primus et ego nouissimus, consequenter adiecit. Et nunc Dominus misit me, et Spiritus eius . Alter ergo in persona est Dominus Pater, alter Spiritus Dei Patris. Itaque dum a Patre et Spiritu sancto destinari Filius legitur, sub trium nomine personarum Spiritus sanctus a semetipso subsistere euidenter aperitur, sicut alio loco idem propriam Trinitatis distinguit essentiam. Ecce puer meus suscipiam eum, electus meus, complacuit sibi in illo anima mea, dedi Spiritum meum  super eum . Pater dilectum puerum suum uocat, super quem dedit Spiritum suum, de quo iehsu Christus propria uoce testatur: Spiritus Domini super me . Et ut illud etiam gentibus possit esse manifestum, Ite, inquit, baptizate omnes gentes in nomine Patris et Filii et Spiritus sancti . Ubi sub tribus personis, unum opus et unum nomen indiuisam asserit maiestatem. Habemus ut dictum est secundum Lucam: Et Iesu baptizato apertum est celum, et descendit Spiritus sanctus corporali specie sicut columba, et uox de celo facta est: Tu es filius meus dilectus, in te complacui : Filius ergo in corpore, Spiritus sanctus in specie columbe, Pater declaratur in uoce. Sed hoc loco intelligenda est in  columba species pertransiens, non substantia perseuerans.



CAPUT uIII. Non obesse sancti Spiritus deitati, quia nec genitus uideatur esse nec ingenitus.

Sed inter hec cum Spiritus sancti personam propriam demonstremus, et Patrem confiteamur ingenitum, Filium uero cognoscamus unigenitum, queris a me utrum Spiritus sanctus ingenitus, an genitus, an quid aliud confitendus sit. Scripture sancte de potentia et deitate Spiritus sancti loquuntur, utrum uero genitus dici debeat an ingenitus, non loquuntur. uide quas sibi tenebras infidelitatis facit. Non uis scire, quia noluit ignorari; et uis scire quia non iussit inquiri. Non dixit genitum, ne Filium crederes: non dixit ingenitum, ne Patrem putares; sed ad  essentie distinctionem, procedere eum ex Patre testatus est, sicut legimus: Paracletus qui ex Patre procedit. Que cum ita sint, uel sic agnosce Spiritum sanctum propriam habere personam. Preter duos esse tertium probat diuersitas nominis, procedentem ex Deo, non esse ordine uel gradu tertium monstrat unitas maiestatis. Qui enim de interioribus Dei progreditur, non Dei creatura, sed Dei probatur esse substantia. Non scruteris qualiter Deus sit quem Deum esse manifestum est. Hic ratio latet, ueritas non latet. Cur interroges quomodo sit socius et equalis regis, quem regii constat esse honoris et generis. Ex superfluo de nomine agitur inquisitio, ubi non est de sublimitate dubitare. Ergo Spiritus sanctus ex  utroque procedit, ideo dicit: Qui autem Spiritum Christi non habet, hic non est eius. Et alio loco. Insufflauit et dixit: Accipite Spiritum sanctum. Utrum ingenitus sit an genitus requiris. Nihil ex hoc eloquia sacra cecinerunt, nefas est erumpere diuina silentia. Quod Deus Scripturis suis indicandum esse non credidit, indicare uel scire te superflua curiositate noluit. Hoc peruenire debere indicauit ad conscientiam tuam, quod pertinet ad salutem tuam. Quid uobis de sancto Spiritu sit credendum, sancta consulamus eloquia. Hoc ipsum enim quod ait genitum Filium, iniquum dicere auderes, nisi celesti ex Scripturis attestatione didicisses? Aut nunquid usurpares asserere Christum Dominum, uel ex uirgine procreatum, uel ex equeuo et ceterno Patre progenitum, nisi ex lectione sumpsisses, nisi de Deo diuinas  uoces interrogasses? Et ideo quomodo consentire de Spiritu sancto debeas, ad apostolos et euangelia oportet ut redeas, cum quibus et in quibus Deum locutum esse non dubitas. Ut ergo ad superuacaneam propositionem tuam redeam, nunquid in hac gratia uel substantia Spiritus sancti habetur, si aut ingenitus probetur aut genitus? Nam nec Filio quidquam derogat, quod ingenitus esse non legitur, nec Patri quod genitus non habetur. In huiuscemodi sermonibus proprietas est appellationis, non diuersitas potestatis uel maiestatis. Genitus et ingenitus, persone est differentia, non nature. Cum ergo de genito et ingenito inutilia et non necessaria, et solis calumniis  opportuna uel dixeris uel audieris, nunquid in hoc fine stare contentus eris? Certe adhuc utrum Deus sit interrogabis. Cum uerum Deum esse ex his que leguntur acceperis, iam quod interroges non habebis, quia cum ceperis fortia et consummata cognoscere, inania et uacua non indigebis inquirere. Ubi ergo utilitatis ratio et ueritatis esse intelligitur plenitudo, illuc salutaris pendeat intentio.



CAPUT IX. Spiritum sanctum perfectorem esse carismatum et largitorem.

Spiritum sanctum celestium carismatum largitorem et dispensatorem sanctificationum etiam ipsa ratio nominis protestatur. Magnificentia autem eius etiam in ueteri Testamento manifesta est. Nam illic  gratia eius non nisi certis quibusque, id est patriarchis pariter et prophetis, et sanctis electisque concessa est, ut per ipsam donorum perfectionem donantis intelligas dignitatem. Quantum uero in Scripturis sanctis manifestissime deprehenditur, alia Pater ipse per se, alia specialiter per Filium, alia per Spiritum sanctum, licet sub priuilegio potentie communis operatur. Quia sumus, ad Patrem proprie referri uidetur, in quo, sicut Apostolus dicit: uiuimus, mouemur, et sumus. Quod uero rationis et sapientie et iustitie capaces sumus, illi specialiter, qui est ratio et sapientia et iustitia, id est filio deputatur. Quod autem uocati regeneramur, et regenerati innouamur, innouati sanctificamur, per diuina eloquia persone Spiritus sancti euidenter ascribitur. Sed  hoc ita sacre pagine sub distinctione indiscrete Trinitatis loquuntur, ut cuilibet appareat in singulis diuersitas operis, maneat tamen in tribus unitas uoluntatis. Ergo et gentiles et catechumeni, de Patris et Filii dispensatione participant, de sanctificatione uero et infusione Spiritus sancti non facile, nisi iam beatissimum consecuti, purificati et spirituales effecti et apostolici etiam, ac toto spiritu ad martyrium preparati. Et inter hec adhuc creatura esse ab impiis iudicabitur, qui apud indiuiduam Trinitatem in ordinatione salutis humane, magnificentiora queque munera et perfectiora sortitur? Sed forte dicas: Maior est Spiritus sanctus, cuius maiora et nobiliora sunt opera. Non ita est. Nam id moris est Trinitatis, ut cui persone administrande rei committit officium,  ei peracte ascribat effectum, ac si opus sit forte diuersum, sed commune propositum, et si est in singulis speciale factum, manet in tribus generale consilium, ac propterea si distinctum habent in operatione negotium, unum tamen tenent in ordinatione consensum. Post ascensionem Domini ad accumulanda et implenda eius beneficia, Spiritus sanctus descendisse describitur, de quo ipse Saluator per Ioannis Euangelium loquitur, Ille spiritus ueritatis quem mittet Pater in nomine meo : Mittet, inquit, Pater in nomine meo, de Trinitate euidenter. De qua hoc unquam creatura dictum uel legimus uel audiuimus, quod in hunc mundum in Dei nomine  uenerit? Hic ergo de quo Christus Dominus Deus dicit: Nisi ego iero, paracletus non ueniet ad uos , Deus absque dubio est, qui in locum Dei ad confirmanda Dei munera destinatur. In his duabus sententiis sub distinctione Trinitatis, absolute persona etiam Spiritus sancti declaratur. Non immerito itaque, et hoc ad Diuinitatis equalitatem refertur, quod sicut Filius, ita etiam Spiritus sanctus in Scripturis paracletus nuncupatur. Et unde hoc probare poterimus? Utique ex Ioannis apostoli auctoritate cum dicit: Si quis, inquit, nostrum peccauerit, paracletum habemus apud Patrem Iesum Christum, et ipse est propitiatio pro peccatis nostris . Paracletum, id est aduocatum, quod ad personam Filii respicit, siue etiam consolatorem, quod ad sanctum Spiritum  pertinet, una Greci sermonis enuntiatio utrumque significat. In Ioannis Euangelio habemus: Et ego, inquit, rogabo Patrem, et alium paracletum dabit uobis . Alium paracletum, id est similis potentie, Patris glorie, eiusdem nature. Et alium paracletum. Si unum de creaturis esse putas Spiritum sanctum, indignum est, ut descendentem eodem beneficia que creator contulit creatura confirmet, et quasi factoris inefficax fueret uirtus, quamlibet excellentiori, tantum creature, uel consummati operis reseruetur effectus. Tu ergo Spiritu sancto tanquam creature maledicis opprobrio, cui se Dei Filius diuino testimonio et proprio exequauit oraculo. Et alium paracletum, duplicem hic intellectum, et persone distinctionem cognosces. Ideo se Christus sub paracleti uidetur  exequasse cognomine Spiritui sancto, qui utique materia operis Dei atque factura est, quia ipse iehsu creatus esse probatur ex Maria, ob quam infidelem uocem tam infirmum est argumentum. Nam si secundum hominem paracleto Christum assimilatum putas, ne hoc quidem conuenit caritati. Etenim paulo minus ab angelis minoratus, et unus factus est ex nobis, bene prime atque celesti excellentiori, ut asseris, creature non potuit comparari. Si uero hoc secundum formam Dei Christus locutus est, factori utique facturam certum est non debuisse conferri. Ac si huic excellentiori creature se homo exequat, minoris superbia est, si Deus maioris iniuria est. Quia ergo in creature conditione constare sibi hec comparatio non agnoscitur, restat ut uterque Deus esse  credatur, ac sibi mutuo diuinitatis equalitas comparetur. Nam dum Saluator loquitur per Ioannem: Et ego rogabo Patrem, et alium paracletum dabit uobis, Spiritum ueritatis, quem hic mundus non potest accipere , qui uniuerso mundo dari potest, manifeste Deus est mundi. Trinam et hic agnosce uirtutem. Pater est qui indicatur rogandus, Filius qui intelligitur rogaturus, Spiritus sanctus qui promittitur a Patre mittendus. Aduerte personam Spiritus sancti, non tam cognatis ut asseris creaturis associari, sed per omnia Trinitati operibus adiungi, et uirtutibus exequari.



CAPUT X. De Actibus apostolorum assertio Trinitatis iteratur, ubi et Christus contra Nouatianos ad dandum penitentiam missus asseritur.

In Actibus apostolorum Petrus de Domino Iesu Christo disserens ita dicit: Dextra igitur Dei exaltatus, et promissione Spiritus sancti accepta a Patre, effudit hunc quem uidetis et auditis . In dextera Filius, in Deo Patre, in nominis sui proprietate Spiritus sanctus designatur, et in consequentibus legimus. Tunc Petrus repletus Spiritu sancto dixit: In nomine Iesu Christi Nazareni, quem uos crucifixistis, quem Deus suscitauit a mortuis, in hoc iste astat coram uobis sanus . Perspice et hic distinctionem Trinitatis expressam, Petrus in se perferens Spiritum  sanctum, Filium in carne morientem, et Patrem loquitur suscitantem, apostolico nichilominus iterato. Repleti sunt omnes Spiritu sancto, et loquebantur uerbum Dei cum fiducia . Aduerte etiam hoc in loco in Trinitate Spiritum sanctum contineri. In oratione Pater rogatus, in Dei uerbo Filius agnoscitur, in apostolorum constantia Spiritus ignis operatur. Repleti sunt, inquit, omnes Spiritu sancto. Manifeste maiestatis est posse plurima simul subtilitate incorporee diuinitatis infundere, et sine detrimento integrum permanere. Item cum dixissent apostoli de Iesu: Hunc Deus principem et saluatorem exaltauit dextera sua, ad dandam penitentiam in Isrel in remissionem peccatorum. Nos, inquiunt, teste horum, et Spiritus sanctus quem dedit Deus omnibus obedientisbus sibi  . Intellige hic sub ordine Trinitatis non solum ad predicandum, sed ad dandam penitentiam a Patre Filium destinari, et obtemperantibus Spiritum sanctum qui obedientiam remuneret infundi. Stephanus sub momento passionis, Spiritu sancto impletur et reseratis iustitie portis a dextris Patris Filius reuelatur, sicut ipse Spiritu sancto repletus effatur. Ecce uideo celos apertos, et filium hominis stantem a dextris Dei. uide quomodo sub spectaculo Trinitatis, edebat munera passionis. Cornelium centurionem Petrus alloquitur dicens: Iesum Nazarenum, quomodo unxit eum Deus Spiritu sancto. Unxit Deus, id est uirtus impleuit, benedictio infudit, diuinitas penetrauit. Quomodo unxit eum Deus Spiritu sancto. Tria hec proprietates suas euidenter demonstrant: Munus,  munerans, muneratus. Ungens, unctus, unguentum, sicut in alio loco dicit sermo diuinus: Unxit te Deus; Deus tuus oleo letitie. In suscepto homine Deus ungitur, et Deus ungit, et sub columbe celestis illapsu potestas Patris agnoscitur, fas non est, ut hic Spiritus sanctus, a quo Filius hominis Christus iam Dei Filio plenus impletur, aliud quam Deus esse credatur. Nam si creatura esset, quomodo penetrare posset in corpoream naturam omnia penetrantem? Capax enim sui est Trinitas, sicut ego in Patre et Pater in me . Et iterum: Spiritus scrutatur etiam profunda Dei . Item, Spiritus qui ex Patre procedit . Nisi hic Spiritus ex Patre esset, et naturaliter in Patris eterna infusus habitaret, procedere  ex Patre non posset. Sed interrogas utrum semper Spiritus ex Patre procedat: semper cum illo, semper ex illo, sicut calor ex igne, ita sine intermissione profertur ut egredi sciat, separari nesciat. Nam si non esset Spiritus sancti processio sempiterna, localis uideretur esse substantia: si non alter alterum sine permixtione sui penetrat incorporea sue claritatis unione, erit confusa diuinitas. Permixtio enim tollit essentie triplicis proprietatem, infusio uero mutua distinctam ostendit essentiam, que inter substantiam et personas media uideri potest. Ad substantiam pertinet quod subsistit: ad personas pertinet, quod proprie sibi unaqueque subsistit. Discipulos suos Paulus allo uitur dicens: Non subterfugio, quominus annuntiem uobis omne consilium Dei. Attendite  uobis et uniuerso gregi, in quo Spiritus sanctus uos posuit episcopos, regere Ecclesiam Dei, quam acquisiuit sanguine suo. Quam dilucide personis suis tota Trinitas designatur! Consilium Dei Patris annuntiat; episcopos a Spiritu sancto ordinatos esse confirmat; Deum etiam Christum, cuius sanguine Ecclesia sit acquisita, demonstrat. Ad Romanos etiam Trinitas sub nominum proprietate digeritur. Quod si Spiritus eius, qui suscitauit Iesum, habitat in uobis, qui suscitauit Iesum a mortuis, uiuificabit et mortalia corpora uestra, propter inhabitantem Spiritum eius in uobis . Pater suscitat, Filius suscitatur, et propter inhabitantem Spiritum resuscitandis mortalium corporibus uita promittitur. Et in consequenti: uos autem non estis in carne, sed in Spiritu, si tamen Spiritus Dei  habitat in uobis. Si quis autem Spiritum Christi non habet, hic non est eius. Dum dicit Spiritum Dei, et in consequente Spiritum Christi, aduerte quia hic personam Christi sub Dei appellatione designat. Aut si hic Patrem cuius Spiritus sit, sub Dei nuncupatione significat, ecce hic Spiritus sanctus per unitatem substantie, et Patris, et Filii esse Spiritus declaratur, et merito procedere ex utroque dignoscitur, et in uinculo Trinitatis distinctam habere personam perspicitur, et qui Spiritum sanctum non habet, nec Christum habere monstratur. Deus itaque est Spiritus sanctus, quo negato negatur et Christus qui dixit; Nemo uenit ad Patrem nisi per me. Qui Spiritu sancto uacuus est, Christi non est, et perdit uiam, qua peruenitur ad Patrem.



CAPUT XI. Dei proprium esse ut sanctificet creaturam.

Ad Corinthios prima Epistola. Et hec quidem fuistis, sed abluti estis, sed iustificati estis in nomine Domini nostri Iesu Christi, et in Spiritu Dei nostri . Ecce et hic sub Dei nostri, id est sub Patris commemoratione, Spiritus sanctus Corinthiorum fideles Christo cooperante sanctificat. Sanctificare nulla creatura aliam penitus potest. Largitio sanctificationis, munificentia solius est maiestatis. Quo loco in nomine Iesu Christi et in Spiritu Dei nostri, tres agnosce personas. Ad Corinthios secunda: Gratia Domini nostri Iesu Christi, et caritas Dei, et communicatio sancti Spiritus sit semper  cum omnibus uobis . Gratia Christi, caritas Dei, communicatio sancti Spiritus, tres personas euidenter expressit. Item ad Corinthios secundo: Qui autem confirmat nos uobiscum in Christo, et qui unxit nos Deus, et qui consignauit nos, et dedit nobis pignus Spiritus in cordibus nostris . Unde in operibus unitatem indiuidue Trinitatis confirmat, et signat nos proprie per Christum, et daturus seipsum, dat iam in presenti pignus Spiritum sanctum. In terrenis negotiis arrhe quantitas, contractus illius pro quo intercesserit quedam portio est, pignoris uero ratio, meritum rei pro qua poni uidetur, excedit. Hic uero maiestati pignus suum quia nescit preferri, necesse est exequari. Nequeunt enim perfecta transcendi. Pro se ergo Pater Spiritus sancti  pignus indulget. Nil itaque in Spiritu sancto semper uel semiplenum super plenum, plenum putetur, quia plenitudini comparatur. Nam qui ad uicem Dei pignoris loco tribuitur, fas non est, ut aliud quam Deus esse credatur. Item ad Titum: Saluos nos fecit per lauacrum regenerationis et renouationis Spiritus sancti, quem effudit in nos abunde per Iesum Christum . Ecce etiam hic sub Trinitate manifeste Pater per Filium abundantiam Spiritus sancti effudit. Et quod maxime aduertendum est, ipsi sancto Spiritui potentiam regenerationis et renouationis ascribit. Petrus quoque in Epistola sua insuperabilem personis explicat Trinitatem dicens: Secundum prescientiam Dei Patris et sanctificationem Spiritus, in obedientiam, et aspersionem sanguinis Iesu Christi, gratia uobis et pax  multiplicetur . In prescientia Pater, et in sanctificatione Spiritus, in aspersione sanguinis, Christus ostenditur.



CAPUT XII. Localem non esse Spiritum sanctum.

Deum Spiritum sanctum ex suis uirtutibus et operibus demonstremus. Omnis creatura sicut temporum initiis subiacet, ita localis esse certis spatiis et finibus circumscripta cognoscitur. Spiritus sanctus nullis terminis tanquam factura concluditur; Deus necesse est, pro ipsa libertate diffuse maiestatis habeatur. Domini Saluatoris ad apostolos uox est: Dabit uobis Pater, inquit, Spiritum ueritatis, qui uobiscum sit in eternum. Si localis est, et perpetuo in illis manebat, utique alibi esse non poterat. uideamus si eius natura  localibus sit determinanda limitibus. Ait apostolis Dominus: Accipietis uirtutem Spiritus sancti superuenientis in uos, et eritis mihi testes in Ierusalem, et in omni Iudea, et Samaria, et usque ad ultimum terre . Post cuius ascensionem uenit Spiritus sanctus super eos, et apparuerunt illis dispartite lingue tanquam ignis, seditque supra singulos eorum. uideamus quare primitus diuersarum donantur linguarum benedictiones, nimirum ut idonei efficerentur fidelium eruditione populorum. Qui uero in singulos sedisse memoratur, id cause est ut intelligatur per plures non fuisse diuisus, mansisse in singulis totus, sed sicut fieri ignibus mos est, hanc enim ut nouimus habet  naturam ignis accensus, ut quanti ad eum, quanti ad crinem purpurei splendoris aspexerint, tantis usum sue lucis impartiat, tantis ministerium sui muneris tribuat, et nichilominus in sui integritate permaneat: Ita sancti Spiritus uirtus quantumlibet effluat, quantumlibet in plurimos gratia diuine largitatis exuberet, sicut nullam probatur recipere mensuram, ita nullam sensit expensam. Aduerte Deum ex operum dignitate. Apostoli pleni Spiritu sancto per omnem mundum thesauros salutis erogaturi, celeste hoc munus in se circumferunt, in alios manibus impositis transferunt. Accipientibus sine damno datur largientis. Credentibus totus traditur, et totus a tradentibus possidetur, infusione eius uniuersus orbis impletur, sine attentione dilatatur, sine diuisione dispergitur.  In illa specialiter sacratissima regenerationis nocte ab Oriente in Occidentem, a solis ortu usque ad occasum, ab aquilone et mari, ubique idem Spiritus, unus et plenus operatur, per omnia presens est, inuocatione creditur, benedictione sentitur, innumere multitudines uno baptismo diluuntur et, ut dixit Apostolus, uno Spiritu potantur, in unum adoptantis gremium renascuntur. Et ideo dixit Deus: In diebus illis effundam de Spiritu meo super omnem carnem. Aduerte quod dixit: effundam de Spiritu meo, et non dixit: effundam Spiritum meum, id est tantum de eo quantum possit mundus accipere dispensando. uides quod a Patre egreditur, nec tamen a Patre separatur, emittitur, et non amittitur, effunditur et retinetur, et in eo quod effundi legitur, magnitudo plenitudinis declaratur.  Liber Geneseos sacri uoluminis testatur exordio: Spiritus autem Domini ferebatur super aquas, ferebatur, inquit, super aquas ; sermo ipse abundantiam uniuersa complentis, et eminentiam uidetur assignare dominantis. Propriam quoque hanc eius magnificentiam, nullis locorum spatiis circumscriptam pari attestatione concelebrat dicens: Quo ibo a spiritu tuo , hoc est ubi me abscondam a conspectu eius, quem presto esse per omnia, id est intra extraque non ambigo, cuius oculum abyssos penetrantem, intra secreta mei pectoris reformido, cuius presentie uniuersa que condidit subiacere cognosco? De quo quia ignis consumens est, dictum euidenter intellige, nec est qui se abscondat a calore eius . Cuius ineffabilis magnitudo profunda inferorum,  diffusa fluctuum, extenta terrarum, excelsa celorum intrat, implet, excedit. Mitti a Patre et Filio dicitur, et de ipsorum substantia procedere, et unum cum eis opus agere dignoscitur, et propterea Filius de eo dicit: Paracletus qui a Patre procedit . Non dixit qui a Patre creatus est, sed a Patre procedit, id est de paterne societate potentie, et de proprietate nature. Sed ex ipso sermone, cum dicatur a Patre procedere, ostenditur cum Patre initium non habere. Quid est autem, quod ex Deo Patre nasci Filius dicitur,  et Spiritus sanctus procedere significatur? Si requiras quid inter nascentem et procedentem distet, euidenter hoc interest, quia iste ex uno nascitur, ille ex utroque progreditur. Quia ergo Spiritus sanctus a Patre procedit, tria in eo priuilegia deitatis ostendit, id est ut in persona sua subsistere, et sine ullo temporis spatio permanere, et omnino ex substantia Patris probetur existere. Dum ergo procedere commemoratur, ipsa proprietate sermonis, nullis temporum legibus circumscribi, sed initio et fine carere cognoscitur. Et quia legimus: Ego sum qui sum, et, qui est misit me . Hoc similiter indicat et procedit. Esse enim et procedere, unius sempiternitatis expressio. Ergo ipsa processio, nec prima nec extrema contingens, nulli uel principio intelligitur  subiacere uel termino. Non ergo ideo localem esse credimus, quia mitti eum a Patre ex lectione percepimus, nam et de Patre et Filio legimus, quod uelut quodam motu descendant ac ueniant. uideamus ubi. Ego  et Pater ueniemus, et mansionem apud eum faciemus . Et iterum, cum gigantes in celum molirentur turrim erigere, Patris persona loquitur: uenite et confundamus linguas eorum . Hic ergo per uerborum nostrorum sonos, sensibus nostris rerum efficientia demonstratur. Ceterum localem motum uirtus diuina non patitur, que nec ex cursu agente aduenit, nec recursu labente discedit. Qui cum excedit omnia, quo recedit? De Spiritu sancto didicimus lectione: Ecclesia autem pacem habebat per totam Iudeam ambulans in timore Domini,  et consolatione Spiritus sancti replebatur . Et quomodo inter hec eum localem quisquam presumit asserere creaturam, qui infinite multitudinis implere probatur Ecclesiam, ut et ad ipsum pertinere manifestum sit quod Apostolus dicit: Pater misericordiarum et Deus totius consolationis ? Habemus in psalmo: Fluminis impetus letificat ciuitatem Dei . Quis est iste fluminis impetus, nisi ille nimirum de quo dicit Dominus per Ioannem: Qui credit in me, flumina de uentre eius fluent aque uiue? Hoc dixit Dominus iehsu de Spiritu quem accepturi erant credentes in eum . uide magnificentiam maiestatis. Sic in terris tribuitur Ecclesie Dei, ut tamen in celis letificet ciuitatem Dei, id est regnorum celestium ciues, superne militie populos, principatus, potestates  ac dominationes, ineffabilibus gaudiis pro conscientia eterne beatitudinis irrigat, et ubertate letitie exundantius inebriat, concentum celi in exsultatione torrente sue sanctificationis exsuscitat. Si hec tanta per aliquam creaturam donari opineris, diuine potentie proprium nichil relinquis. Si hec  per aliquam existimas creaturam, in angelorum et archangelorum tendis iniuriam, quibus tanta et talia tribui per conserui estimas largitionem.



LIBER SECUNDUS.



CAPUT PRIMUM. Quia nulla creatura rationalis cognate creature possit infundi.

Legimus de proflua effusione Spiritus sancti: iehsu autem plenus Spiritu sancto regressus est a Iordane. Quis ergo nisi qui eiusdem esset plenitudinis, implentem omnia possit implere. De apostolis refert sermo diuinus: Et repleti sunt omnes Spiritu sancto. Et loquebantur uerbum Dei cum fiducia. Et paulo post: Quoniam et in nationes integras implere prohibetur, et inexhaustus atque in se plenus permanere dignoscitur. Si creatus est Spiritus, de quo unquam angelo uel archangelo lectum est, quod se cuiquam anime intrinsecus susceptus infuderit? Dic mihi, si unquam ex creaturis ullam legeris potestatem atque  uirtutem, que multa simul impleat atque possideat, et quod magis est, indiminuta atque diuisa permaneat. Impossibile est, ut spiritualis ac rationabilis creatura, cognate sibi nature unquam ualeat infundi. Itaque res materialis materialem nescit penetrare substantiam. Solus Deus in quo intelligitur et Spiritus sanctus, simplex, subtilis, purus, in facturam uel angelicam, uel humanam uirtute incorporee diuinitatis illabitur, que sola sui operis penetratrix, occulta humani cordis ingreditur. Quelibet autem creatura celestis, in tantum infundere uel implere hominem non potest, ut abdita cogitationis humane scire possit. Et ideo de solo Deo legimus: Qui solus nosti corda hominum . Et iterum: Ipse enim nouit occulta cognoscere, et hoc si diuinitatis est proprium, quanto magis scrutari profunda Dei  summi in persona Spiritus sancti, maiestatis insigne est: Auctori tantum debetur hoc priuilegium, ut conscientiam possit intrare secretam. Anima uero anime, aut angelus angelo coniungi potest, infundi non potest, quia huiusmodi creaturarum, genera tantum Spiritus sancti, id est solius Dei capacia sunt, quia figuli sui uasa sunt, ab illo solo impleri possunt, a quo de nichilo facta sunt, et sine quo uacua esse sentiuntur. Itaque substantia anime utpote corporalis materia alii rationali creature penitus nescit infundi. Crassitudini enim exterioris hominis comparata anima incorporea dici potest, ad auctorem uero relata, cui comprehensibilis est materia sua, et factura sua palpabilis: a quo intra corpus includi et colligari,  atque igni perpetuo mancipari potest sicut legimus, ut eant in ignem eternum; qui paratus est diabolo et angelis eius. Huic indubitanter auctori, perfectoris in re corporea est. Sed forsitan dicis: Manifestum est quod se etiam demonum importuna uiolentia, in homines quos tentandos acceperat frequenter infundat. Non ita est: nam corporis latebras intrare possunt, anime uero interiora adire non possunt. Sciendum ergo est quod spiritualium nequitiarum dolosa subtilitas, illa membrorum loca suo  turbat incursu, que interdum uino nimio uel febritio fatigantur accensu. In anime itaque sensus inimica tentatio per malitiam scit irrepere, in anime uero recessus per naturam nescit influere. Et ideo huiusmodi spiritus immundos humane mentes ac pectora non naturarum infusione capiunt, sed uoluntatum prauitate concipiunt. Manifestum itaque est quod penetrare animarum substantias nequeunt, quarum conscientias scire non possunt. Quod si aliquando demonibus nosse contigerit, de perditione est conuenientie, non de potestate nature. Sola ergo se diuina potentia, que et in Spiritu sancto est rationabilibus creaturis infusa et circumfusa permiscet, sicut peculiariter in illo dominici hominis corpore, ex Maria matre suscepto, gratia exuberante requieuit, sicut  de seipso Filius dicit: Spiritus Domini super me . Si ergo Spiritus sanctus factura subiecte esset conditionis ut dicunt, tam impossibile quam indignum Deo erat, ut creatura ulla animam uel corpus impleret, in quo iam Filius Dei, id est Deus, inerat, in quo iam sitis, ait Apostolus, corporaliter plenitudo diuinitatis inhabitabat . Si creatura est Spiritus sanctus, quomodo potest corruptio incorruptelam, ac maiestatis capacem fragilis conditio possidere? Si Spiritus sanctus unus est creature ex plebe facture, quomodo creatura cum creatore, id est cum Filio Dei uelut exequari, seruus cum Domino unum in anima Saluatoris presumitur hospitium, et quasi in eo presentia sibi non sufficeret auctoris, famulus accedit ad cumulum sanctitatis? Non ita est. Sed re  cognoscit socium sibi templum celeste collegium. Nec mirum, si in illa illustri et beati corporis anima Filius et Spiritus sanctus unum sortiuntur habitaculum, quibus commune constat esse et celum.



CAPUT II. Utrum iuxta opinionem imperitorum, Spiritus sanctus sicut Filius sit incarnatus, quod et ipse in Mariam superuenit. An tantum Filius de uirgine procreatus sit.

Sed dicitur: Si Spiritus sanctus in corpore et anima redemptorum habitauit, ergo et ipse Spiritus incarnationem uidebitur suscepisse. Non ita est. Nam ante creationis initia a Spiritu sancto Marie corpus impletur, et inter initia creationis Filius uirginis Spiritu sancto cooperante concipitur, sed ad  personam Filii specialiter nouem mensibus possidendus, et cum eodem in lucem progressus infunditur, cuius utique temporis societatem intra secretum uteri uirginalis Spiritus sancti persona non recipit, hominem ergo quem Filius Dei inter ipsa suscipit exordia, Spiritus sanctus non susceptor sed sanctificator intrauit. Ille enim nascitur, hic infunditur. De Filio uirginis anima uel caro Filii Dei personaliter et specialiter dici potest, Spiritus sanctus uero anima uel caro nullo modo dici potest. In quo Filius De  ideo Deus glorie dicitur crucifixus, pertulisse in eo nullo modo dici potest Spiritus sanctus. Ergo diuersitas est operum, non diuersitas substantiarum. Nam sicut dicere non possumus, quod uel Pater descenderit in specie columbe, uel in Patris uoce Filius sit locutus, quando dixit: Hic est Filius meus , ita Spiritum sanctum asserere non potes, uel natum ex uirgine, uel in carne redemptoris specialiter conuersatum, uel in ipsius passione crucifixum, uel resurrectione in corpus redditum, uel ascensione ad celestia sublimatum. Operi et persone filii assignari ista necessario conuenit, ascribi uero Spiritui sancto salua licet uoluntatis unitate non conuenit. Inter hec asserit Macedonius, creaturam esse Spiritum sanctum. Unde uidetur incipiat,  modo nichil uerbis suis agere presumat, nec a sanctis paginis disputatione transcendat, sed auctoritatem per omnia de testimoniis si ualet, proferat, que contra totius mundi fidem, et numero, et uirtute preualeant. Magnis sine dubio allegationibus et copiosis et ualde euidentibus opus est documentis, ut quisque illum ex numero creaturarum unum esse conuincat, quem cum Patre et Filio eiusdem honoris et glorie uniuersa terrarum regna concelebrant; quem catholica Ecclesia creatorem suum in eodem regenerata cognoscit. Et recte quem reparatorem perspicit, credere non cunctatur auctorem.



CAPUT III. Obiectio Macedonii, qua impie Spiritum sanctum excellentiorem asserit creaturam.

 Creaturam, inquit, dico, sed excellentiorem omnibus creaturis. Prelocuti sumus, ut actionem nostram non persuasionibus propriis, sed catholicis deponamus oraculis. De Deo igitur tractantibus nobis, propheta, apostolus, euangelista respondeat. Creaturam dicis excellentiorem omnibus creaturis. Ostende in quibus libris de Spiritu sancto uerba legeris. Non opinor in ueteribus, non in nouis docebis? Cum ergo proferre non ualeas, dum tua non explicas, nostra confirmamus. Dum creaturam non approbas, etiam nobis tacentibus creatorem esse demonstras. Itaque cum hoc assertio tua ad catholicum sensum, cum omnino ad Christianum non pertineat institutum, diaboli agnosce commentum, qui anime donum, ubi  Spiritu sancto uacuam uiderit, quasi contrariis hospitibus nequitie septiformis inuidit. Qui enim illum excludit, hunc recipit. In illo fuit ista excellentior creatura, qui in celesti claritate prefulgens, numeris conscius, auctoris ignarus, habere se uidit, accepisse nesciuit, et ideo gloriam quam beatus non intellexit, elatus amisit, ita dicens: Ascendam supra astra nubium, ponam super thronum solium meum, et ero similis Altissimo, hic ergo nullum in creaturis superiorem se ut reor habuit, nullum medium inter se et Deum uidit, in cuius emulatione superbie stimulo concitatus assurgeret, et ideo nullum ante se stare in ordine militie celestis aspiciens, ipsi rerum Domino se equare presumpsit. Quod si ullum excellentiorem  se maioris impatiens in celesti gaudio deprehendisset, illi se magis conferre uel preferre tentasset. Duo sunt in celestibus, qui regit, et qui reguntur, nullo in medio horum tertium exstitit genus, quod secundis maius, et summis esset inferius. Excellentior creatura de archangelis forsitan dicere potes, licet ceteris ordine magis preemineant, quam natura. Sed Spiritui sancto et archangeli seruiunt, ex quibus unus quasi minister aduentum eius beate Marie nuntiauit. Sed dicis: Ecce ubi Spiritum sanctum Amos propheta creaturam euidenter assignat ita dicens: Ecce ego firmans tonitruum, et creans spiritum . Primum est quod interdum spiritus nomen nequaquam ad personam sanctificantis spiritus referri potest, nisi adieceris aut spiritum  Dei, aut Spiritum sanctum, aut spiritus ubi uult spirat, id est nisi adieceris aut operis aut proprii nominis dignitatem. Deinde si ad ordinem respicias lectionis, istam excellentiorem ut asseris creaturam, nimis despectam esse monstrauit. Nam eam post tonitrui creaturam esse descripsit. Unde inconsequens fuit, ut iuxta sensum tuum principale hoc opus Dei irrationabili postponeret, aut sociaret elemento. De persona non dicam angeli, sed cuiuslibet iusti indignum hoc credi. Magis ergo hoc proximum et amicum esse arbitremur rationi, si post tonitrua flabra intelligamus significata uentorum, ut illud in psalmis: Spiritus procellarum qui faciunt uerbum eius , uel illud: Sulphur Spiritus procellarum , uel: Spiritu uehementi conteres naues  Tharsis . Diuersis modis spiritus intelligitur, quando non cum priuilegiis suis specialiter designatur. Sed omissis his interroga translationis Hebraice ueritatem, et ibi confusibilem persuasionis tue deprehendes errorem. Ita enim illic dictum esse reperies, quia ecce ego formans montes, et creans uentum. uide quam nudis, contra Deum uerbis, et quam inanibus credidisti. uide quam magno te argumento contra potentiam maiestatis armasti, et post illa non metuis circa tam infirmum herere ramusculum, qui in tam horrendum pendes abruptum.



CAPUT Iu. Macedonius dualitatem asserens, Spiritum sanctum negat propriam habere personam.

 Deinde dualitatem intromittis, et dicis Spiritum sanctum propriam non habere personam, nec amisisse te sentis regenerationis gratiam, qui in regenerationis tendis offensam, quem sibi in commune maiestatis et uirtutis unitum diuina ueritas protestatur ita dicens: Ite, inquit, baptizate omnes gentes in nomine Patris et Filii et Spiritus sancti. In nomine, inquit, Patris et Filii et Spiritus sancti  Nominis singularitas unitatem loquitur, appellationum diuersitas Trinitatem. In nomine ergo unus, sed in personarum distinctione, non unus. Quid est in tribus unius nominis prerogatiua, nisi deitatis indiscreta concordia: fac gradum si potes, ubi preter unum Deo hoc ipsum attestante nichil inuenis. Tres  audis, ne unitatem Sabelliana permisceat et confundat impietas. Unum audis, ne Trinitatem diuidat Ariana peruersitas. Spiritum sanctum audis, ut Macedonium confodiat distincti nominis expressa proprietas. Itaque non creature, sed creatoris incommutabile opus agitur, ubi peccatorum abolitio et immunitas erogatur. In hoc tamen indissecabili maiestatis amplexu, in proprietate persone alter est Pater, alter est Filius, alter est Spiritus sanctus, sed in unitate non aliud. Qui utique si Deus non esset, iuxta Patrem et Filium personam propriam habere non posset; denique quando uerbum transit in carnem, et hominis habitum Deus induit, et si in circuitu eius tabernaculum eius, et splendorem suum tenebris nostre fragilitatis inuoluit, et ponit tenebras latibulum suum,  Dei quidem et hominis duplex substantia est, sed tamen una persona. Quam ob rem? Quia dum formam serui accipiens, famulo Deus iungitur, minoris humilitas intra reuerentiam maioris absconditur, et superioris lumine exinaniti consumitur, ac sic proprietatem persone humanitas diuinitate obumbrante uel eminente non obtinet. Ibi ergo potest esse personarum parilitas, ubi meritorum ac dignitatum consistit equalitas. Et ideo Spiritum sanctum cum Patre et Filio, unum maiestatis noueris possidere priuilegium, quem persone uides obtinere ius proprium. Quod si aliquis opponat et dicat: Si in Christo Deo pariter et homine duas substantias dicimus, quare non duas simili ratione credamus personas? Non ita est. Nam qui duas personas in Christo facit, impietatem quaternitatis  introducit, quam penitus rerum natura non recipit. De duabus rationalibus diuersisque substantiis, presertim de Dei et hominis, de creatoris et creature una fieri non potest, de duabus uero personis, una fieri potest, sicut legimus caput et corpus, Christum et Ecclesiam unam tenere personam. Erunt enim, inquit, duo in carne una. Et sicut apud nos homines Filius Patris familias iuxta Patrem uel seruus iuxta Dominum, persone proprie locum non habet, ita in Deo et homine, gemina quidem substantia, sed non gemina persona est, quia persona personam consumere potest, substantia uero substantiam consumere non potest. Si quidem persona res iuris est, substantia res nature. Hoc loco necessarium uidetur, ut in Christo Domino pariter et hominis unam personam,  et duas substantias testimoniis asseramus. Da unam redemptoris Dei hominisque personam. Apostolus dicit: Si enim cognouissent sapientiam Dei, nunquam Dominum glorie crucifixissent. Si requiris quomodo inuiolabilis potuerit pati, et incomprehensibilis crucifigi, persone unitas facit, ut quod homo pertulit, Deus pertulisse credatur. Item cum euangelista commemorat: Nemo ascendit nisi qui descendit de celo, filius hominis, qui est in celo: quomodo hic filium hominis ante passionis uel resurrectionis siue ascensionis diem dicit, et de celo asserit descendisse, et in celestibus permanere, nisi hoc per unitatem persone ratio ueritatis absoluat? Sicut alio loco, capitis et corporis sociatur persona, cum legitur:  Esuriui enim, et dedistis mihi manducare. Sitiui, et dedistis mihi bibere. Quid ait persone unitas? Homo pascitur et Deus reficitur. Pes componitur et caput fomentum se sentire testatur. Dicit ergo: Nunquam Dominum glorie crucifixissent. Et e diuerso: Nemo ascendit in celum, nisi qui descendit de celo, filius hominis qui est in celo. uide quomodo per unitatem persone humana diuinis, et humanis diuina misceantur. Deus crucifigitur, et homo de celo descendere, et in celo permanere memoratur. Que cum ita sint, perspiciamus de sacris uoluminibus gemine substantie distinctionem. Ait itaque beatus Moyses: Caput cum pedibus comedetis, et intestina eius deuorabitis . In pedibus humanitatem, et in capite credamus maiestatem. Ita fit ut dum hec intra litteram  latentia, fide perscrutante cognoscimus, ignis intestina, id est mysteriorum occulta sumamus. Scrutandi enim studium, auiditas intelligitur deuorandi. Sicut et alio loco duplicis substantie absolutionem, idem sacramentorum reuelator insinuat, dicens: uulpes foueas habent, et uolucres celi nidos, filius autem hominis non habet ubi caput suum reclinet . Hoc est dolose hereses et tenebrose uel eree potestates sedem sibi in pectoribus humanis profunda damnatione posuerunt, me uero in fidelium corda qui hominem in carne conspiciunt, Deum intra hominem latere non credunt; foueas enim et nidos non transitoria et momentanea designat habitacula, sed diuturna et secura possessione fundata, que serpentina uitiorum multiplicent nutrimenta. Apostolus  enim duas substantias euidenter remota sacramenti obscuritate adiecit, ita dicens: Patres nostri ex nubibus Christus secundum carnem, qui est super omnia Deus benedictus in secula. Sed dicis: Apostolus duas tantum personas in operum suorum uolumine confitetur, sicut ad Corinthios loquitur: Paulus uocatus Apostolus Iesu Christi per uoluntatem Dei. Et ad Galatas Paulus apostolus, non ab hominibus neque per hominem, sed per Iesum Christum et Deum Patrem, qui suscitauit eum a mortuis. Et iterum, unus Deus Pater ex quo omnia et nos in ipso, et unus Dominus iehsu Christus, per quem omnia et nos per ipsum. Secundum hec dicis nullam de Spiritu sancto fieri mentionem. Ut breuiter dicamus, oblitus es quod Apostolus Spiritu sancto plenus, hec apostolis ipso inspirante,  de Patre Filioque predicabat. Loquenti igitur de Patris ac Filii operatione et ille non deerat, qui loquenda dictabat, secundum illud: Nemo dicit Dominus iehsu, nisi in Spiritu sancto. Qui ergo crediturus uel confessurus uel predicaturus est Christum, uides quod ante in se habiturus est Spiritum sanctum. Non ergo honores fidem tuam, quod interdum sine commemoratione Spiritus sancti, Patris mentio habetur ac Filii. Nam sepe suppresso Patris nomine, Filii et Spiritus sancti operatio predicatur. Ait S. Ananias ad Paulum: Saule frater, Dominus misit me iehsu, qui apparuit tibi in uia qua ueniebas ut uideas et replearis Spiritu sancto. Aperte hic duarum est connexio personarum. Ecce Paulus a Christo cecatus  arguitur, Spiritu sancto illuminatus impletur, et nulla hic Patris mentio inseritur. Item cum Paulus quosdam ex discipulis interrogaret, in quo baptizati estis, quos post ascensionem Domini in baptismate Ioannis baptizatos esse constabat, post predicatum Baptisma Trinitas, cum etiam illud mysterium quo Ioannes baptizare consueuerat, id est in eum qui uenturus est, in eorum baptismo probaretur omissum, dicente Paulo apostolo: Ioannes quidem baptizauit, sed in eum qui uenturus est , hoc est dicere; non ita baptizati estis. Hos cum interrogaret Paulus: Si Spiritum sanctum accepistis credentes, qui utique post baptismum Saluatoris per impositionem manuum rite baptizati fuerant, confitentur. At illi responderunt: Neque si spiritus est audiuimus. His auditis baptizati  sunt in nomine Domini Iesu. Et cum imposuisset illis manus Paulus, uenit super eos Spiritus sanctus, et loquebantur linguis, et prophetabant. Aduerte qui cum baptizantur in nomine Domini Iesu, postea accipiunt Spiritum sanctum, et propheticam ex Paracleti inuocatione uirtutem. uere Deus est qui post Dei donum plenitudini imponit argumentum. Ecce duabus personis in baptismo significatis, Pater inuocatus esse non legitur, sed tantum, ut credi oportet, cum Filio et Spiritu sancto unitate potestatis et deitatis operatur, quem abfuisse sacra lectio non negauit. Cum uenisset Spiritus sanctus super eos, tunc loquebantur linguis et prophetabant. uide quanta potentia sit Spiritus sancti. In baptismo peccatorum abremissa donantur, in aduentu Spiritus sancti uirtutum munera conferuntur,  et a confirmatis, signorum miracula celebrantur. Solent enim ueritatis alieni, etiam de syllabis calumniari. Nam cum de Trinitate dictum absolute nouerimus, quoniam ex ipso et per ipsum, et in ipso sunt omnia , plus esse ex ipso quam per ipsum, et item prepositionem hanc, id est per, maioris prerogatiue esse asserunt quam in ipso. Sed si in ipso de Spiritu sancto cum diminutione potestatis dictum arbitrantur, audiant prepositionis huius magnificentiam, et accipiant quia etiam secundum ipsorum assertionem de Spiritu sancto intelligendum est. In ipso, inquit, uiuimus, mouemur, et sumus . Et merito in ipso uiuimus, mouemur et sumus, in quo reparati et regenerati sumus. Sed et per ipsum etiam ad Spiritum sanctum referendum esse agnoscimus  sicut habes. Alii quidem per spiritum datur sermo sapientie, alii sermo scientie . Item ad Hebreos: Qui per Spiritum sanctum semetipsum obtulit immaculatum Deo: Et iterum: Charitas Dei diffusa est in cordibus nostris per ipsum sanctum qui datus est nobis. Nam si et de Patre intelligamus, ex ipso et ex Spiritu sancto dictum similiter inuenimus. Sicut in Ioannis Euangelio habemus: Quod natum est ex carne, caro est; et quod natum est ex Spiritu, Spiritus est . Et in conclusione capituli: Sic est omnis qui natus est ex Spiritu. Sic ergo non preiudicat Spiritui sancto, cum suppresso eius nomine Patris ac Filii opera commemorantur, sicut Pater et Filius non negantur, quando specialiter Spiritus sanctus opus  ac uirtus asseritur, sicut legimus in Actibus apostolorum: uos baptizabimini Spiritu sancto non post multos hos dies . Sicut et in Euangelio de singulari persona Spiritus sancti continetur: Nisi quis renatus fuerit ex aqua et Spiritu sancto, non potest intrare in regnum Dei . Nunquid hoc loco Pater et Filius, quia minime nominantur, tanto ac tam diuino muneri defuisse credentur? Non ita est. Nam absque dubio dum sancto Spiritui cum quo eis una substantia est, mysteriis beneficiisque iunguntur, etsi non commemoratione, unitate tamen pietatis atque operis presentantur.



CAPUT u. Obiectio quod sermo ille quem legimus: Nisi quis renatus fuerit ex aqua et Spiritu sancto, aquam pariter et Spiritum sanctum creaturam esse testatur.

 Sed dicis: In tantum creatura est Spiritus sanctus, ut aque elemento, que hic primo loco atque ordine ponitur, uideatur adiunctus secundum euangelicam, que superius commemorata est, sententiam: Nisi quis renatus fuerit ex aqua et Spiritu sancto, non potest intrare in regnum Dei . Manifestum est enim, qui hec loquitur non solum diuinam in Spiritu sancto potestatem, sed ipsam baptismi nescire rationem. Apostolus autem dicit: Si autem mortui sumus cum Christo, credimus quia simul etiam uiuemus cum Christo . Quomodo autem possimus cum Christo mori uel resurgere, si requiras aduerte. Omnes quicunque sacro fonte submergimur, mortem et sepulturam Redemptoris imitamur, sicut idem Apostolus  ait: An ignoras quia quicunque in Christo baptizati sumus, in morte ipsius baptizati sumus? Consepulti enim sumus cum illo per baptismum in mortem . Sicut enim ille triduana morte sepulcro conditus fuit, ita et nos intra aque, id est inter cognate creature substantiam trina submersione depositi, dum descendimus sepelimur, dum emergimus suscitamur. Per aquam itaque celebratur imitatio sepulture, per Spiritum sanctum confertur ueritas uite et spes salutis eterne. Denique remoueatur Spiritus sancti inuocatio, et uideamus si quidquam aque illius sola prodesse possit infusio. Creatura itaque est que sepeliendi prestat officium, Deus est qui beneficium tribuit renascendi. Quem ergo perspicis reparationis parentem, ipsum esse agnosce et resurrectionis auctorem.  De quo uaticinatur, et ad Patrem propheta sic loquitur: Emitte Spiritum et creabuntur, et renouabis faciem terre . Quid distat inter aque et Spiritus sancti operationem? Per aquam deduci uidemur in tumulum: per Spiritum sanctum preparari uidemur ad regnum.



CAPUT uI. Ubi queritur utrum Spiritus sancti appellatio cognomen putetur an nomen.

Sed inter hec requirendum credis, utrum appellatio Spiritus sancti, quem Deum necesse est nuncupari, nomen an fortasse cognomen sit. Sed cognosce quia id quod apud homines nomini solemus adiungere, Dei non condecet maiestati, in eius nomine  quidquid est nequaquam adiectiuum, sed sine dubio naturaliter sempiternum est. Etiam in doctrina grammatica alia nomina communia, id est appellatiua uocat, alia specialia, id est propria nuncupat. uideamus si in nostris hoc loco aliquid simile inuenire possimus. Da in Deo nomen speciale uel proprium, id est Pater et Filius et Spiritus sanctus. In tantum hec propria sunt, ut nec de Filio Pater dici possit, nec de Patre facile legitur Spiritus sanctus. Item da proprium, ingenitus, ex utroque procedens. Rursum da nomen generale atque commune. Maiestas, immensitas, plenitudo, unus, solus, Deus. Sed cum audis unus, non hic numerus inchoatur, sed perfectio infinita colligitur. Quid est unus, nisi nomen incommunicabile, quod nec posteriorem recipit nec  priorem? Quid est unus? nisi simplex, incomposita et indiuisa substantia? Quid est unus, nisi incommunicabilis et inequalis, ac semper idem, qui nunquam a se possit esse diuersus? Ac sic communis appellatio unitatem. Cum ergo dixeris Pater, Filius, et Spiritus sanctus, singulorum personas pariter explicasti. Cum dixeris, unus Deus, communem Trinit tis substantiam, communem gloriam demonstrasti. Hic ergo sibi imperitia noctem erroris obtexit, dum suppresso uocabulo maiestatis Spiritum sanctum in eo tantum estimat nomine, quod ei, ut diximus, proprium est, magis quam quod ei cum Patre Filioque commune est.



CAPUT uII. Quod Spiritus sanctus prophetas specialiter implere, et Deus pariter credi et uocari, euidentibus testimoniis  approbatur.

Cum per Moysem ac Dauid et Isaiam, uel alios prophetas specialiter Spiritus sanctus locutus esse referatur, Deum locutum diuina profitentur eloquia, sicut in Pentateuchon uolumine frequentatur; locutus est, inquit, Dominus ad Moysem, dicens: Sollicitius requiramus si specialiter Spiritus sanctus in prophetis loquatur: habemus ut prefati sumus, in Actibus apostolorum, Paulo arguente Iudeos: Bene, inquit, Spiritus sanctus per Isaiam locutus est ad patres nostros: Auditu audietis, et non intelligetis  Et in eadem lectione: uiri fratres, oportet impleri scripturam quam predixit Spiritus sanctus per os Dauid . Et in epistola Petri legimus: Non enim uoluntate humana allata est aliquando prophetia, sed  Spiritu sancto locuti sunt sancti Dei homines . Agnoscamus propheticam gratiam euidenter ad potentiam sancti Spiritus pertinere. Et de psalmo Dauid ita ad Hebreos legimus. Quapropter sicut dicit Spiritus sanctus: Hodie si uocem eius audieritis . Et hic apertissime per Dauid Spiritum sanctum locutum esse testatur. uideamus autem utrum Deus sit iste, per quem omnis prophetia inspirata memoratur. Lucas Dominum Deum asserit, qui locutus est per prophetas, ita dicens: Benedictus Dominus Deus Isrel, quia uisitauit et fecit redemptionem plebis sue. Et adiecit: Sicut locutus est per os sanctorum, qui a seculo sunt prophetarum eius. Absolute Spiritum sanctum  qui prophetas inspirauerat, Dominum et Deum Isrel esse, euangelico celebratur oraculo. Et in subsequentibus Simeon Spiritu sancto plenus: Responsum, inquit, accepit a Spiritu sancto, non uisurum se mortem, nisi prius uideret Christum Domini . Quo uiso, et in amplexum manibus assumpto, Deum benedixit, id est a quo responsum accepisse uidebatur. Benedixit Deum, et dixit: Nunc dimittis, Domine, seruum tuum, secundum uerbum tuum in pace. Et absolute Dominum Deum uocat Spiritum sanctum cuius uerbo atque responso, quod Christum uisurus esset acceperat. uides specialiter de Spiritu sancto intelligendum esse, cum dicitur in prophetis: Deus Deorum Dominus locutus est: Exaudiam quid loquatur in me Dominus Deus . Hic nomen istud, id est, Domini,  cuius uerbo atque responso quod Christum uisurus esset acceperat, uides specialiter de Spiritu sancto intelligendum esse, cum dicitur in prophetis: Deus Deorum Dominus locutus est. Et, Audiam quid loquatur in me Dominus Deus. Hic nomen istud, id est Dominus Deus ad Spiritus sancti qui locutus est in Dauid noueris referendum esse personam, aut certe in uno Deo trium uoluntatem, trium potentiam, trium agnosce substantiam, quia cum dixeris, pater una persona intelligitur, cum dixeris, Deus tota Trinitas designatur; accipimus et in Actibus apostolorum, quod indubitanter Deus sit, qui passiones Christi prenuntiauit per prophetas cum dicit: Deus autem qui pronuntiauit per os omnium prophetarum, pati Christum suum, impleuit sic Christum suum ;  id est carismate sue unctionis infusum. Et iterum: Qui locutus est Deus per os sanctorum suorum . Ideo sanctorum suorum, quia sanctificatio proprie ad Spiritum sanctum pertinet. Legimus in Ieremia: Nonne celum et terram ego impleo, dicit Dominus ? Quis est iste Dominus qui per Ieremiam celum et terram implere se dicit, nisi Spiritus sanctus, qui et ipsum Ieremiam uirtute prophetica et spiritu ueritatis infudit? Si ergo per propheticam dispensationem, ita etiam secunde gratiam natiuitatis Spiritui sancto uel maxime uoluntas Trinitatis assignat, sicut dicit in Ioanne: Quod natum est e carne, caro est, et quod natum est ex Spiritu, Spiritus est. Et in alio loco potestas renouandi hominis penes Spiritum sanctum esse perscribitur. uos autem baptizabimini  Spiritu sancto non post multos hos dies . Et sicut superius dictum est: Nisi quis renatus fuerit ex aqua et Spiritu sancto. Et ad Titum: Saluos, inquit, nos fecit per lauacrum regenerationis et renouationis Spiritus sancti. uideamus quis est iste cuius filii per gratiam adoptionis efficimur. Dedit eis, inquit, potestatem filios Dei fieri. Et iterum: Qui non ex sanguinibus, neque ex uoluntate carnis, sed ex Deo nati sunt. uides apertissime quod iste Spiritus sanctus in quo renascimur, Deus est, cuius paternitate donamur. Ipse hoc alio loco luce clarius assignat: Ero, inquit, eis in patrem, et ipsi erant mihi in filios et filias, dicit Dominus omnipotens . Merito omnipotens, qui peccati chirographum delet, qui uincula  conscientiarum relaxat, et hominem in se credentem corrupte nature feditate dispoliat, et indumento innocentie, decore iustitie, stola immortalitatis exornat, et filios suos in angelicum statum pia paternitate conscribit. Nemo Spiritum sanctum creaturis existimet sociandum. Extra seruitutis est conditionem qui eternam potest tribuere libertatem. Non enim, inquit Apostolus, accepistis spiritum seruitutis iterum in timore, sed accepistis Spiritum adoptionis filiorum, et ipse Spiritus testimonium reddit spiritui nostro, quod sumus filii Dei . Indubitanter Deus est qui per remissionem peccatorum filios Dei facit. Uniuersam creaturam etiam angelorum atque archangelorum, peccato constat fuisse obnoxiam, quorum tamen in Deum obedientiam,  sollicitudinem, caritatem, transgressorum ruina fundauit; humilitas subiectionis, stabilitatis facta est confirmatio, fragilitatis agnitio, Spiritus sanctus. Nisi pre omnibus liber esset, de seruis liberos facere non posset. Nam si creatura esset, quamlibet in eo conferente gratiam sanctitatis, remansisset tamen conscientia debitoris. Et ideo dicit: Nemo potest donare peccata nisi solus Deus . Quicunque ille est, eligat utrum uelit, aut Spiritum sanctum peccata donantem confiteatur per omnia Deum, aut si per eum donari posse non credit ueniam peccatorum, euacuauit in se regenerationis beneficium et baptismi sacramentum: Dei ergo solius est absoluere innexa, redintegrare corrupta, expiare maculata. Et ideo ad eum conscii nostre infirmitatis et sue maiestatis,  cum gemitu proclamamus: Tibi soli peccaui , Domine, qui solus non teneris lege peccati, qui solus ab ea non actualiter, sed naturaliter alienus es, et ideo solus absoluere debitores potes, qui a debitis solus immunis es, qui quod habes non aliunde mutuatus es, sed de tuo plenus es. Non enim prior quisquam dedit tibi, nec aliunde deriuatis uirtutibus irrigaris, nec ex alio aliquo in te facta transfusio est; sed ipse fons es fluminis tui, et gloria tua, tua natura est, sicut nuntium nescit, sic nichil a priore suscepit .



CAPUT uIII. Ubi templum Dei templum esse sancti Spiritus demonstratur.

Habitatorem cordis humani sacra eloquia proprie  Spiritum esse definiunt: Dabit, inquit, uobis pater alium Paracletum, ut maneat uobiscum in eternum . Et ad Romanos: uiuificabit et mortalia corpora uestra propter inhabitantem Spiritum eius in uobis. Et ideo de Spiritu sancto conscriptum recte intelligimus: Regnum Dei intra uos est. Dei utique regnum sunt, qui ei parere merentur in templum Dei utique, non creature. Audi per Apostolum habitatoris nostri uocem: uos estis, inquit, templum Dei, et Spiritus Dei habitat in uobis. Et in alio loco, sicut dicit Deus: Inhabitabo in illis, et inambulabo, et ero illorum Deus. Ecce ipse qui templum humani cordis inhabitat, Deum se esse pronuntiat. Ananias inter eos qui  honorantes Deum, de suis iustis laboribus uendebant substantias suas, et ponebant ante pedes apostolorum, Deo uotum promisisse agnoscitur, Spiritui sancto mentitus arguitur, sicut Petrus apostolus ait: Anania, cur tentauit Satanas cor tuum, mentiri te Spiritui sancto ? Et subsecutus adiecit: Non es mentitus hominibus, sed Deo. Quid est hoc? In Creatorem peccat, et ita Scriptura peccatum eius attenuat, ut eum iuxta impietatis sensum, creature reum esse constituat, et minori debitorem de contumelia maioris addicat? Non ita est. Manifesto preditus est diui a potentia, ad quem sacrilegii refertur offensa, de quo alio loco dicit: Qui autem blasphemauerit in Spiritum sanctum, non habebit remissionem, neque in hoc seculo, neque in futuro . Cum ergo transgressione  tentauerit Deum, fefellisse dicitur Spiritum sanctum. Quapropter Spiritus sanctus et Dei unam causam, unam gloriam, unam cognosce reuerentiam. Et ideo euidentissime de Spiritu sancto sequenti sermone concludit: Non es, inquit, mentitus hominibus, sed Deo. Loquente Petro ad Cornelium, obstupuerunt ex circumcisione fideles qui uenerant cum Petro. quia et in nationes gratia Spiritus sancti effusa est . uides Spiritum sanctum non de alieno, sed de proprio contulisse. Si requiras quis sit iste qui gratiam dedit illis, Deus. Hunc gratie largitorem superius Spiritum sanctum, hic Deum specialiter declarauit. Illic proprio, hic communi nomine probatur iterata confessio. Cum autem gratia, dicit, et in nationes Spiritus sancti effusa est, ipse nature Deus est, qui auctor  est gratie. Soli Deo competit de suo carismatum dona largiri, ut et de eo Apostolus dixisse uideatur, Abundantius illis omnibus laboraui. Non ego autem, sed gratia Dei mecum . Merito Deus pronuntiatur, qui dispensator est gratie et salutis humane. Et addidit Petrus: Quis ego eram qui possem prohibere Deum ? Illum utique Deum qui est in nationes, uel Cornelium impetum gratie inundantis effudit.



CAPUT IX. Ubi contra Nouatianos Deus gentibus penitentiam ad uitam dedit, qui utique Deus Spiritus sanctus esse per ordinem ipsum lectionis ostenditur.

Aduerte quomodo in persona sancti Spiritus, qui subito Cornelium et socios eius impleuit, Dei nomen multiplici attestatione concelebratur. His auditis, inquit,  tacuerunt, et glorificauerunt Deum dicentes: Ergo et gentibus Deus penitentiam ad uitam dedit ? Quo loco contra Nouatianos aduertendum est quod penitentiam dare dicitur, quam utique non aliter nisi seruorum suorum administratione largitur: dum ergo dicit: Quis ego eram qui possem prohibere Deum; et iterum: Ergo Deus gentibus penitentiam ad uitam dedit, que in manifestis rebus manifestanda est interpretatio, cui uel ignaro non satisfaciat, uel incredulo in sancti Spiritus aduentu, totiens diuini nominis repetita confessio.



CAPUT X. Ubi ad Corinthios prima, Spiritus sanctus esse uirtutum distributionibus Deus declaratur.


Accipe ad Corinthios: quod solum possit pro asserenda Spiritus sancti diuinitate sufficere. Dicit per Epistolam ad Hebreos: Contestante Deo signis et portentis et uariis uirtutibus, et Spiritus sancti distributionibus secundum suam uoluntatem . Interrogemus ipsum apostolum, utrum unus ex creaturis sit iste carismatum distributor. Habemus ad Corinthios prima: Notum uobis facio, quod nemo in Spiritu Dei loquens, dicit anathema Iesu. Et nemo potest dicere Dominus iehsu, nisi in Spiritu sancto . Aduerte quomodo hic Spiritum Dei Spiritum sanctum esse, absolutissime designauit, Spiritu sancto, quem  de superiori sententia, Spiritum Dei loqui proposuit Perspicue sequuntur, quam manifeste illum Deum et Dominum esse testantur. Diuisiones, inquit, gratiarum sunt, idem autem Spiritus: et diuisiones ministrationum sunt, idem autem Dominus: et diuisiones operationum sunt, idem autem Deus. Tanquam si beatus apostolus de Spiritus sancti diuinitate fuisset consultus, euidenter de quo dixerat, idem Spiritus, de eo addit: Idem Deus, qui operatur omnia in omnibus. Operari omnia non posset, si esset unus ex omnibus, hic Spiritum sanctum tam in suo nomine quam Domino et Deo, aut certe euidenter expressum, aut certe Trinitati agnosce sociatum. Sed hic in donorum diuisionibus, magis sermo diuinus Spiritum sanctum intelligitur designasse, quia superius accipimus distributionum  gratiam Spiritui sancto speciali dispensatione competere. Quod uero dixit: Idem Dominus, idem autem Deus, in sequenti capitulo ad Spiritum sanctum ostendit esse referendum dicens: Alii quidem per Spiritum datur sermo sapientie, alii sermo scientie in eumdem Spiritum, alteri fides in eodem Spiritu, alteri gratia sanitatum in uno Spiritu, alii operatio uirtutum, alii prophetia, alii discretio Spirituum, alii genera linguarum, alii interpretatio sermonum, hec autem omnia operatur unus atque idem Spiritus diuidens singulis prout uult. Nulli subditur, sed celestis est Dominus, qui dona celestia propria uoluntate, et de potentie sue iure largitur.



CAPUT XI.  Aduertendum quod sicut unum Deum, ita unum dicit Spiritum sanctum, quod de plebeia creatura, uel quod diuidat singulis prout uult, dici nullo modo possit.

uides quod sicut unus Pater, et unus Filius, ita et unus Spiritus sanctus, sicut consequenter assignat: Etenim in uno Spiritu potati sumus. Hic si de plebe uel de multitudine creature esset, unus omnino dici non posset. Et cum hic habeas alteri, inquit, datur fides in eodem Spiritu , quis hanc fidem tribuat; idem ad Corinthios Apostolus declarauit, dicens: Et unicuique sicut Deus diuisit mensuram fidei . uides quod indubitanter hunc fidei diuisorem Deum esse pronuntiat. Licet in tam multiplici tantorum munerum largitate, ipsa per se magnificentia  operis potentiam loquatur auctoris, tamen de eo ita conclusit: Hec autem omnia operatur unus atque idem Spiritus diuidens singulis prout uult. Sicut et alio loco: Spiritus ubi uult spirat. Et iterum: Et Spiritus sancti distributionibus secundum suam uoluntatem . Non hic ergo est subiecte ministeriorum seruitutis, sed libere arbitrium potestatis, atque in celestium bonorum distributionibus summe largitatis est exhausta pietas. Quomodo dicit et Spiritus sancti distributionis est iste distributor, id est diuisor, utrum Deus sit ad Corinthios docuit dicens: Et diuisiones operationum sunt, idem autem Deus. Legimus in Actibus apostolorum: Attendite, inquit, uobis et uniuerso gregi, in quo uos Spiritus sanctus posuit episcopos regere Ecclesiam Dei . Hunc qui posuit episcopos  in Ecclesiam ad Corinthios uas electionis Deum esse declarat, ita dicens: Quosdam quidem posuit Deus in Ecclesiam. Quid sunt nisi Spiritus sanctus, cuius persone ostendit officium distributio gratiarum, sicut continenti sermone subsequitur? Posuit, inquit, Deus in Ecclesiam primum apostolos, secundo prophetas, tertio doctores, deinde uirtutes, exinde gratias curationum, opitulationes. gubernationes, genera linguarum. Quosdam, inquit, Deus posuit in Ecclesiam. Quod hic Deum de Spiritu sancto dixerit, ipsa que ad Spiritum sanctum pertinet dispensatio sanctificationum uirtutumque manifestat. Ipse enim prophetarum ora locupletat, curationum remedia dispensat, carismatum ornamenta multiplicat, quo in apostolis influente, Deum illum uniuersitatis esse, signorum miracula  et linguarum diuersa genera cecinerunt.



CAPUT XII. Ubi eos qui Spiritus sancti templum effecti sunt; ita dicit proficere debere, ut Deum portare in corpore mereantur.

Ait itaque Apostolus ad Corinthios: Nescitis quia corpora uestra templum sunt Spiritus? Templum Spiritus sancti, templum esse Dei precedentia eiusdem Epistole euidenter insinuant, cum dicitur: An nescitis, quia templum Dei estis? et Spiritus sanctus habitat in uobis, et Spiritus, inquit, Dei habitat in uobis. Quis illos dubitet eius Dei esse templum, cuius esse probantur habitaculum? Et cum dixisset: Nescitis quia corpora uestra templum sunt Spiritus sancti, ita capitulum luculenta ueritate conclusit: Glorificate, inquit,  et portate Deum in corpore uestro. Ergo qui Spiritui sancto studiose puritatis templum preparat in corde, per castitatem et mortificationem carnis Deum portat in corpore. Eum necesse est corporaliter portare a quo spiritualiter possidemur. Quapropter quem templo perspicis dignum, diuinis honoribus noueris adorandum, celebrandum uotis, sacrificiis excolendum. Ad uniuersalem ergo loquitur magister gentium Ecclesiam: Nescitis quia templum Dei estis, et Spiritus sanctus habitat in uobis. Nulli hoc possibile creature est, sed diuine maiestatis insigne est, ut singulatim per unumquemque populos impleat, et tamen in plenitudinis sue immensitate permaneat, diuine, inquit,  singulare propriumque nature est, locis omnibus presto esse; in omnia intrare, et omnia continere. Dei, inquit, peculiare est, filios perditionis nature  debitis exuere, purgatis conscientiis innouare Dei filios facere, et in celestis regni gloria sublimare.





PASCHASII EPISTOLA AD EUGIPIUM. 

 Domino sancto semperque carissimo Eugipio presbytero Paschasius diaconus frater in Christo carissimus.

Dum sanctos peritie tue facundia et otii felicitate, perpendens amaritudines, occupationesque multiplices peccatorum, te tractare contemnis: pudoris iacturam dilectionis contemplatione sustineo. Direxisti commemoratorium, cui nichil possit adiicere facundia peritorum; et opus quod Ecclesie possit uniuersitas recensere, breui reserasti compendio,  dum beati Seuerini finitimas Pannoniorum prouincias incolentis uitam moresque uerius explicasti, et que per illum diuina uirtus est operata miracula diuturnis mansura temporibus tradidisti memorie posterorum. Nesciunt facta piorum perire cum seculo: ut omnes presentem habeant, et secum quodammodo sentiant commorari, quibus eum relatio peruexerit lectionis. Et ideo quia tu hec que a me narranda poscebas, elocutus es simplicius, explicasti facilius: nichil adiiciendum labori uestro, studio nostro credidimus. Siquidem aliter audita narramus, aliter experta deprominus. Facilius uirtutes magistrorum a discipulis exponuntur  diuinis carismatibus inspiratis sanctis bonorum mentibus excolendis.

 Quantum gesta sanctorum utilitatis impertiant,  quantum feruoris attribuant, quantum puritatis infundant: de hac re apostolice uocis auctoritas latius innotescens : Forma, inquit, facti gregi, et beatus Paulus Timotheo precipit , formam esse fidelibus. Unde idem apostolus  iustorum catalogum summa breuitate contexens, ab Abel incipiens, insignium uirorum pergit narrare uirtutes. Sic et ille fidelissimus Mathathias morti gloriosissime iam propinquans, filiis suis hereditario iure sanctorum exempla distribuit: quorum certaminibus  admirandis celebrius excitati, animas suas pro legibus sempiternis sanctitatis feruore contemnerent. Nec paterna liberos fefellit instructio. Tantum enim profuerunt memoratis facta maiorum, ut aperta fide a matos principes deterrerent, castra sacrilega superarent, cultus arasque demoniacas longe lateque diruerent, ciuicamque coronam, gestis decorati perennibus, splendenti patrie prouiderent. Unde et nos ornamentis sponse Christi quiddam fraterno ministerio prouideri gaudemus: non quo ullis, ut credo, temporibus defuerit clarior uita maiorum, sed quod domum magni Regis plurimorum uexilla tropeorum habere conueniat. Non enim uera uirtus excluditur numerositate uictorum, sed optatis successibus eatenus ampliatur.




ANNO DOMINI CCCCXCuIII-DXIu.
SYMMACHUS PAPA.





NOTITIA.




[I.]

I.  Symmachus, natione * Romanus, ex patre Fortunato, sedit annos 15, menses octo, dies 26. Hic fuit temporibus Theodorici regis, et Anastasii Augusti a die X calendarum Decembriarum, usque in diem XIu calendarum Augustarum. Hic sub contentione ordinatus est uno die cum Laurentio. Symmachus in basilica Constantiniana, Laurentius uero in basilica beate Marie. Ex qua causa separatus est clerus *, et diuisus est et senatus. Alii cum Symmacho, alii uero cum Laurentio. Et facta contentione hoc * constituerunt, * partes, ut ambo ad Rauennam  pergerent, ad iudicium regis Theodorici, qui dum ambo introissent in Rauennam, hoc iudicium equitatis inuenerunt: Ut qui primo ordinatus fuisset, uel ubi pars maxima cognosceretur, ipse sederet in sede  apostolica. Quod tandem equitas in Symmacho inuenit, * cognitionem ueritatis. Et factus est presul Symmachus.



NOTAE MARGINALES.

* C, B, Sardus.--- B, m. 8. minus d. 4, a Coss. Paulini et Scythe, ad M. Aur. Cassiodorum Coss.---* uide Baron. ad an. Domini 498.---* C, construxerunt. * ut ambe partes.---* C, et cognitio.



L. u. FABROTTI EX COD. FREHERI A ET B.

Num. I, lin. 1, B Sardus. Lin. 2 A mens. 7. B d. 27. Lin. 13, consilium equitatis inuenit. Lin. 16, 17, A quod tandem equitatis iudicium inuenit cognitio  ueritatis.



EX COD. REG. MAZ. ET THU.

Lin. 1, S. nat. Sardus. Lin. 2, mens. 6, d. 27. Lin. 3, Theoderici  lin. 4, 5, cal. Decembris  usque in d. X cal. Augusti. Lin. 8, 9.  ex qua causa diuisus est senatus et clerus. Lin. 11, constit. ut ambe partes ad Rau. Lin. 12, Theoderici . Qui cum essent Rauennam ingressi, hoc iud. eq. inuenit. Lin. 16, 17, Que equit. inuenit in Symmach. cognitionem ueritatis.



EX COD. THUAN. ALTERO.

Lin. 1, natione Sardus. Lin. 2, mens. 7, d. 27. Lin. 4, 5, Augusti a die cal. Augusti. Hic sub intentione, ut lin. 13, introissent Rauenn. Lin. 16, 17, quod tamen equit in Symmachum inuenit cognitio uer.



u. L. HOLSTEN. ET SCHELESTR.

Symmachus natione * Romanus, ex patre Fortunato, sedit annos 15 menses * 8, dies 26. Hic fuit temporibus Theodorici regis et Anastasii Augusti a die X calendarum Decembrium, usque in diem XIu calendarum Augustarum. Hic sub contentione ordinatus est uno die cum Laurentio: Symmachus in basilica Constantiniana, Laurentius uero in basilica B. Marie: ex qua  causa separatus est clerus, et diuisus est et senatus; alii cum Symmacho, alii cum Laurentio; et facta contentione hoc constituerunt partes, ut ambo ad Rauennam pergerent ad iudicium regis Theodorici, qui dum ambo introissent in Rauennam, hoc iudicium equitatis * inuenerunt: ut qui primo ordinatus fuisset, uel ubi pars maxima cognosceretur, * ipse sederet in sede apostolica. Quod * tandem equitas in Symmacho inuenit cognitionem ueritatis, et factus est presul Symmachus.



NOTAE MARGINALES.

Codices Cass. Flor. Romualdus, Deusdedit legunt * Sardus.---* Menses uII Flor. Cas. uat.---* Flor. et uat., inuenit.---* Flor. addit fauere.---* Idem, tamen.



[II.]

II. Eodem tempore papa Symmachus congregauit synodum, et constituit Laurentium in * Nuceriam ciuitatem episcopum, intuitu misericordie. Post annos uero 4 zelo ducti aliqui ex clero, et alii ex senatu,  maxime Festus et Probinus, incriminarunt Symmachum et subornauerunt testes falsos, quos miserunt Rauennam ad regem Theodoricum, accusantes beatum Symmachum, et occulte reuocauerunt Laurentium, post libellum Rome factum, et fecerunt schisma, et diuisus est iterum clerus. Et alii communicabant Symmacho, alii Laurentio. Tunc Festus et Probinus senatores miserunt relationem regi, et ceperunt agere, ut uisitatorem daret rex sedis apostolice. Tunc rex dedit Petrum * Alticine ciuitatis episcopum, quod canones prohibebant. Eodem tempore beatus Symmachus congregauit episcopos centum et quindecim, et facta synodo, purgatur a crimine falso. Et damnatur Petrus * Altinus inuasor sedis apostolice, et Laurentius Nucerinus, quia uiuo episcopo Symmacho  peruaserunt sedem eius. Tunc ab omnibus episcopis, et presbyteris, et diaconibus, et omni clero, uel plebe * reintegratur sedi apostolice beatus Symmachus, ut cum gloria apud beatum Petrum sederet presul.



NOTAE MARGINALES.

uide Baron. ad ann. Domini 499.---* C. in Nucerina ciuitate.---uide Baron. ad ann. Domini 502.---* D, Altine, Symmachus in synodo purgatus, * Altinensis.---* C, redintegratur.



u. L. FABROTTI EX COD. FREHERI A ET B.

Num. II, lin. 2, 3, A, B, in Nucerina ciuitate. Lin. 14, A, B, Altne.



EX COD. REG. MAZ. ET THU.

Lin. 3, 4, post annum uero quartum. Lin. 4, 5, 6, et  aliqui ex senatu m. F. et P. incriminati sunt, S. et subordinauerunt t. f. Lin. 7, Theodoricum, in utroque codice. Lin. 8, 9, Symm. Tunc occ. r. Laurentium. Post libellum Rome factum fecerunt sc. Lin. 13, sedi apostolice. Lin. 14, Altine ciu. Lin. 18, P. Altinensis. Lin. 20-23, Ep. pr. diaconib. cunctoque clero, et plebe reintegratur Symm. cum gloria apud B. Petrum in sede propria. Eodem tempore F.



EX COD. THUAN. ALT.

Lin. 2, 3, in Nucerinam ciuit. Lin. 13, sedi apost. Lin. 14, Altine. Lin. 19, quare uiuo episc. Lin. 22, redint.



u. L. HOSTEN. ET SCHELESTR.

Eodem tempore papa Symmachus congregauit synodum, et constituit Laurentium in Nuceriam ciuitatem episcopum intuitu misericordie. Post annos uero quatuor zelo ducti aliqui ex clero, et alii ex senatu, maxime Festus et Probinus incriminarunt Symmachum, et subornauerunt testes falsos, quos miserunt Rauennam  ad regem Theodoricum, accusantes beatum Symmachum, et occulte reuocauerunt Laurentium post libellum Rome factum, et fecerunt schisma, et diuisus est iterum clerus. Et alii communicabant Symmacho, alii Laurentio. Tunc Festus et Probinus senatores miserunt relationem regi, et ceperunt agere, ut uisitatorem daret rex sedi apostolice. Tunc rex dedit Petrum * Alticine ciuitatis episcopum, quod canones prohibebant. Eodem tempore beatus Symmachus congregauit episcopos centum et quindecim, et facta synodo purgatur a crimine falso, et damnatur Petrus Altinus inuasor sedis apostolice, et Laurentius Nucerinus, quia uiuo episcopo Symmacho peruaserunt sedem eius. Tunc ab omnibus episcopis, et presbyteris, et diaconibus, et omni clero, uel plebe reintegratur sedi apostolice beatus Symmachus, ut cum gloria apud B. Petrum sederet presul.



NOTA MARGINALIS.

* Flor., Altine.



[III.]

 III. Eodem tempore Festus caput senatus exconsul, et Probinus exconsul ceperunt intra urbem Romam pugnare cum aliis senatoribus, et maxime cum Fausto exconsule, et cedes, et homicidia in clero ex inuidia fiebant. Qui uero communicabant beato Symmacho iuste, publice qui inuenti fuissent intra Urbem gladio occidebantur. Etiam et sanctimoniales mulieres, et uirgines deponentes de monasteriis, uel de habitaculis suis, denudantes sexum femineum cedibus plagarum afflictas uulnerabant, et omni die pugnas contra Ecclesiam in medio ciuitatis gerebant. Etiam multos sacerdotes occiderunt, inter quos * Dignissimum et Gordianum presbyteros ad uincula sancti Petri apostoli, et ad sanctos Ioannem et Paulum, * quos fustibus et gladio interfecerunt, et multos  alios Christianos, ita ut nulli esset securitas die, uel nocte de clero in ciuitate ambulare. Solus autem Faustus exconsul pro Ecclesia pugnabat. Post hec omnia beatus Symmachus inuenit Manicheos in urbe Roma, quorum omnia simulacra uel codices ante fores basilice Constantiniane incendio concremauit, et eos ipsos exsilio relegauit. Fuit autem a consulatu Paulini, usque ad consulatum senatoris.



NOTAE MARGINALES.

* Inter quos Gordianum presbyterum dignissimum ad uincula.---* Quem fustibus et gladio interfecerunt.---uide Baron. ad ann. Domini 503 in fin. Manicheorum codices exusti.



EX. COD. REG. MAZ. ET THU.

Num. III, l n. 4-6, ex inuidia exercere. Qui uera  commun. Symmacho priuatim, et publice cum inuenti fuiss. Lin. 7, quin etiam sanct. Lin. 10, 11, uulnerabant: omni itaque die pugnam c. eccl. Lin. 12-21, etiam et m. sacerd. occid. inter quos Gordianum presbyterum dignissimum ad uinc. sancti Petri apost. quem fustibus, et glad. interfecerunt. Multos etiam Chris. interfecerunt, ita ut nulli esset sicuritas de clero die, uel noct. per ciuitatem publice ambulare. Faustus uero exconsul pro Eccl. pugn. Post hec omnia Symm. in Man. in urbe Rom. quorum omnes codices ante for. bas. const. incendio cremauit. Lin. 23, ad cons. senioris.



EX COD. THUAN. ALT.

Lin. 11, in media ciuitate. Lin. 16, 17 ut nulla e. s. d. u. n. clero in c. a.



u. L. HOLSTEN. ET SCHELESTR.

Eodem tempore Festus caput senatus exconsul, et Probinus exconsul ceperunt intra urbem Romam  pugnare cum aliis senatoribus, et maxime cum * Fausto exconsule, et cedes, et homicidia in clero ex inuidia fiebant. Qui uero communicabant beato Symmacho iuste, publice, qui inuenti fuissent intra Urbem, gladio occidebantur. Etiam et sanctimoniales mulieres, et uirgines deponentes de monasteriis, uel de habitaculis suis, denudantes sexum femineum cedibus plagarum afflictas uulnerabant, et omni die pugnas contra Ecclesiam in medio ciuitatis gerebant. Etiam multos sacerdotes occiderunt, inter quos * dignissimum et Gordianum presbyteros ad uincula sancti Petri apostoli, et ad sanctos Ioannem et Paulum, quos fustibus et gladio interfecerunt, et multos alios Christianos, ita ut nulli esset securitas die uel nocte de clero in ciuitate ambulare. Solus autem Faustus exconsul pro Ecclesia pugnabat. Post hec omnia beatus Symmachus inuenit Manicheos in urbe Roma, quorum omnia simulacra, uel codices ante fores basilice Constantiniane incendio concremauit,  et eos ipsos exsilio relegauit. Fuit autem a consulatu Paulini usque ad consulatum senatoris.



NOTAE MARGINALES.

* Ad hunc Faustum exstat epistola Auiti uiennensis pro Symmacho papa tom. I Concil. Gallie.---* Flor., et dignissimum Cordianum presbyterum.



u. L. PENIAE EX COD. CAuENSI.

Lin. 9, 10, cedibus plagarum afflicte uulnerabantur. Lin. 12, etiam multos sacerdotes occidit.



[Iu.]

Iu. Hic fecit Basilicam sancti Andree apostoli apud beatum Petrum apostolum, ubi fecit * tigurium ex argento, et confessionem, pensan. libras centum et uiginti. Arcus argenteos tres, pensan. sing. libr. sexaginta. Oratorium sancti Thome apostoli ex argento, pens. libr. 300. * In confessione libr. uiginti. Arcum argenteum, pensan. libr. sexdecim.  Confessionem sancti Cassiani, et sanctorum Prothi, et Hyacinthi ex argento, pensan. libras uiginti. Arcum argenteum, pens. lib. 12. Oratorium sancti Apollinaris ex argento, et confessionem cum arcu ex argento, pens. lib. triginta. Oratorium sancti * Sosii ex argento in confessione, pens. libr. uiginti. Item ad fontem in basilica beati Petri apostoli, oratorium sancte crucis ex argento, confessionem et crucem ex auro cum gemmis, ubi inclusit lignum Dominicum, ipsa crux aurea pensan. libr. decem. Fecit autem oratoria duo sancti Ioannis Baptiste, et sancti Ioannis euangeliste, in quorum confessione arcus argenteos posuit, pensan. libr. triginta. * Que cubicula omnia a fundamento perfecta  construxit. Basilicam uero beati Petri marmoribus ornauit. Et cantharum beati Petri cum quadriporticu marmoribus ornauit, et ex musiuo agnos, et cruces, et palmas * ornauit. Ipsum uero atrium omne compaginauit. Gradus uero ante fores basilice beati Petri ampliauit. Et alios gradus construxit, sub tigno dextra, leuaque. Item in eodem loco episcopia dextra leuaque fecit. Item sub gradus in atrio alium cantharum foris in uulgo campi posuit, et ad usum necessitatis humane fecit. Item et alios gradus ascendentibus ad beatum Andream fecit, et cantharum posuit. Hic fecit basilicam sancte martyris Agathe uia Aurelia in fundum Lardarum, et a fundamento cum fonte construxit, ubi posuit arcus argenteos duos. Eodem tempore fecit basilicam sancti Pancratii, ubi  et fecit arcum argenteum, qui pensabat libr. quindecim. Fecit autem in eodem loco balneum. Item apud beatum apostolum Paulum, in basilica renouauit absidam, que in ruinam imminebat, et post confessionem pictura ornauit. Et cameram fecit, et matroneum, et super confessionem imaginem argenteum cum Saluatore, et duodecim apostolos posuit, qui pensabant libras centum uiginti; et ante fores basilice gradus fecit in atrio, et cantharum; et post absidam aquam introduxit, ubi et balneum a fundamento fecit.



NOTAE MARGINALES.

* C, B, ciborium.---* C, B, et confessionem.---* C, Sossi.---* Et cubicula pos.---* Fecit.---* C, in fundo Lardario.



u. L. FABROTTI EX COD. FREH. A ET B.


Num. Iu, lin. 2, A, B, tugurium. Lin. 3, 4, B, 190. Lin. 4, A, B, 20. Lin. 7, A, B, 20. Lin. 13, B, S. Sossi. Lin. 30, B, in campo posuit. Lin. 34, B, in fundo Lardario. Lin. 41, 42, B, matoneum.



EX COD. REG. MAZ. ET THU.

Lin. 2, Petrum, ubi fecit ciborium. Lin. 5-7, pens. lib. 60. Orat. S. Thome apost. ex argento, et confessionem, pens. lib. 20. Lin. 9, 10, Hyac. ex argenta ornauit, pens. lib. 30 Arc. Lin. 10-12, Orat. S. Apoll. et confessionem cum arcu ex arg. pur. Lin. 12-14, Orat. S. Sossii ex arg., et confessionem, pens. lib. 20. Lin. 15, 16. ex arg. et confessionem, pens. lib. 30, et crucem. Lin. 17, 18, lignum sancte crucis, pens. lib. 10. Fecit quoque Oratoria duo. Lin. 19, 21, in quorum confessiones ar. arg. pos. pens. lib. 30, et cubicula omnia. Lin. 23-26, cum quadriporticis m. orn. et ex musea fecit agnos, et cruces, et palmas. Ipsum u. at. omne marmoribus compaginauit. Lin. 27, 28, et alios gradus  sub diuo dextra leu. construxit. Item episcopia in e. l. d. l. f. Lin. 30, 31, foris in campo posuit ad usum necessitatis humane fecit. Alios quoque gradus. Lin. 32, 35, posuit. Fecit quoque basilicam S. Agn. martyris u. A. in fund. Lardarium, quam a fund. c. f. Lin. 35-38, duos. fecit quoque basil. S. P. martyris ubi et f. ar. arg. pens. lib. 15. Fecit quoque in e. l. Lin. 39-41, abs. cui ruina imm. et post conf. picturis ornauit cameram . Fecit quoque matronium . Lin. 42-47, arg. Saluatoris, et 12 apost. pens. libr. 120. Ante fores uero basil. g. f. in atrium, etc.



EX COD. THUANO ALTERO.

Lin. 2, ad B. P. ubi f. ciburium. Lin. 12, 13, cum arcu, pens. lib. 30. Orat. S. Sossi. Lin. 30, fores in campo p.



u. L. HOLSTENII ET SCHELESTR.


Hic fecit basilicam sancti Andree apostoli apud beatum Petrum apostolum, ubi fecit tugurium ex argento, et confessionem, pensantem libras centum et uiginti. Arcos argenteos tres, pensantes sing. libras 60. Oratorium sancti Thome apostoli ex argento, pens. lib. 300 [in confessione lib. uiginti]. Arcum argenteum, pens. lib. 16. Confessionem sancti Cassiani, et sanctorum Prothi et Hyacinthi ex argento, pens. libras 20. Arcum argenteum, pens. libr. 12. Oratorium sancti Apollinaris ex argento, et confessionem cum arcu ex argento, pens. lib. 30. Oratorium sancti Sossii ex argento in confessione, pensan. lib. 20. Item ad fontem in basilica beati Petri apostoli oratorium sancte crucis ex argento, confessionem, et crucem ex auro cum gemmis, ubi inclusit lignum Dominicum. Ipsa crux aurea pensan. lib. 10. Fecit autem oratoria duo sancti Ioannis Baptiste et sancti Ioannis euangeliste. In quorum confessione  arcus argenteos posuit pensan. lib. 30. Que cubicula omnia a fundamento perfecta construxit. Basilicam uero beati * Petri marmoribus ornauit, et cantharum beati Petri cum quadriporticum marmoribus ornauit, et ex musiuo agnos, et cruces, et palmas ornauit. Ipsum uero atrium omne compaginauit, gradus uero ante fores basilice beati Petri ampliauit, et alios gradus construxit sub tigno dextera, leuaque. Item in eodem loco episcopia dextra, leuaque fecit. Item sub gradus in atrio alium cantharum fori, etc. Hic fecit basilicam sancte martyris Agathe uia Aurelia in * fundum Laudarum, et a fundamento cum fonte construxit, ubi posuit arcus argenteos duos. Eodem tempore fecit basilicam sancti Pancratii, ubi et fecit arcum argenteum, etc.



NOTAE MARGINALES.

Loco uerborum his signis [] inclusorum habet cod. Flor. et confessionem.---* Dele marmoribus ornauit, quia redundat.---* Flor. et alii, in fundo Laudario.



L. u. PENIAE EX COD. CAuENSI.


Lin. 11-13, Oratorio sancti Apollinaris ex argento in confessione pens. lib. XXX. Oratorio S. Sosii ex arg. Lin. 15. Oratorio S. Crucis. Lin. 23, 24, cum quadriporticum ex opere marmoribus orn. Lin. 29, sub gradus in ara .



[u.]

u. Intra ciuitatem Romanam basilicam sanctorum Siluestri et Martini a fundamento construxit iuxta Thermas Traianas, ubi et super altare * tigurium argenteum fecit, pensan. libr. 120, arcus argenteos 12, qui pensabant singuli libr. decem. Confessionem argenteam, que pensan. libr. 15. Ad beatum Ioannem et Paulum fecit gradus post absidam. Item ad archangelum Michelem basilicam ampliauit, et gradus fecit, et introduxit aquam. Item ad sanctam  Mariam. Oratorium sanctorum Cosme et Damiani a fundamento construxit. Item in uia Tiburtina milliario uigesimo septimo ab urbe Roma, rogatus ab * Aluino et Glafira illustribus de proprio facientibus a fundamento basilicam beato Petro in fundum Pacinianum dedicauit. Item ad beatum Petrum, et beatum Paulum apostolos, et ad sanctum Laurentium martyrem pauperibus habitacula construxit. Item ad beatum Petrum uiginti canthara argentea fecit, pensan. singula libras quindecim, et arcus 22 pensan. sing. libr. uiginti. Hic reparauit basilicam sancte Felicitatis, * que iam in ruinam imminebat. Hic absidam beate Agnetis, que in ruinam imminebat, et omnem basilicam renouauit.



NOTAE MARGINALES.


* Ciborium C,---* C, Albino et Glaphyra prepositis.---* Cui ruina imminebat.



u. L. FABROTTI EX COD. FREII. A ET B.

Num. u, lin. 8, Gabrielem. Lin. 21, A, ruinam minabatur.



EX COD. REG. MAZ. ET THU.

Lin. 1, intra ciuitatem etiam Rom. Lin. 3, 4, ciborium f. arg. pens. Lin. 4, 5, arc. arg. pens. lib. 10. Lin. 6-19, arg. pens. lib. 15 ad sanctos Ioannem et Paulum f. g. p. ad. S. Archang. ampl. basilicam, et fecit gr. et intr. aq. ad sanctam Mariam construxit a fund. Orat. SS. Cosmi et Dam. martyrum uia Tiburtina mil. 27 ab urbe Rom. in fundum Paccinianum , rogatus ab Albino, et G. il. de pr. fac. construxit a fund. basilicam beato Petro, et dedicauit. Item ab beatos P. et P. et ad sanctum Laurentium pauper. hab. c. Fecit quoque  ad beatum Petrum 20. c. arg. p. s. Lin. 19, 20, et arcus 22 argenteos, pens. s. l. 20. Hic reperauit . Lin. 21, 22, cui ruina imm. Hic abs. B. A. que in ruina erat.



EX COD. THUAN. ALT.

Lin. 3, tugurium. Lin. 12, 13, Albino. Lin. 19, et arcus argenteos 22.



u. L. HOLSTEN. ET SCHELESTR.

Intra ciuitatem Romanam basilicam sanctorum Siluestri et Martini a fundamento construxit iuxta Thermas Traianas, etc. Item in uia Tiburtina milliario 22 ab urbe Roma, rogatus ab Aluino, et Glafira illustribus de proprio facientibus a fundamento * basilicam beato Petro in fundo Paciano dedicauit, etc.



NOTAE MARGINALES.

* Exstant uestigia huius basilice uno milliario cis uicouarum,  uocanturque uulgo accolis S. Pietro uecchio.



u. L. PENIAE EX COD. CAuENSI.

Lin. 22, 23, beate Agne, que in ruina imm.

uI. Hic constituit ut omni die dominico, uel natalitiis martyrum hymnus diceretur angelicus, id est Gloria in excelsis Deo. Hic fecit cemeterium Iordanorum in melius propter corpus sancti Alexandri. Hic omni anno per Africam uel Sardiniam ad episcopos, qui in exsilio erant retrusi, pecuniam et uestes ministrabat. Hic captiuos per Liguriam, et per Mediolanum, et per diuersas prouincias * pecunia redemit, et dona multiplicauit, et dimisit. Hic fecit ordinationes quatuor in urbe Roma per menses Decembrem et Februarium, presbyteros nonaginta duos, diaconos sexdecim, episcopos per diuersa loca  centum * et septem. Qui etiam sepultus est in basilica beati Petri apostoli, et cessauit episcopatus dies septem, qui etiam in pace confessor quieuit.



NOTAE MARGINALES.

* Pecuniis.---* C, B, 17.



L. u. FABROTTI EX COD. FREH. A ET B.

Num. uI, lin. 13, A, B, 117. Lin. 14, B. Apostoli XIu cal. Aug.



EX COD. REG. MAZ. ET THU.

Lin. 1, 3, ut omni dominica die, uel n. m. hymno Gloria in excelsis Deo dic. Lin. 6 pecunias. Lin. 7, 8, per lig. et med. Lin. 8, 9, pecuniis red. Lin. 10-12, per mensem Decemb. presbyt. 92. Lin. 13-15, 117.  qui etiam confessor in pace quieuit, et sepult. est in basil. beati Petri XIu cal. Aug. etc. episc. d. 7.



EX COD. THUAN. ALTERO.


Lin. 8, pecuniis. Lin. 13, 117. Lin. 14, 15, Apostoli XIu. cal. Aug. et cess. episc. d. 7, q. e. i. p. e. q. depositus sub die 19 mensis Iulii.



u. L. HOLSTEN. ET SCHELESTR.

Hic constituit, ut omni die dominico, uel natalitiis martyrum hymnus diceretur angelicus, id est Gloria in excelsis Deo. Hic fecit cemiterium Iordanorum in melius propter corpus sancti Alexandri. Hic omni anno per Africam, uel Sardiniam ad episcopos, qui in exsilio erant retrusi, pecuniam, et uestes ministrabat. Hic captiuos per Liguriam, et per Mediolanum, et per diuersas prouincias pecunia redemit, et dona multiplicauit, et dimisit. Hic fecit ordinationes quatuor in urbe Roma per mensem Decembrem et Februarium, presbyteros * 92, diaconos 16, episcopos per diuersa loca 107, qui etiam sepultus est in basilica beati Petri apostoli, * et cessauit episcopatus dies 7, qui  etiam in pace confessor quieuit.



NOTAE MARGINALES.

* Ms. Codd., 22.---* Flor., Episcopos 127.---* Addit Flor. XIu. kal. Augusti.



u. L. PENIAE EX COD. CAuENSI.

Lin. 12 et 13, episcopos per diuersa loca CXuII.





FRAGMENTUM  ALTERIUS uITAE EIUSDEM PONTIFICIS A SCHISMATICO QUODAM COAEuO DESCRIPTAE.

Symmachus sedit annos quindecim, menses septem, dies uiginti et septem: cum hoc autem fuerat Laurentius Romane Ecclesie presbyter ordinatus episcopus; tantaque clerum ac populum Romanum discordia feralis inuaserat, ut nec diuina consideratio,  nec metus regius partes a propria collisione cohiberet. Tunc coguntur utrique, Symmachus scilicet et Laurentius, regium subituri iudicium, petere comitatum. Ibi Symmachus multis pecuniis obtinet: Laurentius ad gubernandam Ecclesiam Nucerinam, Campanie ciuitatem, plurimis coactus minis promissionibusque dirigitur. Post aliquot autem annos pro multis criminibus apud regem Symmachus accusatur, quem rex sub occasione paschali, quod non cum uniuersitate celebrauerat, ad comitatum conuo . . . . rationem . . . . . festiuitatis dissonantia redditurum; fecitque apud Ariminum resedere; cumque ibidem cum suis clericis aliquantis permoratur, post meridianis horis super littus maris ambulans, uidit mulieres inde transire, cum quibus accusabatur in scelere,  que comitatum potebant, regia iussione. Dissimulans ergo se scire, quod uiderat, nocte media, dormientibus cunctis, cum uno tantum conscio fugiens, regreditur Romam, seque intra beati Petri apostoli septa concludit. Tunc presbyteri et diaconi, nec non reliqui clericorum, quos secum deduxerat, adeunt regem, et sine sua conscientia Symmachum fugisse testantur, per quos rex tam ad senatum, quam ad clerum precepta super eius quodammodo damnatione transmittit. Accusatur etiam ab uniuerso clero Romano, quod contra decretum a suis decessoribus obseruatum ecclesiastica dilapidasset  predia, et per hoc anathematis se uinculis irretisset: pro diebus autem paschalibus ab omnibus pene uir uenerabilis Petrus Altinatis episcopus a rege uisitator Ecclesie Romane deposcitur, et post sanctam festiuitatem, synodus in urbem Romam pro uoluntate senatus et cleri, iubente rege, de eius excessibus iudicaturo conuenit. Atque id agitur a nonnullis episcopis et senatoribus ne. . . . .l. . . . . .m Symmachus . . . . . audientie subderetur. Hoc palam pro eius defensione clamantibus, quod a nullo possit Romanus pontifex, etiam si talis sit, qualis accusatur, audiri; sed electiores antistites, tam pro religionis intuitu, quam pro regia iussione censebant tante rei negotium pene ubique uulgatum sine examine nullatenus deserendum. Cumque synodus sub hac dissonantia  plus inter partes ministraret fomenta discordie; tandem constituit ut libellus, quem offerebant accusatores Symmachi, susceptus inter gesta solemniter panderetur. Quo facto mox per episcopos idem Symmachus, ut occurrat ad iudicium, conuenitur. Sed cum per clericos, qui ei obseruabant, fuisset eius negata presentia; iterum et tertio secundum regulas, ut ad synodalem conueniat audientiam per antistites admonetur; nullumque dignatus est dare responsum. Tunc aliquanti episcopi uidentes nichil se in causa proficere, clerum qui discesserat a consortio Symmachi, semel et iterum commonent, ut ad eum pretermisso reuertatur examine. Qui se nequaquam hoc facere posse respondit, prius quam tantis criminibus impetitus discussione regulari uel absoluatur,  si innocens fuerit, uel, si reus exstiterit, a sacerdotio deponatur. Sed moras episcopi n. . . . . . . .ntis cum uiderent magis ac magis studia diuisionis augeri, que sibi utilia uisa sunt pro Symmachi persona constituunt; et sic urbem in summa confusione derelinquunt. Clerus ergo, et senatus electior, qui consortium uitauerat Symmachi, petitionem regi pro persona Laurentii dirigit, qui eo tempore Rauenne morabatur, Symmachi uiolentiam, persecutionemque declinans, ut ipse Romane presederet Ecclesie, ubi dudum fuerat summus pontifex ordinatus. Quia hoc et canonibus esset affixum, ut unusquisque illic permaneat, ubi primitus est consecratus antistes; uel si quibusdam commentis exinde remotus fuerit, eum modis omnibus esse reuocandum.  Sic Laurentius ad urbem ueniens per annos circiter quatuor Romanam tenuit Ecclesiam, per que tempora, que bella ciuilia gesta sint, uel quanta homicidia perpetrata, non est presenti relatione pandendum. Dumque partes mutua se dissensione collidunt, ac pro suis studiis regale presidium sepe deposcunt, ad ultimum petitionem Symmachus regi per Dioscorum Alexandrinum diaconum destinauit, asserens sibi magnum preiudicium fieri, et maxime de titulis ecclesiarum quas intra urbem Laurentius obtinebat. Ad hanc insinuationem regis animus delinitus Patricio F. . . . . precepta dirigit, admonens ut  omnes Ecclesie tituli Symmacho reformentur et unum Rome pateretur esse pontificem: quod ubi Laurentius comperit, urbem noluit diuturna colluctatione uexari, ac sua sponte in prediis memorati Patricii Festi sine dilatione concessit, ibique sub ingenti abstinentia terminum uite sortitus est. Symmachum uero postmodum quamuis uictorem, de multis rebus fama decolorauit; obscenior et maxime de illa, quam uulgo conditariam uocitabant. Nec non et  de ordinibus ecclesiasticis, quos acceptis palam pecuniis distrahebat: pro quibus rebus usque ad finem uite eius Ecclesia Romana in schismate perdurauit. Hic beati Martini ecclesiam iuxta sanctum Siluestrem palatini illustris uiri pecuniis fabricans et exornans, eo ipso instante dedicauit; nonnulla etiam cemeteria, et maxime sancti Pancratii renouans, plura illic quoque noua construxit.





SYMMACHI PAPAE EPISTOLAE ET DECRETA. *



EPISTOLA PRIMA . AD AEONIUM ARELATENSEM EPISCOPUM. Ut ipse et episcopus uiennensis Romam certos homines mittant, qui de ipsorum controuersiis instructi, sedi apostolice alleganda suggerant.

Dilectissimo fratri Aeonio Symmachus.

Mouit equidem nos, quod dilectionis tue relatio declarauit: namque  contra regulas ecclesiastici constituti, et aduersus reuerendorum canonum tractatum, per subreptionem uiennensis Ecclesie pontificem de apostolica, presidente predecessore nostro, sede culpabiliter aliqua meruisse; cum, si sit uera conquestio, effectum non possint impetrata friuole possidere: nec a nobis aliquid noui poterit ordinari, nisi que a patribus predecessoribusque nostris hac causa statuta claruerint. Tamen ne facile  alterius partis absentia preiudicabiliter uideremur aliqua decreuisse, id magis duximus ordinandum, ut fraternitas tua competenti tempore de ecclesiastico ordine instructum non moretur de omni causa dirigere, qui apud nos ueritatem cause competenter alleget; quatenus pertractatis omnibus, quod statuendum est, sub deliberationis robore sanciatur. Illud etiam dilectionem tuam facere debere precipimus, ut fratrem et cepiscopum nostrum uiennensis urbis antistitem misso nuntio et scriptura commoneat, ut constitutis diebus is quoque hominem proprium dirigat, qui partis eius allegationes competenter insinuet, ut depromptis ab utraque suggestionibus, securius que in perpetuum seruanda sint disponantur. Quia semper suspectus iudicat, qui sub unius quod uidetur  eligit deploratione sancire. Dominus te incolumem custodiat, frater carissime. Data sub die III calendas Nouembris, post consulatum Paulini uiri clarissimi .



EPISTOLA II . AD LIBERIUM PATRICIUM. De electo episcopo Aquileiensi, cuius prebet electioni assensum.

Symmachus episcopus Ecclesie catholice urbis Rome, Liberio patricio salutem.

Cum pro ueneranda  religione conscientie uerba dirigitis in Aquileiensis  electione pontificis, et diuinis initiata lingua cultibus  militat consecranda, in ignoti nos diligentia sermonum uincula tenuerunt: quia nichil superat iudiciis, quoties aliquid probatus extulerit. Quid enim sententie sequacium derelinquat, quando iustitie obsequitur, cuius in examen definitio non uocatur? Agitis bono conscientie, quod uestro uix negaretur imperio. Exhibuit inter arbitros Marcellini uenerabilis collegam Maximus hominum humilitate sublimior, et ne potestati fauor per obliquos adscriberetur interpretes, quod de proprio descripsit ingenio, laudati iunxit ad pretium. Egistis mediocrem, ne preexcelsi esset suspecta predicatio; clarissimorum testimonia, ut uires accipiant culmina, castigantur. Felix sacerdotium, cui facem pretulit plena mens luminis. Beata conuersatio, que idcirco in discussionem deducta est,  ut tanto uiro adstipulante superaret, que non didicisset saporem uictorie nisi subiacuisset incertis. Semper innocentibus gloriam aduersa pepererunt: prouidet defensores fortissimos mediocris impugnatio. Sed quid epistole terminos loquacitate produxi, coactas lege paginas in humana concinnatione transgressus? Iungo et ego amplissimis patribus  uestris, pro modulo exiguitatis proprie, uobis celo obsequente consensum: et quod mirabile inter homines habetur, consideratione uestri attrahor ad amorem. Inspirata mihi per alterum placet affectio, dum manet caritas imis inserta uisceribus. Peregrinante persona, comitem se tamen celestis gratia desideriis iungat, et dum cupitis datur effectus, aut ueniat bonum pontificatus, aut faciat. Data  XuIII calendarum Nouembrium die, indictione octaua .



EPISTOLA III . SYMMACHI PAPAE AD AEONIUM ARELATENSEM EPISCOPUM. Rescissis iis que Anastasius decessor in uiennensi controuersia innouarat, antiqua sedis apostolice decreta obseruari iubet.

Dilectissimo fratri Aeonio Symmachus.

Dilectionis tue litteras, mandataque filio nostro Crescentio presbytero internuntio deferente suscepimus, quibus constat inter Arelatensem et uiennensem  Ecclesiam aliquod de ordinandis episcopis in uicinis ciuitatibus oriri luctamen: illa re uidelicet faciente, quod decessor noster sancte recordationis Anastasius, tractans confusionem prouincie, aliqua contra ueterem consuetudinem iusserit obseruari, decessorum suorum uidelicet ordinationem  sub qualibet necessitate transgrediens. Nam dum ad trinitatis instar, cuius una est atque indiuidua potestas, unum sit per diuersos antistites sacerdotium; quemadmodum priorum statuta a sequentibus conuenit uiolari? Huc accedit, quod ne sit sententiarum uarietas ad ipsam sacrosanctam catholicam religionem credimus pertinere: cuius omnis potestas infringitur, nisi uniuersa que a Domini sacerdotibus semel statuuntur, perpetua  sint. Quod alias contingere poterit, si successor decessoris actibus non tribuerit firmitatem, et roborando que gesta sunt, faciat rata esse que gesserit. Quanta enim uicariis beatissimi Petri apostoli iudicabitur esse reuerentia, si que in sacerdotio precipiunt, eisdem transeuntibus dissoluantur? Relegentes ergo ueterum antistitum super hac causa ordinationes, quibus ecclesiasticum grauatur scrinium; dilectionem tuam enixissime commonemus, ut in ordinandis per singulas urbes sacerdotibus cana ac reuerenda seruetur antiquitis, nec nouella constitutio uetuste sanctionis robur imminuat, quia non aliter inter uos poterit seruari concordia, nisi nouis cupiditatibus antiquitatis reuerentia modus prudentiori adhibeatur consilio. Dominus te incolumem  custodiat, frater carissime. Data III calendas Octobris, iterum post consulatum Paulini [1 1Kb] iunioris uiri clarissimi .

Dominicum pascha uIII calendas Aprilis .



EPISTOLA Iu . AD AuITUM EPISCOPUM uIENNENSEM [a 1Kb] . Cur inauditam causam iudicare noluerit: quodque leges sint aliquando soluende.

Dilectissimo fratri Auito Symmachus [b 1Kb] .

Non debuit caritatem tuam offendere quod ad fratrem et cepiscopum nostrum Aeonium nuper rescripsimus. Non enim iuri tuo, dilectissime frater, preiudicatum fuit, cum nos, inaudita parte  et absque competenti instructione non posse iudicare respondimus. Unde fraternitati tue saluum est allegare, quod putauerit allegandum et proponere quod uiderit proponendum. Nam licet confusionem prouincie a predecessore nostro sancte memorie Anastasio episcopo preter Ecclesie consuetudinem et antiqua predecessorum nostrorum statuta factam esse dixerimus et non esse tolerandam;  attamen si ea que fecit, rationabiliter fecisse fraternitas tua docuerit, gaudebimus nichil esse ab eo contra canones attentatum, quia quod fit preter regulam, modo sit ex iusta causa, non infringit regulam, quam sola peruicacia et antiquitatis contemptus ledit. Nam quamuis a patribus statuta diligenti obseruatione et obseruanti diligentia sint custodienda, nichilominus propter aliquod bonum de rigore legis aliquid relaxatur, quod et ipsa lex cauisset si preuidisset. Et sepe crudele esset insistere legi cum obseruantia eius esse preiudiciabilis Ecclesie uidetur; quoniam leges ea intentione late sunt, ut proficiant, non ut noceant. Quamobrem pergat dilectio tua, rationes que predecessorem nostrum ad tractandam predictam confusionem impulerunt ad nos dirigere, ut  et sciamus quid fuerit statuendum, et in Domino letemur beate memorie Anastasium nichil fecisse retractandum. Deus te incolumem seruet, frater dilectissime. Data III idus Octobres, Auieno et Pompeio consulibus .



EPISTOLA u . AD MAXIMINUM [c 1Kb] PATAuINUM. Qua eius uirtutes describuntur.

Dilectissimo atque carissimo fratri Maximino Patauine Ecclesie episcopo, Symmachus episcopus in Domino salutem.

Prodit religiose uotum conscientie, mens laudibus deuota pontificum: assertio ingenii est, Deo obsequentibus  mancipare quod loquimur, in quorum preconiis forte angustus sermo uulget imperitiam, manifestat tamen, si abstineatur, infantiam. Quis mendicam narrationem estimet, quam uota locupletant? Sepe in facundie dotibus pauper inuenitur uena predicantis, et e diuerso thesaurus cordis irradiat in egestate uerborum. Qui uice Dei iudicat, non desiderat picta alloquia , sed que infucatus commendat nitor ingenii: quia in his etiam sine amore blanditur eloquentia, in illis splendorem suum ueritas nuda commendat. Sine phaleris est omne quod dictat affectio: ad unguem fabricantur illa, que uolumus non tam speciem recti habere quam similitudinem. At te, uenerabilis mihi antistes maxime, sermo est, cui cum meritorum testimonio  uirtus cepit a uocabulo, in quo actus eloquitur qui nomen appellat. Prouida parentum diligentia tuorum prius te eligi  uoluit, quam probari. Te olim secularibus inherentem titulis, castrensis sudor excoluit, et ad Ecclesie gubernacula pars aduersa solidauit, sicut Dominus loquitur in Euangelio: Qui in minimo fidelis, et in magno fidelis est . Te sacrum iudex et consilii comitem meruit, et laboris.  Bene, uenerandis initiandus altaribus, et in laica conuersatione quod sacrum esset, elegisti. Tu pudicitie in illa etate custos inuentus es, in qua et lex obsequitur desideriis. Satis enim est, pueritie ambitum, quam licentia fulcit, horreri . Christus milites suos, quos in personam ducis attollat inter acies querit hostiles. Adscitus Ecclesie, pontificem actibus implesti ante tempora dignitatis. Non fuit aduena benignitas, que nature innixa radicibus, de cano flore germen ostendit. Temporalo enim est omne quod fingitur: perpetuum quod cum etate maturescit. Non tibi sacerdotium rem doni credimus euenisse, sed premii. Alii uulgari gratia lenocinante commendantur : tibi rigida circa culpabiles districtio  dedit affectum. Manet te singularis sapientia, que licet generaliter optanda est, tamen existit in magistro necessaria. Frustra monitoris personam suscipit, qui impacti non preualet estimare pondus officii. uilissimis comparandus est, nisi precellat scientia et sanctitate, qui est honore prestantior. Dedit tibi apicem res iudicii, non fauoris. Dignus pontifice amor est, quem censura conciliat. Deuenustat institutoris genium , qui per solam gratiam uult placere. Tu his eruditus et formatus celi beneficiis, plus agendo populum institues quam docendo. Illa monita discipulorum conscientiam erudiunt, que probantur exemplo. Sine pudore inuitat ad innocentiam, qui illam fuerit ipse sectatus. Te inter secreta penetralium quasi testem metuunt, qui peccare disponunt.  Nascentibus culpis metus et reuerentia tua negat effectum . Qui inter exordia occurrit uitiis, et occasionem lapsuum adimit, et concupiscentie purgat auctorem. Hec beatitudini tue quasi strictim pro lingue mee commendatione dedicaui: si precibus tuis uite successus arriserit, gestorum tuorum plena me relatione consecrabo; ut que uniuersis nota sunt, mansuris in posterum litteris, quatenus gaudeat etas secutura, seruentur.





EXEMPLUM LIBELLI A CAESARIO EPISCOPO SYMMACHO PAPAE OBLATI.

Sicut a persona beati Petri apostoli episcopatus sumit initium, ita necesse est, ut disciplinis competentibus  sanctitas uestra singulis ecclesiis quid obseruare debeant euidenter ostendat. In Gallia siquidem prouincia ab aliquibus personis ecclesiastica predia diuersis titulis alienantur. Ita fit, ut pro suo quis arbitrio deuota mente relinquentium et egentium necessitatibus deputatas imminuat facultates.  Hoc postulamus ut fieri prehibeat apostolice sedis auctoritas, nisi forsitan aliquid pietatis intuitu monasteriis fuerit largiendum. Illud etiam pari supplicatione deposcimus, ut de laica conuersatione, qui in singulis iudicum officiis meruerint, aut certe rexerint sub aliqua potestate prouincias, nisi multo ante tempore premissa conuersatione legitima, et uita examinata, nullus clericus aut episcopus ordinetur. uiduas etiam iam diu religioso habitu assumpto, et sanctimoniales longo iam tempore in monasteriis consistentes, poscimus ut unicuique coniugii causa, nec uolentes sibi iungere, nec inuitas rapiendi libera sit facultas. Illud etiam humili prece suggerimus, ut nulli per ambitum ad episcopatum concedatur accedere, nec data pecunia sibi potentes homines suffragatores  adhibeant. Et ut hec facilius possint custodiri, clerici uel ciues decretum facere, uel subscribere, sine metropolitani notitia uel consensu penitus non presumant. Hec omnia ultio e districtionis uestre fieri prohibete; quatenus et in Ecclesia uestra, et in supradicta prouincia, disciplina bonis actibus amica seruetur.



EPISTOLA uI . AD CAESARIUM EPISCOPUM ARELATENSEM [1 1Kb] . Cesarii consultationibus respondet.

    I. Ut res Ecclesie non alienentur.
    II. Ut nullus honorem premiis accipiat.
    III. Ut laici per gradus ad sacerdotium prouehantur.
    Iu. Ut raptores uiduarum, uel uirginum, ab Ecclesie  communione pellantur.
    u. Ut uidue uel uirgines continentiam professe non nubant.
    uI. Ut nullus per ambitum ad episcopatum accedat.


Dilectissimo fratri Cesario Symmachus.

Hortatur nos equitas postulationis, desiderio fraternitatis tue gratanter annuere de singulis que ab apostolica sede concedi supplicas , quod a Patrum cautela et prouisione non discrepat. Et quamuis ecclesiastice regule pene omnia comprehendant, tamen superfluum esse non credimus, denuo  que sunt sepius interdicta repetere.

I.  [a 1Kb] Possessiones igitur, quas unusquisque Ecclesie proprio dedit aut reliquit arbitrio, alienari quibuslibet titulis atque contractibus , uel sub quocunque argumento non patimur: nisi forsitan aut clericis honorum meritis, aut monasteriis religionis intuitu, aut certe peregrinis necessitas  largiri suaserit: sic tamen ut hec ipsa non perpetuo, sed temporaliter donec uixerint perfruantur.

II. Illud magnopere commonentes, ut hi qui non Dei gratia, sed promissione rerum ecclesiasticarum premiis  ad sacerdotium conantur accedere, desideriorum talium priuentur  effectu. Qui aut ab huiusmodi se intentione cohibeant, aut uindictis  canonum sciant se sine dubitatione subdendos.

III. De laicis personis decernimus, ne facile ad sacerdotium permittantur accedere, quibus et tempora, et gradus constituti sunt, per quos ad hanc dignitatem  debeant adspirare: quia quicunque sine instituto promouetur, non facile caret offensa, et sine experimento non potest quis electionis obtinere sententiam.

Iu. Raptores igitur uiduarum uel uirginum, pro immanitate tanti facinoris detestamur, illos uehementius persequendo, qui Deo sacratas uirgines, uel uolentes, uel inuitas, matrimonio suo sociare tentauerint: quos pro tam nefandi criminis atrocitate a communione suspendi precipimus.

u. Neque uiduas ad nuptias transire patimur, que in religioso proposito diuturna obseruatione permanserunt. Similiter uirgines nubere prohibemus, quas  annis plurimis in monasteriis etatem peregisse contigerit.

uI. Nullus itaque per ambitum ad episcopatus honorem permittatur accedere. Nam cum hic excessus in laica conuersatione culpetur, quis dubitat quod religiosis et Deo seruientibus inurat  opprobrium? Si quis episcopatum desiderat, data pecunia potentes personas minime suffragatrices adhibeat: nec ad decretum sibi faciendum clericos uel ciues subscribere, adhibito cuiuslibet generis timore, compellat, uel premiis aliquibus hortetur. Decretum sine uisitatoris presentia nemo conficiat, cuius testimonio clericorum ac ciuium possit unanimitas declarari. Hortamur itaque ut pro catholice religionis intuitu,  et Ecclesiarum pace, hec uniuersi fideli ac deuota mente custodiant: quia non est dubium preuaricatores interdictorum talium iuxta uenerandos canones proprie communionis subire iacturam. Hec tamen ad omnium episcoporum uolumus perferri notitiam. Deus te incolumem custodiat, frater carissime. Data  uIII idus Nouembris, Probo uiro clarissimo consule  [a 2Kb] .





EPISTOLA ORIENTALIUM EPISCOPORUM AD SYMMACHUM. Petunt ut Orientalibus Ecclesiis schismate laborantibus opem ferat, seque in communione recipiat: catholicam fidem profitentur, et hereses damnant.

Ecclesia Orientalis ad Symmachum episcopum Romanum.

Bonus ille et amator hominum Dominus noster iehsu Christus, qui propter bonitatem suam in nos inclinans celos, et descendens ad terras, immaculatis Euangeliis quotidie illud clamat: Non est opus ualentibus medico, sed male habentibus ; Non  ueni uocare iustos, sed peccatores ad paonitentiam . Plus autem uolens aperire opera sue clementie, adiecit in sequentibus dicens: Quis autem uestrum habens centum oues, si perdiderit ouem unam ex iis, nonne relinquit nonaginta nouem in deserto, et uadit ad perditam, quandiu inueniat illam? et inueniens imponit illam gaudens in humeris suis, et ueniens domum suam, conuocat amicos suos et uicinos, dicens: Congaudete mihi, quia inueni ouem meam perditam . Et ut clarius fieret quod dicitur, mox adiecit parabolam mulieris que perditam inuenerat drachmam, utrisque adiungens et dicens: Amen dico uobis, quia sic fiet gaudium in celis de uno peccatore penitentiam agente.

Hec diximus, sanctissime, ausi supplicare non  pro perditione unius ouis, neque pro perditione unius drachme, sed pro amica nobis salute, non Orientalium partium tantum, sed trium prope plagarum habitabilis mundi, non corruptibili argento aut auro redemptarum de uana conuersatione a parentibus tradita, sed pretioso sanguine Agni Dei: sicut docuit beatus gloriosorum apostolorum princeps , cuius cathedram beatitudini tue credidit Christus optimus pastor, qui uenit querens et liberans quod perierat, et ponens animam suam in redemptionem pro multis. Quem imitatus, sanctissime beatissimeque, festina ad adiuuandum nos, sicut beatus Paulus doctor uester ad auxilium quandoque Macedonum festinauit : et quidem ille in uisione cognoscens periclitari Macedones, in ueritate adiuuare  eos properauit.

Tu autem affectuosus in filiis pater, non uisiones, sed in ueritate spiritualibus cernens oculis pereuntes in preuaricatione patris nostri Acacii, noli remorari: magis autem  non dormites, sed festina ad liberandum nos : quia  non in ligando tantum potestas est tibi data, sed in soluendo quoque diu uinctos ad imitationem magistri: neque in eradicando, uel diruendo, sed in plantando et edificando, secundum beatum Ieremiam, magis secundum saluatorem mundi Christum, in cuius ille exstitit typo: neque in tradendo tantum Satane in interitum carnis, sed et in caritate formando, longa auersione deiectos: ne  maiori tristitia absorptis nobis a Satana uideamini pertulisse dispendium. Non enim ignoras eius ingenium, qui quotidie a sacro doctore tuo Petro doceris oues Christi per totum habitabilem mundum creditas tibi pascere, non ui, sed sponte coactas: qui cum doctissimo Paulo clamas nobis subiectis et dicis: Non enim dominamur uobis in fide, sed cooperamur in gaudio .

 Quare deprecamur disrumpi nouum chirographum nostrum, sicut Saluator et dux noster Christus uetus illud in cruce disrupit; ne ultra post lauacrum regenerationis, malorum nostrorum subiaceamus delicto, sed ut eius qui comedit, uua acerba ligauerit dentes, secundum B. Ezechielis prophetiam . Cum ergo in ueritate parabolam istam salutari aduentu suo saluator impleuerit, cur, sanctissime ac beatissime, Acacii inobedientia, uuam acerbam comedentis, nostri, id est filiorum ipsius in tam longo annorum cursu ligati sunt dentes? Si unus homo peccauit, quare toti synagoge, aut magis toti habitabili mundo per anathema diuinus furor incumbit? Ubi ergo Dei promissio, que dicit: Non percipient filii parentum peccata, neque parentes filiorum suorum, sed unusquisque  morietur in suo peccato .

Si propter Alexandrinorum aut magis Eutychianorum amicitiam, qui auersantur et anathematizant sanctissimum et beatissimum papam Leonem, uel in Chalcedone synodum habitam, anathematizatus est Acacius; quare nos a uobis estimamur heretici, et in anathemate sumus nos, qui amplectimur solam illam epistolam, et que dicta sunt in sancta synodo? Qui propter predicationem recti dogmatis uestri quotidie oppugnamur, et ut heretici anathematizamur ab iis qui Eutycheti consentiunt. Noli facere iudicium per illum qui cunctam iudicat terram: ne perdas iustum cum impio: nec fiat apud te iustus ut impius: nec equaliter iudicentur a te orthodoxi et heretici, uel qui anathematizant predictam sanctam  epistolam, sanctamque synodum uestram rectam, et ii qui uobiscum ab eis anathematizantur, et qui orant mori quotidie pro recta fide que a uobis predicatur.

Et iehsu quidem Naue incircumcisos , et idolorum seruitores Gabaonitas cum mendacio fugientes ad se, dum oppugnarentur ab Abimelech uel ceteris quatuor cum eo principibus, pro eo quod ad eum confugerant, Deo cooperante, strenue uindicauit, ne blasphemaretur nomen Dei eius tanquam non eos adiuuare preualentis. uos autem, sanctissimi uiri, Iesu magni Dei et Saluatoris spei nostre discipuli, imitatoresque eius qui figuram serui assumpsit, ut nos liberos redderet a peccato quod regnabat in nobis; uidentes oppugnari nos et mortificari, non  sicut Gabaonitas incircumcisos, sed uobiscum circumcisos in Christi circumcisione, neque idolorum seruitores et emulos, etsi peccatores, tamen Christianos, et uobiscum omnia in Christo sapientes, non despiciatis, neque contemnatis ultra, pii Patres: sed sicut beatissimus predictus iehsu Naue , non illos tantum, sed et Raab meretricem illis anteposuit propter duorum exploratorum susceptionem; ita et uos nos uigilanter assumite cum Dei iuuamine propter duarum naturarum traditionem, que a uobis per epistolam inter sanctos constituti pape Leonis contra Eutychetis deliramenta directa est. Et illa quidem suscipiens explorantes, in stupam lini sue domus abscondit: nos autem recte fidei uestre suscipientes confessionem, in corde nostro non abscondimus,  sed in Ecclesiarum dogmatibus Dei misericordia eam cum auctoritate predicamus. Et illa quidem rogata per metum eos se habere negauit: nos autem oramus, ne unquam humano metu negemus recte doctrine nostre ueritatem; et usque ad sanguinem pro ea stabimus, si sit necesse .

Unde non tedeat nos adiuuare, neque odio habeatis propter aduersantium communionem: quando se ab hac plurimi facultatibus impediti, et non habentes sollicitudinem multarum animarum suspenderint: quibus uero multarum animarum cura commissa est in creditis sibi communicent Ecclesiis, nullum contrarium habentes communicantem sibi, et metuentes relinquere lupis oues propter uocem Domini dicentem:  Mercenarius autem, et qui non est pastor, cuius non sunt oues proprie, uidet lupum uenientem, et relinquit oues et fugit, et lupus rapit eas atque dispergit; quia mercenarius est, et non habet ouium curam . Quod ergo non amore uite capti, sed ouium salutem curantes plurimi sacerdotum hoc faciunt, deinceps, miserante Deo, cognoscere poterit tua paternitas.

Quidam enim de his qui in sacerdotio constituti sunt, spectantes  in exsilio mitti presbyteros orthodoxos et sanctos uiros, uolentes se preter necessitatem ab Ecclesiis suo arbitrio subducere, ipsosque sequi, non cesserunt eis hoc facere, adiurantes eos ut manerent in creditis sibi sanctis Ecclesiis ad populi munimen orthodoxi, in se suscipiendo que putantur discretionis illorum. Sicut Rebecca  quondam dicens Iacob: In me peccatum tuum , fili: ita illi ab Ecclesiis sibi creditis discedere sponte uolentibus dixerunt: In nos ueniat peccatum discretionis uestre: tantummodo oues Christi preter necessitatem lupis non relinquatis; ne in loca uestra heretici ingredientes, lupi discerpant oues; aut certe ab ipsis ouibus suis propter rectam fidem fugati, et his qui non fugantur, sed sponte discedere cupiunt, ne cui aduersantium communicent, tali fide dicentes: Putas isti amore uite hoc faciunt, an amore animarum, ad imitationem Domini sui primi pastoris nostri Iesu Christi magni Dei et Saluatoris spei nostre, qui animam suam posuit pro ouibus suis.

 Omnimodo autem et qui uidentur communicare orthodoxi, et qui se a communione abstinent, omnes post Deum tue lumen uisitationis et assumptionis operimur. Quare festina iuuare Orientem, ex quo uobis duo grandia diei lumina Petrum et Paulum ad illuminationem totius mundi Saluator direxit. Reddite ergo ei bonam retributionem, quam ipse uobis dedit: illuminate eum recte fidei lumine, sicut per ipsum uos quondam diuine cognitionis lumine idem illuminauit. Sicut enim quando toto mundo in peccatis egrotante, unius hominis delicto lassati, in egritudinis curatione boni illius medici discipuli ipsum celestem medicum et principem pastorem, magistrum suum ad curam uocantes egritudinis ipsius, aliquando dicebant: Domine, inclina celos tuos, et  descende : aliquando rursum: Qui regis Isrel, intende: qui sedes super cherubim, appare: excita potentiam tuam, et ueni, ut liberes nos : sic nos modo, qui infirmitati noue preuaricationis patris nostri deiicimur, ad tuam clamamus beatitudinem: ut et tu imitator existens Filii Dei, ad dilectionem  deprecatione uenias, imitatione ipsius celestis Patris tui, qui facit solem suum oriri super bonos et malos, et pluit super iustos et iniustos . Festina in auxilium nostrum, sciens, sanctissime  quia non opus habent sani medico, sed male habentes .

Quod si parua existeret egritudo, nos forsitan ad spiritualem nostrum medicum curreremus, quatenus  et passiones bonorum medicorum, id est gloriosorum Christi discipulorum, uestrorumque doctorum, et sancta adoraremus tua uestigia, ut et preuaricationis medicinam, et solutionem uinculorum, et delicti remissionem de tuo sancto ore susciperemus.

Sed quia non est ulcus, aut macula, neque plaga tumens, sed totum ulcus est a pedibus usque ad caput , sicut beatus Isaias antiquam preuaricationem deflens dixit: uos iam boni medici, et illius ueri medici, uel bonorum discipulorum ipsius certissimi plantatores festinate ad curam resolutorum ecclesiastici corporis membrorum, ut dissolutas manus nostras, dissolutaque genua erigatis, et cursus rectos faciatis pedibus nostris; ne quod claudum est, amplius distorqueatur, sed curetur magis per strenuitatem  et optimam diligentiam uestram.

Sicut enim magistro nostro domino Paulo glorioso apostolo propter infideles aliquos, dum eum pigeret sermonem Domini in Corintho loqui, astans Dominus dixit: Loquere et non taceas, quia multus est mihi populus in hac ciuitate , et nunc tue dicit beatitudini eius benignitas: Festina, et noli tardare ad Orientis auxilium, magis autem ad maiores partes habitabilis mundi, quia non tantum pro centum uiginti millibus in magna quandoque constitutis ciuitate Niniue, sed a multo pluribus spera exspectari tuam post Deum medicinam. Si enim qui precessit beatitudinem tuam inter sanctos constitutus Leo archiepiscopus ad Attilam tunc erronem barbarum per se  currere non duxit indignum, ut captiuitatem corrigeret corporalem, nec tantum Christianorum, sed et Iudeorum  atque paganorum: quanto magis festinare ad tuam attinet sanctitatem, non ad corporee, que bello fit, captiuitatis correctionem atque conuersionem, sed animarum, que captiuate sunt, uel quotidie captiuantur? et inter duas diabolici uias erroris, Eutychetis atque Nestorii, tertiam imo mediam nobis ostendas expressius ueri rectique dogmatis uiam.

Dubiam eam fecerunt nostra peccata, estimantibus quibusdam non posse inter Nestorii et Eutychetis salutis uiam mediam reperiri; sed quod omnino necesse sit, aut illius esse quemquam, aut illius. Propter hoc festina post Deum nos adiuuare: et sicut  inter Arii diuidentis atque separantis unam deitatis naturam atque substantiam, et Sabellii quoque confundentis personas et minuentis numerum trinitatis, ostenderunt sanctissimi Patres uiam mediam ueritatis, in confessione diuinitatis unam substantiam, naturam, uirtutemque demonstrantes, propter Sabellium tres personas et eque potentie unam ueritatem: sic et uos nunc, sanctissimi atque beatissimi, illuminate nos spiritualis scientie uestre lumine, que est inter sententiam Eutychetis ad imitationem Sabellii naturas atque substantias confundentis, et inter Nestorii ad imitationem Arii personas atque substantias diuidentis, uera recte fidei confessio, tradita nobis a papa Leone inter sanctos constituto, et discipulorum in Chalcedone sanctorum Patrum duarum substantiarum  aut naturarum unitas in una eademque persona et substantia magni Dei et Saluatoris nostri Iesu Christi.

Ipsi enim docuerunt nos diuinis Scripturis alteram esse uisibilem, et palpabilem et passibilem carnis naturam, et alteram inuisibilem, impassibilem et incomprehensibilem naturam in una persona et substantia magni Dei et Saluatoris nostri Iesu Christi; alteram de matris substantia et natura uenientem de semine Dauid, Abrahe et Ade, secundum carnem natam, alteram uero ex utero ante Luciferum genitam de substantia et natura Patris. Sed ne rursus propter immaculati partus duas naturas et substantias occasionem apprehendentes qui secundum Nestorium sapiunt, duas personas, aut duos filios, uel duos Christos male introducant; docuerunt sancti  illi et beati Patres unam scire personam et substantiarum inseparabilem unitatem ex duabus substantiis et naturis, et in duabus substantiis et naturis magni Dei et Saluatoris nostri Iesu Christi.

Nos enim, o sanctissime et beatissime Symmache, eumdem esse existimamus ex duabus naturis et in duabus naturis, et non  ex duabus naturis unam naturam post adunationem, in duabus autem subsistentibus naturis cum unitate non pati confiteri; ut se doceant Arianorum esse imitatores, dicentium per Filium glorificari Patrem, cum Filio autem non pati se eum glorificari. Sed sicut contra illos docuerunt fratres tui sanctissimi Patres, Per quem et cum quo equaliter pati dicere nos: quia,  Per quem, humanitatem; Cum quo, diuinitatem significantes magni Dei et Saluatoris nostri Iesu Christi: sic et nunc illis, Ex duabus quidem naturis, dicentibus: In duabus autem non confitentibus, nos ex duabus, et in duabus pariter dicimus. Ex duabus enim dicentes, ex quibus subsistit unitas. In duabus autem, in quibus uisus est, et palpatus est, et assumptus post passionem et resurrectionem, confitemur, et in quibus ueniet iudicaturus uiuos et mortuos.

Neque enim nuda diuinitas poterat aut palpari, aut crucifigi pro uita mundi; nec simplex humanitas morti subiacens per mortem confundere eum qui obtinebat mortem, hoc est diabolum. Unde et post resurrectionem in immaculata carne sua uisum uerbum  Dei et Deus noster omnibus discipulis suis dicebat: uidete manus meas et pedes meos, quia ego ipse sum: palpate et uidete, quia spiritus carnem et ossa non habet, sicut me uidetis habentem . Habentem dixit, ut non is in illa mutatus putaretur, sed in ueritate assumpsisse crederetur. Beato quoque Thome diffidenti clamat: Infer digitum tuum et uide manus meas: et da manum tuam, et mitte in latus meum, et noli esse incredulus, sed fidelis . Unde dum assumeretur, duo uiri uisi discipulis in albis uestibus clamabant et dicebant: uiri Galilei, quid statis aspicientes in celum? Hic iehsu, qui ablatus est a uobis in celum, ita ueniet, sicut uidistis euntem in celum , cum uenerit omnimodo in gloria Patris cum sanctis angelis in die terribili iusti iudicii:  sic infideles Iudei uidebunt in quem compunxerunt, et cum eis peccatores etiam nostri, cum qui eorum misertus est et liberauit eos, neglectus autem ab eis est. Secundum uos autem sancti et iusti uidebunt quem dilexit anima eorum, et letabuntur letitia ineffabili et gloriosa, accipientes consummationem fidei sue in salutem animarum suarum, et audientes suauissimam uocem eius dicentis: uenite, benedicti Patris mei, hereditate paratum uobis regnum ab initio mundi . Cuius beate uocis cum tua beatitudine et nos indignos dignetur Christus Dominus noster, per omnia, sanctissime pater.



EPISTOLA uII . AD ORIENTALES, ETC.

 Quod fieri plane cupimus, si que scribimus, impleantur. Nullus stupeat seruatum hactenus nos nunc soluisse silentium, cum prudentissimi Salomonis ista uox personet: Tempus loquendi, et tempus tacendi . Quia taciturnitatem presens tempus expugnat: nam inter cetera que accidunt, silere, nec fidei stimulis excitari, magni constat esse fastidii. Quippe ubi religionis reuerentia et summa concutitur, aptum iuxta diuinam Scripturam  dicere, eos qui sunt mites, debere esse pugnaces. Siquidem et spiritualis quedam Deo accepta congressio inde et laudabiliter uniuersa tolerat, ne quisquam a diuina caritate separetur, et uos quidem docere quod doceatis, graue onus pudoris, sed necessarium  et utile tales admonere: nec enim congruum illis religiose afferre dogmata discipline, a quibus institutionis ipsius exspectatur plena perfectio.

Sed breuiter clara perstringemus. Cui incognitum, Constantinopolitana Ecclesia qua Nestorii contagione laborauit? Nestorii, inquam, qui quasi putre corporis membrum a societate catholice communionis excisus est. Ubi terrarum non predicatur congregatio Chalcedonensis sancti concilii, que Eutychetem et Dioscorum, duo nomina famosa et magne perfidie, unius sententie integritate damnauit, iniquitatis complices uno spiritu diuinis dogmatibus aduersa sectantes? Quis Petrum et Timotheum prefatorum uernulas ignorauit, propugnatores intentionis addicte, auctores ac magistros suos seuo errore uincentes?  Illum Timotheum loquimur patricidam, qui sancte recordationis Proterio superstite, non solum ecclesiam non religiosis auctoribus occupauit, uerum etiam effusionem pii sanguinis ad crimen peruasionis adiecit. Ipsius nempe damnationem uniuersalis est Ecclesie uox locuta, dum cum nomine quoque Christiani honoris exueret. Eius Petrum sequacem notum fecerunt orthodoxorum plurime passiones, in quibus ille uirtutem animi sui exsultauit ostendere. Nouit hunc Ephesus cum tota societate Dioscori, ubi cum predicto auctore peccati finem sancti Flauiani operatus innotuit.

Tacenda sunt Antiochie mala, ubi per alterius Petri nefanda ludibria reuerendum sacerdotii nomen irrisum est. Quis Apamie et Tyri gemitus, tragicis  criminibus comparandos, uel si solis uacet, digna possit lamentatione deflere? Quid Acacium? qui quasi boni sui fascino grauatus, que Basilisco imperante premiserat, nouo exemplo pene deprehensus est aduersus seipsum dicens sententiam, illos mutata uoluntate defendens, quos prius gloriosum putauit addicere , et laborans sociare fidelibus quos dudum hereticos manifeste preuaricationis ostenderat: propter quod maxime fugiendus, et designato superius damnatorum agmini cequandus, illa propter que fidelis probatus est dissoluens, permixtus his per quos lesio Ecclesie generalis euenit.

Aduersus hos si Patrum dogmata ratio suadet esse seruanda, cogitate, si possunt ea maiori transgressione calcari, quam nunc per eos qui in partibus  uestris Eutychetis dogmata rediuiua  resuscitant. Si uero tanquam infirme constituta sententia, sine piaculo negliguntur, citra ullum robur credulitatis nostre summa subsistit, semper succedentibus nouis, uetera constituta soluentibus. Quando enim paternarum regularum despiciuntur inuenta, nec eorum que bene instituta sunt firmitas uindicatur, huiusmodi impietates necesse est fidei superuenire. Nam ubi facilis dissolutio est rationabilis constituti, ibi omnis sanctitatis forma corrumpitur, Christus impetitur, et  instituta Patrum reuerenda calcantur. Et quis non uite mortem iusta electione preponat? Ubi catholice fidei adoranda reuerentia? Ubi multo  cruore sanctorum dogmata constituta? Ubi doctorum ueterum fidelis auctoritas? Ubi illa religiosarum mentium stupenda patientia, propriis bonis contenta nudari, ne de spe eterne hereditatis excideret, quasuis ambiens passiones, ne incorruptibilis illius boni iudicaretur indigna? Nam nulla maiora documenta sunt fidei, quam ubi temporis ratio suadet uitam subdere passioni: et ideo qui pro ea periculum persecutionis subire meruerit, dignum se celestis ostendit esse militie. Christus nos pio sanguinis pretio comparauit gratie libertate concessa, nichil inuenientibus humanis operibus, quod dignum tanta mercede tribuerent. Atque ideo ubi religionis iniuria est, amorem fidei omnem transcendere oportet affectum.

 Unusquisque ergo exsilia et peregrinationes tanquam domum patriamque respiciat; ne desideriis retentus humanis, Christi societate priuetur. Ecce tempus quo repetit fides milites suos, et inclamat ad defensionem sui feruorem gratie consecutos. Fidem ipsam dicere iudicemus. Ecce tempus optabile, ecce fructuum congregatio desiderata fidelium, paruis passionibus munera magna compenset.

Pluribus caritatem uestram pro dispensatione nobis credita cuperemus hortari: sed quid opus est uocis stimulis, ubi ad tolerandas pro Christo magnanimiter passiones apostolicis et Patrum docemur exemplis, qui per damna humanarum rerum, celestium nobis ostenderunt argumenta  uirtutum? Ergo pronuntiemus intrepidi claras Ecclesie  cum magna fiducia disciplinas. Longe sit a nobis prophete sermo dicentis: Et sacerdotes uera celauerunt . Quem enim latet, discipulorum scientiam a doctoribus exigendam? et quod non pronuntiatum ledit sequaces, hoc constat periculosum esse tacentibus. Necesse est enim apud eos laborare ueritatem, apud quos non manifestatum latet sub ueritatis colore mendacium, magnum robur ad impugnantium fidem, quandiu aduersus eos prolate sententie non uiriliter asseruntur. Sed de uobis dicere opto meliora: ut ea que per improbos confusa sunt, per uos correctionis remedium consequantur. Non est tam durum decipi quemquam, quam deceptum in errore persistere. Malum hoc et malis omnibus grauius, cum a corpore suo membra dissentiunt.  Nam etsi non sigillatim occupet omnia lineamenta debilitas, necesse est tamen iuxta apostolicam uocem, totum corpus ex parte pregrauari.

Unde addictorum fugienda communio, iuxta beatum Apostolum: Pronuntiationem fidei nullus erubescat: uirtus est enim omni credenti . Declinemus sacrilegum Eutychetis errorem cum Manichea malitia congruentem; communionem quoque eorum qui sunt a talibus educati, pari intentione uitemus, qui nunc quasi morbum et contagium Ecclesiis partium uestrarum tentant irrepere. Nemo se separet cum predictis, et ferre tempestatem dissimulet, donec portum uere fidei ab eorum communione separatus intreat. Que quidem amans moneo, non odio persequens  accuso. Nam qui culpanda uituperat, nec utilia subministrat, exprobrantis habet potius studium, quam amantis affectum: et qui cohortatur ad profutura, uehementius boni propositi designat imaginem, ut feruentius utilia expetantur, inuitans.

Propter quod, fratres, illius bone Ecclesie desiderantes unitatem, et beatum decorem sancte concordie presumentes, dicamus cum sancto Dauid: Quam bonum et quam iucundum habitare fratres in unum : et ut de uobis apostolus Paulus dixerit: uos autem omnes fratres in Christo uno estis . Donec enim unitas non redeat, nullus ambigat tandem  nichilominus esse uentura, que in Constantinopolitana nuper Ecclesia contigerunt; de quibus mihi pariter ingemiscere necesse  est et tacere. Nam qui apostolice sedis admonitionem negligendam esse crediderunt, merito inciderunt in ea que euenire solent solatio destitutis. Si quis ergo salutem propriam cogitans seruare cupit apostolica iudicia, cum a prefatorum se labe seiunxerit, nostre communionis se nouerit sine dubitatione participem. Quia si ab eorum, quos apostolica sedes damnauit, non se societate remouerit, sciat nullo colore, nullo figmento, nullaque calliditate ecclesiastice se custodie posse subrepere: quia sicut illos, qui se a suprascriptorum, hoc est Eutychetis, Dioscori, Timothei, Petri et Acacii uenenis dissociant, libenter amplectimur; ita circa istorum sectatores cura et sollicitudo nostra, ne subrepere possint, semper inuigilat. Et alia manu: Deus uos incolumes  custodiat, fratres carissimi. Data octauo idus Octobris  post consulatum Felicis uiri clarissimi.



EPISTOLA uIII . AD EPISCOPOS GALLIAE. Confirmat diuisionem prouincie inter uiennensem et Arelatensem Ecclesias a Leone papa constitutam.

Dilectissimis fratribus uniuersis episcopis per Gallias consistentibus, Symmachus.

Sedis apostolice instituta predicanda sollicitant, ut de concordia uniuersalis Ecclesie, que toto orbe diffusa est, peruigili cura tractemus: que tunc precipue efficacius adolescit, si ea que a Patribus statuta  sunt, etas subsequens reuerenter obseruet. Cesarius siquidem frater et cepiscopus noster, metropolitane Arelate ciuitatis sacerdos, ecclesie beati apostoli Petri liminibus presentatus, ea que pridem de priuilegiis Ecclesiarum constituta sunt, nostris postulauit innouari sermonibus. Cuncta igitur inter Ecclesias Arelatensem et uiennensem a decessore nostro beate recordationis Leone papa que super hac parte ordinata sunt, Ecclesie Romane fidelis declarat instructio. Atque ideo ne ea que semper ueritatis est emula, sibi aliquid uindicare queat obliuio, et prioris decreti uigor temporis diuturnitate uergat in senium, necessarium duximus olim promulgata in lucem reddere nostris affatibus. Idcirco quemadmodum  decessor noster Leo papa dudum cognitis allegationibus partium definiuit, parochiarum numerum, uel quantitatem Arelatensi et uiennensi sacerdotibus deputandam, et nos precipimus nullius usurpatione transcendi; sed ut ante prediximus, iuxta indulgentiam supradicti pontificis, ualentiam, Tarantasiam, Geneuam, atque Gratianopolim oppida uiennensis antistes iuri suo uindicet; nec quidquam amplius ab his que semel ab apostolica sibi sede concessa sunt, estimet presumendum. Alias uero parochias uel dieceses cunctas priuilegio et honore suo Arelatensis episcopatus sub temporum continuatione defendat. Nec enim obseruatio et uetustatis reuerentia custoditur, si amplius de humilitate gloria sacerdotalis attollitur. Proinde, fratres carissimi,  singuli honoris sui distributione contenti, nec per secularia patrocinia, nec per cuiuslibet excusationis obtentum, illicita presumptione terminos concesse potestatis excedant. Studere siquidem unusquisque debet deuotionis officium magis gratia quam de ambitione, ne et Domini nostri offensam et humanam in se lacessat inuidiam. Tacere nos ista commisse dispensationis iura minime patiuntur: ut et de his qui ecclesiasticis regulis obsecundant perseuerantibus in concordia sedis apostolice gratulemur, et illi qui catholicis disciplinis obtemperare destiterint, ab Ecclesie gratia et caritate se alienos ostendant. Deus uos incolumes custodiat, fratres carissimi. Data idibus Nouembris, Probo uiro clarissimo consule .





EXEMPLUM LIBELLI SYMMACHO PAPAE OBLATI AB AEGIDIO ABBATE, ET MESSIANO NOTARIO, DE PRIuILEGIIS ECCLESIAE ARELATENSIS.

Quantum in omnibus Ecclesiarum pontificibus, que in toto orbe diffuse sunt, apostolica sedes, sibimet uindicat principatum, et synodalibus decretis firmior eius precellit auctoritas; tantum potestatis sue prouisione dudum a sese concessa debet inconcussa seruare, quatenus Arelatensis Ecclesia fruatur priuilegiis suis. Que nunc per antistitem Cesarium seriem sue petitionis insinuat, et quam hactenus habuit potestatem uestra deposcit auctoritate firmari; ut quod ueneranda sedes quondam  perenni sanctione custodiri precepit, et pragmaticis specialiter decreta sunt constitutis, beatitudinis uestre preceptis suis etiam nunc confirmet auctoritas. Aquensis etiam ciuitatis episcopum sanctitatis uestre moneri precipite constitutis, ut dum a metropolitano antistite Ecclesie Arelatensis ad synodale concilium fuerit euocatus, uel aliqua ordinationis causa eum sibi postulet religio diuina necessarium, minime uenire frustretur; quatenus ea que longeuis seculis priscorum sanxit auctoritas, uobis presulibus presenti futureque etati inuiolata seruentur. Data ab Aegidio abbate et Messiano notario.



EPISTOLA IX , AD CAESARIUM ARELATENSEM. Respondet precedenti.

Dilectissimo fratri Cesario Symmachus.

Qui ueneranda Patrum statuta custodit, amicum se absolute religionis ostendit; et qui prouidet ut locum excessibus non relinquat, demonstrat se de bono gratie cogitare. Rationabile est ut sancta Arelatensis Ecclesia propriis priuilegiis perfruatur; et quod uetustas prestitit, et Patrum auctoritas roborauit, noua non debet uiolare presumptio. Sic tamen, ut ceterarum Ecclesiarum priuilegia temporibus acquisita non titubent: quia nec potest ex parte firmum esse quod generalitatis tangit iniuriam. Manentibus siquidem his que Patrum constituta singulis  Ecclesiis concesserunt, decernimus ut circa ea que, tam in Gallie quam in Hispanie prouinciis, de causa religionis emerserint, solertia tue fraternitatis inuigilet: et si ratio poposcerit presentiam sacerdotum, seruata consuetudine, unusquisque tue dilectionis admonitus auctoritate conueniat: et si Dei adiutorio controuersia incidens amputari potuerit, ipsius hoc meritis applicemus: alioquin existentis negotii qualitas ad sedem apostolicam te referente perueniat, ut cunctis ordine suo peractis, unde inimicus bonitatis sibi blandiatur, locum inuenire non possit. Igitur, quemadmodum supra diximus, per singulas ecclesias beneficia que sunt diu custodita seruentur. Et si tam Ecclesie Aquensis antistes, uel alius quilibet, metropolitano pontifici iuxta canonum definitionem  uocatus obtemperare noluerit, nouerit subdendum se, quod non optamus, ecclesiastice discipline. Et in hac parte magnopere te uolumus esse sollicitum, ut si quis de Gallicana uel Hispania regionibus, ecclesiastici ordinis atque officii, ad nos uenire compulsus fuerit, cum fraternitatis tue notitia iter peregrinationis arripiat; ut nec honor eius per ignorantiam aliquam contumeliam patiatur, et ambiguitate depulsa a nobis animo securo in communionis gratiam possit admitti. Deus te incolumem custodiat, frater carissime. Data III idus Iunias, Flauio senatore uiro clarissimo consule .



EPISTOLA X . APOLOGETICA ADuERSUS ANASTASII IMPERATORIS LIBELLUM  FAMOSUM, QUOD PONTIFICEM OB LATAM IN SE EXCOMMUNICATIONIS SENTENTIAM PROSCINDEBAT.

Ad Auguste maiestatis Gratiani imperatoris epistolam octo libris beatus respondit Ambrosius, quia pro fide catholica et illum non piguit prolixius predicare, et hic non fast diuit gratanter accipere. Hec dixerim, ut si modum libelli promendo collegerim, non existimer que non oportuit locutus. Si mihi, imperator, apud exteros reges, eosque totius diuinitatis ignaros, pro fide catholica dicendum foret, quidquid eius ueritati rationique congrueret, etiam pretenta morte perorarem. ue mihi erit si non euangelizauero  , meliusque est iacturam uite presentis incidere, quam sempiterna damnatione puniri. uerum tu si Romanus imperator es, etiam gentium barbararum legationes debes clementer admittere. Si Christianus princeps es, qualiscunque presulis apostolici debes uocem patienter audire. Contumelias tuas, imperator, quas sub diuino iudicio ipse perpendis, utrumne in me religiosa mente profuderis, fateor uel mei causa, uel tui dissimulare me non posse. Mei causa, promissionem Domini recolendo, dicentis: Cum uos persecuti fuerint, et dixerint omne malum aduersum uos, propter iustitiam gaudete . Tui autem, quia nollem sic meam gloriam prouenire, ut te possit non mediocriter onerare. Et ego quidem dominicis et apostolicis eruditionibus institutus, benedictionem  studeo tuis, imperator, referre maledictis, contumeliis honorificentiam reddere, et odiis redhibere caritatem. Sed uide, queso, ne ab eo qui ait: Mihi uindictam, et ego retribuam ; quantum a me remittitur, tantum a te cumulatius exigatur. Quid enim Christus dicat de his qui uel nimirum  in eum credentem scandalizauerint, Euangelium referat, non mea uoce promatur. Sed fortasse dicis, imperator, potius te esse minimum, qui credas in Christo, et de te hoc rectius accipi, et me esse scandalizantem tuam fidem. Christus itaque Deus ueraciter totus, et totus homo est sic conceptus, sic conuersatus in seculo, sic passus, sic apud inferos, sic resuscitatus, sic cum discipulis apparens, sic eleuatus in celum, sic exinde dictus est  esse uenturus, sic hodieque in celi regione persistit, dicente Apostolo: In quo habitat omnis plenitudo diuinitatis corporaliter , et certe de eo dicit, quod nunc est ipse. Ergo ille est minimus, qui sic credidit in Christum. Sed huiusmodi in Christum credit qui in integrum. Christum credit, non in semi-Christum, et ideo non Christum, quia Christus non nisi integer. Integer autem non nisi huiusmodi. De tali ergo in se credente dicit: ipse etenim minimus eius, et paruus est: pro quo scandalizato quid promiserit, ipsius, ut dictum est, melius uerbis ostenditur. Fortasse dicas, imperator: Sed ego quoque talem Christum credo, et ideo inter eius minimos iure connumeror. Hoc grauius, si et talem credis, et talem non credentibus communione misceris. Non solum,  inquit Apostolus, qui faciunt, sed qui consentiunt facientibus . An communicare non est consentire cum talibus? Proinde aut dece alios non esse, aut longe grauius, ut dictum est, contra notam sibi erit tendere ueritatem. Contumelias igitur, imperator, quas in meam proferendam putas esse personam, utinam quam mihi gloriose sunt, ita te grauare non possent! Domino meo dictum est a quibusdam: Demonium habes, uorator ; De fornicatione natus : et putas quia ego debeam mihi dolere? Quam talia proferenti cautum est, et diuinis legibus et humanis? In ore duorum aut trium testium stabit omne uerbum . Quid cum et humano et cum humano te examinante iudicio falsa fuerint  approbata? Quid facies, imperator, in diuino iudicio? An quia imperator es nullum Dei putas esse iudicium? Taceo quod imperatorem accusatorem esse non conueniat. Postremo iisdem diuinis humanisque legibus nemo possit esse accusator et iudex. Nunquidnam sub alieno iudicio dicturus es causam? uel accusator astabis? Dicis esse me Manicheum. Nunquid ego Eutychianus sum, uel Eutychianos defendo: quorum furor maxime Manicheorum suffragatur errori. Roma mihi testis est, et scrinia testimonium perhibent, utrum a fide catholica, quam in sede beati apostoli Petri ueniens ex paganitate suscepi, aliqua ex parte deuiauerim. Procedat aliquis, et qualibet ratione conuincat: alioqui conuicia sunt ista, non criminum probamenta. Nescio utrum quibus obiicitur falsum, an  falsis obiectoribus inimica dicentibus me non ordine consecratum. Inter imbres lapidum totus euasi: iudicauit Deus. An quia imperator es, diuinum putas contemnendum esse iudicium? Sed fortasse dices, etiam indignantem Deum noxia queque plerumque permittere. Scriptum est: Ex fructibus eorum cognoscetis eos . Ostende ergo quid existimes arguendum, ut iratum maxime Deum, que non conuenerant, permisisse demonstres. An quia Eutychianis nullatenus acquiesco? Me quidem ista non sauciant, sed te palam aperteque demonstrant meum cogitasse honorem repellere, quem interuentu suo beatus Petrus imposuit. An quia imperator es, contra Petri niteris potestatem? Et qui Petrum Alexandrinum recipis, beatum Petrum apostolum in suo qualicunque  uicario calcare contendis? An bene factus essem, si Eutychianis fauerem? si Acacii nomini communicarem? Latere non potest cur ista pretendas. Conferamus autem honorem imperatoris cum honore pontificis: inter quos tantum distat, quantum ille rerum humanarum curam gerit, iste diuinarum. Tu imperator a pontifice baptismum accipis, sacramenta sumis, orationem poscis, benedictionem speras, penitentiam rogas. Postremo tu humana administras, ille tibi diuina dispensat. Itaque ut non dicam superior, certe equalis honor est. Nec te putes mundi pompa precellere: Quia quod infirmum est Dei fortius est hominibus . Itaque uideris quid te deceat. Tamen cum in accusationem proruperis, tam in diuinis legibus quam humanis pari mecum sorte consistis;  in qua cariturus honore summo si fuero, quia id mauis, te accusante conuictus, amissurus pari ratione, si non conuiceris dignitatem. Sit istud in mundo iudicium, spectante Deo et angelis eius, spectaculum omni seculo simus, quo aut sacerdos bone uite, aut imperator religiose modestie consequatur exemplum. Quia his precipue duobus officiis regitur humanum genus, ut non debeat aliquid eorum existere, quo ualeat offendi diuinitas, maxime cum uterque honor uideatur esse perpetuus, atque ita humano generi ex alterutro consulatur.

Precor, imperator, pace tua dixerim, memento te hominem, ut possis uti concessa tibi diuinitus potestate: quia etiamsi hec sub humano preuenere iudicio,  sub diuino necesse est ut discutiantur examine. Fortassis dicturus es, scriptum esse: Omni potestati nos subditos esse debere . Nos quidem potestates humanas suo loco suscipimus, donec contra Deum suas erigunt uoluntates. Ceterum si omnis potestas a Deo est, magis ergo que rebus est prestituta diuinis. Defer Deo in nobis, et nos deferemus Deo in te. Ceterum si tu Deo non deferas, non potes eius uti priuilegio, cuius iura contemnis.

Dicis quod mecum conspirante senatu excommunicauerim te. Ista quidem ego, sed rationabiliter factum a decessoribus meis, sine dubio subsequor. Dicis quod male te Romanus tractet senatus. Si nos te male tractamus, suadentes ut discedas ab hereticis, tu nos bene tractas, quos uis sociare precipitanter  hereticis? Quid ad me, inquies, quod egit Acacius? Recede ergo, et nichil ad te. Nam si non recedis ab eo, pertinet et ad te. Relinquamus uterque mortuum. Et nos hoc petimus, ut nichil ad te pertineat quod egit Acacius. Tu nos facis obiicere tibi, qui uis ad te pertinere quod egit Acacius. Nos uitamus quod egit Acacius; uita et tu: et ad utrosque non pertinet quod egit Acacius, ut possis sine iis que egit Acacius cum ea que ad nos pertinet causa coniungi, ut possis sine Acacio nostre communioni sociari. Nos non te excommunicauimus, imperator, sed Acacium: tu recede ab Acacio, et ab illius excommunicatione recedis. Tu te noli miscere excommunicationi eius, et non es excommunicatus a nobis. Si te misces, non a nobis, sed a teipso excommunicatus es. Ita fit  ut in utroque, siue discedas, non sis excommunicatus a nobis, siue non discedas, non sis excommunicatus a nobis. Catholici principes quidem semper apostolicos presules institutos suis litteris preuenerunt, et illam confessionem fidemque precipuam, tanquam boni filii, quesierunt debite pietatis affectu, cui noscis ipsius Domini Saluatoris ore curam totius Ecclesie delegatam. Quod quia per occasiones fortasse publicas tua creditur preteriisse tranquillitas, ne magis honorem meum quam sollicitudinem dominici gregis appetere iudicaret, appellare non distiti meis te sponte colloquiis.

uulgatum fuisse designas, quod tua serenitas directa militari manu compelleret eos qui se a contagione perfidorum multis temporibus abstinere delegerint,  ui et armis in preuaricate communionis consortia detestanda. Ubi te, rerum humanarum princeps, qualiscunque sedis apostolice uicarius contestari mea uoce non desino, ut te memineris hominem quantalibet sis mundi potestate subnixus, circumspiciasque cunctos, qui ab initio dogmatis Christiani catholicam fidem diuerso proposito persequi uel affligere sunt conati, quemadmodum  ipsi, qui intulerint ista preualendo, defecerint, et orthodoxa ueritas hoc preualuerit magis, quo putaretur oppressa: que sicut sub insectatoribus suis creuisse monstratur, sic obtriuisse cognoscitur insequentes. Miror si non humanus sensus intendit, precipue qui  se Christiano uult uocabulo nuncupari, inter illos sine dubio deputandum, qui rectam confessionem communionemque Christianam uariis superstitionibus impugnare sunt nisi, dum hanc et ipsi quocunque modo percellere moliuntur. Quid interest enim, utrum paganus, an, quod est deterius, sub nomine Christiano ueram sinceramque traditionem apostolice regule conetur infringere, atque in hanc prorumpere cecitatem, ut cum in illis regionibus, cuncte prorsus hereseos opiniones suas habeant publice licentiam profitendi, sola catholice communionis libertas putetur ab iis qui se religiosos existimant subruenda? Que si putatur error  cum ceteris, quibus illic facultas est agere, sinatur erroribus. Sin integritas estimatur, sequenda potius fuerat quam uiolenta  persecutione uastanda. Nec eam probantur insequi potuisse, nisi praua sectantes. At ne ipsi conuincerentur errare, repellere cogitarunt, quo nutabantur errantes, malentes non assectari quod iustum est, sed potius submouere quo docerentur iniusti. Sic recessit ab humanis mentibus Deus, ut obstinate contra ius uoluntatem non aspiciant, et in isto seculo diuinum non deesse posse iudicium, et post huius uite cursum illi sit tremendo non defuturus examini, sub quo perniciosarum studia modis omnibus actionum discussa patefiant, et patefacta puniantur, nisi qui hec omnino non credunt, quiue illa se perpetrasse impune confidunt. Nos autem humani generis conscientiam contestari, qua possumus uoce, nullatenus cessamus omnipotentem Deum suis minime defuturum, et quantacunque sit humana presumptio,  quantacunque potentia, sub diuino nutu huius atrocitatis censuram sine dubitatione uindicandam. Nam talem ausum neque hic confidimus euasurum, et in illo magno Dei iudicio recepturum, quod iis temeritatibus diuina retributione debetur. Hec nos nequaquam tacuisse sufficiat, ut cum superna fuerit ultio subsecuta, et uera nos protulisse consideratio humana cognoscat, et penam non inaniter pronuntiasse uenturam, et preposuisse premonitionis formam, qua huiusmodi precipitiis de cetero temperetur. Certe si huiusmodi propterea relinquendos proprio definitis arbitrio, quia nec a Christianis uexari deceat Christum quocunque titulo confitentes, nec uiuentes in iure Romano lacerari conueniat a Romanis; consequenter ostenditur, Romanos homines, et  qualiscunque Christiane professionis impetere, nec Christianum dici posse modis omnibus, nec Romanum. Proinde aut repellendi fuerant, aut nullus penitus impetendus, et quod in uno genere iudicas amouendum, in omnibus repelle, si preuales. Si omnia sunt sinenda, nullus penitus excludendus. Alioqui dum parcendo cunctis erroribus sis amicus, non nisi solum tibi probatur displicuisse quod uerum est. Omnes catholici principes, siue cum imperiis gubernacula susceperunt, siue cum apostolice sedi nouos agnouerunt presules institutos, ad eam sua protinus scripta miserunt, ut se docerent eius esse consortes. Itaque qui hoc non fecerunt, ab eadem seipsos profitentur alienos, quod chartis quoque tuis apud te etiam possumus  astruere, nisi te emulum, et reum, et inimicum uitaremus, et iudicem. Non mirum si catholicos persequuntur Manicheorum patroni, cum falsitas non possit non persequi ueritatem. Non mirum si in orthodoxos seuiant, quibus potest cum cunctis heresibus conuenire, et uniuersis erroribus amici non possint nisi solis esse non errantibus inimici. Si error est, conuincendus est: uerum si error non est, tibi uerum deesse cognosce, qui persequeris quo profiteris errare . Sed prauitatis complex non potest nisi eum persequi, qui est prauitatis inimicus.



EPISTOLA XI . SYMMACHI PAPAE uEL SALTEM IPSIUS NOMINE AB ENNODIO DIACONO SCRIPTA AD EPISCOPOS CONFESSORES .

Dilectissimis fratribus episcopis Afris Symmachus.

Lucrum forsitan putaret inimicus, si inter pericula que Christianis indixit, credentium animos subegisset, et per diuersa Domini grege disperso, non superesset uel inter paucos, a quibus possit fide perseuerante calcari. Regnat adhuc ille in numero uestro, qui sibi non tam in multitudine quam in deuotione complacuit. Scriptum est enim  datam Satane potestatem ut seruos Christi cribraret: ut quod de tritico inueniri posset, horreis iungeretur: quod de paleis, ad ignium alimenta transiret. Ad uos specialiter dictum est: Nolite timere, pusillus grex: complacuit Patri uestro dare uobis regnum . uenit inter uos gladius perfidorum, qui marcida  Ecclesie membra resecaret, et ad celestem gloriam sana perduceret. Quos habeat Christus milites, certamen ostendit: qui triumphum mereatur, per bella cognoscitur. Nolite metuere, quod pontificalis a uobis apicis infulas abstulerunt. uobiscum est sacerdos ille uel hostia, qui non tam honoribus consueuit gaudere quam mentibus. Maiora sunt confessionis premia, quam nominate munera dignitatis: ad illa plerumque etiam minoris meriti personas fauor humanus adducit: ista nisi gratia superna non tribuit. Ipse enim in uobis et pugnauit et uicit, quem fides meretur et inter hominum tormenta sociari.

Prolixis non est opus ad feruorem in uobis celestem animare colloquiis. Habet incrementa sua diuine uirtutis incendium. Non est opus eos in tropeo  iam positos attolli laudibus qui sine monitore uicerunt: grauant conscientiam Christiani quidquid afferunt blandimenta preconii. Res quidem uirtutis est quam fecistis, sed summi premii restitutione superanda. Quod tamen, directis ad filium nostrum N. Ennodium [a 1Kb] diaconum litteris, sperastis, beatorum Nazarii et Romani benedictionem poscentes,  fidelibus non negamus. Accipite ueneranda patrocinia inuictorum militum, quia et iam uestram piam fidem in preliis imperator agnouit. Feliciter confessionis munera consummare dabit  Deus, cum ipsi placuerit reducere Ecclesiis quietem; et ut merorem, quem induxit  aduersitas, pacis dulcedine consoletur.



EPISTOLA XII  AD THEODORUM LAUREACENSEM CUI PALLII CONCEDIT USUM.

[b 1Kb] Symmachus sancte apostolice sedis gratia Dei episcopus reuerendissimo et sanctissimo fratri Theodoro Laureacensis Ecclesie archiepiscopo.

Diebus uite tue pallii usum, quem ad sacerdotalis officii decorem et ad ostendendam unanimitatem,  quam cum beato Petro apostolo uniuersus grex dominicarum ouium que et commisse sunt habere dubium non est, ab apostolica sede sicut decuit, poposcisti, quod ut pote ab eisdem apostolis fundate Ecclesie maiorum more libenter indulsimus ad ostendendum te magistrum et archiepiscopum, tuamque sanctam Laureacensem Ecclesiam prouincie Pannoniorum sedem fore metropolitanam. Idcirco pallio, quod ex apostolica caritate tibi destinamus, quo uti debeas secundum morem Ecclesie tue solerter admonemus pariterque uolumus, ut intelligas, quia ipse uestitus, quo ad missarum solemnia ornaris, signum pretendit crucis, per quod scito te cum fratribus debere compati ac mundialibus illecebris  in affectu crucifigi. Unde cum te foris huiusmodi insignio indueris, intus in animo considera quod hoc sit magis oneris quam honoris, atque cor tuum Deo tegente ab appetitu istius seculi sic tempera, ut et commissam exsequi gubernationem studeas, et adepte dignitati, cuius sublimaris officio, et probitate morum et uiuacitate sollicitudinis ac custodia integerrime fidei congruas, quatenus tu ipse a remuneratore omnium bonorum Deo, et benedictionis gratiam uitamque eternam consequi merearis. Amen.



EXEMPLAR CONSTITUTI FACTI A DOMINO SYMMACHO PAPA, DE ABROGANDA LEGE ODOACRIS REGIS REPUGNANTE LIBERTATI ECCLESIASTICAE IN ELECTIONE PONTIFICIS, ET DE REBUS ECCLESIAE CONSERuANDIS.

  Flauiano  Auieno uiro clarissimo iuniore consule, sub die uIII  iduum Nouembrium, in basilica beati Petri apostoli, residente uenerabili uiro papa Symmacho, una cum uenerabilibus uiris  et episcopis  Laurentio, Maximo, Petro, Laurentio, Aemiliano, [1 1Kb] Tigridio, Felice, Bassiano, Cresconio, Pacatiano, Benigno, Rufentio, Innocentio,  Ioanne, Maximo, Stephano, Ioanne, Sereno, Eulalio, Proculeiano, Fortunato, Laurentio, [1 1Kb] Eustathio, Martiano, Iocundo, Candido, Fortunato, Felice, Eutychio, Elpidio, Aprile, Innocentio, Mercurio, Hilario, Fortunato, Concordio, Asello, [2 1Kb] Innocentio, Stephano, Gerontio, Paschasio, uitale, Memore, Seuerino, Hilario, uenerioso, Innocentio, Casto, Colonico, Siluano, Maximiliano, Aristone , Seuerino, Propinquo, Martyrio, ualentino, Sebastiano, Romano, uindemio, uindemio, uictore, Dulcitio, Urso, Mercurio, Asello, Seruodei, Adeodato, Asterio, Martiniano, Felice, Eusebio, Augusto, Proiectitio, Chrysogono, uenantio, Rustico, Sallustio, Probo, Amando  Basilio, et Florentio. Residentibus etiam presbyteris, Proiectitio, Martino, Epiphanio, Sebastiano,  Seruodei, Octauiano, Anastasio, Abundantio, uincomalo, Paulino, Iuliano, Marcello Agathone, Benedicto, Crescentiano, Paschasio, Iuliano, Seuero, Paulino, Adeodato, Ioanne, Timotheo, Laurentio, Hilario, Adeodato, Marco, Stephano, uenantio, Petro, Chrysogono, Litorio et Chrysogono, Tinulo uel Maximo , Fortunato: adstantibus quoque diaconibus Anastasio, Hormisda, Ioanne, et Agapeto, Symmachus episcopus Ecclesie catholice urbis Rome dixit:




I.

Bene quidem fraternitas uestra ecclesiasticis legibus obsecuta, sub diuini timore iudicii que erant statuenda, definiuit, et ad iustitie cumulum peruenit , dum sufficienter uniuersa complectitur,  nec adiectione indiget plenitudo, maxime de clericis, quos amor dominationis inuasit, et iugum discipline ecclesiastice fecit respuere quos propterea schisma fecisse, apud uos  constitit: quibus misericordiam tamen quam Deus mandat uniuersis impendi , non negastis; si duritia cordis eorum non sibi acquirat penam, dum contemnit oblata remedia, quorum excessus enarrare difficile est. Unum tamen, quod occurrit, uenerando ordini uestro intimare non differo. [a 1Kb] Dixerunt inter alia, scripturam quamdam illustris memorie Basilium,  quasi pro ecclesiastice amore substantie, conscripsisse, in qua nullus Romane Ecclesie nec interfuit nec subscripsit antistes, per quem potuisset sortiri legitimam firmitatem. Ne uero ego inde disputem,  sed ut possit  uestrum iudicare concilium: requiratur et referatur  in medium ut lectione agnoscatis, cuiusmodi possit habere substantiam. Sancta synodus respondit: Deferatur in medium, ut cuiusmodi sit, possit agnosci. Et dum diceret, Hormisda diaconus recitauit.



II.

Cum in unum apud B. Petrum apostolum resedissent sublimis et eminentissimus uir prefectus pretorio atque patricius, agens etiam uices precellentissimi [b 1Kb] regis Odoacris, [c 1Kb] Basilius dixit: Quanquam  studii nostri et religionis intersit, ut in episcopatus electione concordia principaliter seruetur Ecclesie, ne per occasionem seditionis status ciuilitatis  uocetur in dubium, tamen [d 1Kb] admonitione beatissimi  uiri pape nostri Simplicii, quam ante oculos semper habere debemus, hoc nobis  sub obtestatione fuisse mandatum, ut propter  illum strepitum, et uenerabilis Ecclesie detrimentum, si eum de hac luce transire contigerit, non sine nostra consultatione cuiuslibet  celebretur electio.

Et cum legeret Cresconius episcopus ciuitatis Tudertine Ecclesie surgens e consessu dixit: Hic perpendat sancta synodus,  uti pretermissis personis religiosis, quibus maxime cura est de tanto pontifice   electionem laici in suam redegerint potestatem, quod contra canones esse manifestum est.

Item Hormisda diaconus legit: Nam et cum quid  confusionis atque dispendii uenerabilis Ecclesia sustineret: miramur, pretermissis nobis, quidquam fuisse tentatum ; cum etiam sacerdote nostro superstite, nichil  sine nobis debuisset assumi. Quare, si amplitudini uestre uel sanctitati placet, incolumia omnia, que ad futuri antistitis electionem respiciunt, religiosa honoratione  seruemus, hanc  legem specialiter preferentes, quam nobis heredibusque nostris Christiane mentis deuotione sancimus. Ne unquam predium, seu rusticum seu urbanum, uel ornamenta aut ministeria ecclesiarum que nunc sunt, uel que ex quibuslibet titulis ad ecclesiarum iura peruenerint, ab eo qui nunc antistes sub electione communi fuerit ordinandus, et illis qui futuris seculis sequentur, quocunque titulo atque commento  alienentur. Si quis uero aliquid eorum alienare uoluerit, inefficax atque irritum iudicetur; sitque facienti, uel consentienti, accipientique anathema. Maximus episcopus Blerane  Ecclesie dixit: Modo sancta synodus dignetur edicere, si licuit laico homini anathema in ordine ecclesiastico dictare. Aut si potuit laicus sacerdoti anathema dicere, et  contra canones, quod ei non competebat, constituere. Dicite, uobis quid uidetur? De me licuit laico legem dare? Sancta synodus dixit: Non licuit. Et adiecit: Lege sequentia. Hormisda diaconus legit. Et is qui predium rusticum uel urbanum iuris ecclesiastici fuerit consecutus, nouerit se nulla lege uel prescriptione  munitum: sed siue is qui alienauerit, siue is qui consequenter uoluntate contraria predium huiusmodi alienatum reuocare tentauerit, id cum fructibus restituat, qui illud fuerit consecutus. Et cum legeret, Stephanus episcopus uenusine Ecclesie surgens e consessu dixit: Perlegatur. Hormisda diaconus legit.



III.

Quam etiam penam placuit accipientis heredes  proheredesque respicere. In qua re cuilibet clericorum contradicendi libera sit facultas. Iniquum est enim, et sacrilegii instar, ut que uel pro salute, uel pro requie animarum suarum unusquisque uenerabili Ecclesie pauperum causa contulerit, aut certe reliquerit, ab his, quos hec maxime seruare conuenerat, in  alienitatem transferantur. Plane quecunque in gemmis, uel auro atque argento, nec non et uestibus, minus apta usibus uel ornatui uidebuntur Ecclesie, que seruari ac diu manere non possunt, sub iusta estimatione uendantur, et erogationi religiose proficiant. Cumque lecta fuisset, Laurentius, episcopus Mediolanensis Ecclesie, dixit: Ista scriptura nullum Romane ciuitatis potuit obligare pontificem, quia non licuit  laico statuendi in Ecclesia,  preter papam Romanum, habere aliquam potestatem, cui  obsequendi  manet necessitas, non auctoritas imperandi, maxime cum nec papa Romanus subscripserit, nec alicuius secundum canones metropolitani legatur assensus. Petrus episcopus Rauennatis Ecclesie dixit: Scriptura que in nostra congregatione uulgata est, nullis eam uiribus subsistere  manifestum est: quia nec canonibus conuenit, et  laica  persona  concepta uidetur, maxime quia in ea nullus presul sedis apostolice interfuisse uel propria subscriptione firmasse monstratur. Eulalius episcopus Syracusane Ecclesie dixit: Scriptura que in sacerdotali concilio recitata est, euidentissimis documentis constat inualida. Primum, quod contra Patrum regulas a laicis, quamuis religiosis, quibus nulla de ecclesiasticis facultatibus aliquid disponendi legitur unquam attributa facultas, facta uidetur. Deinde, quod nullius presulis apostolice sedis subscriptione firmata docetur. Quod si cuiuslibet prouincie sacerdotes, intra terminos suos concilio habito, quidquam sine metropolitani, suiue antistitis auctoritate  tentauerint, irritum esse debere Patres sancti sanxerunt: quanto magis, quod in apostolica sede, non existente presule,  qui prerogatiua beati [a 1Kb] meritis apostoli Petri per uniuersum orbem primatum obtinens sacerdotii, statutis synodalibus consueuit tribuere firmitatem, a laicis, licet consentientibus aliquantis episcopis , presumptum fuisse cognoscitur, uiribus carere non dubium est, nec posse inter ecclesiastica ullo modo statuta censeri? Sancta synodus dixit: Liquet secundum prosecutionem uenerabilium fratrum nostrorum, Laurentii, Petri, Eulalii, Cresconii, Maximi, uel Stephani, nec apud nos incertum habetur, hanc ipsam scripturam nullius esse momenti, quam, etiamsi aliqua posset subsistere ratione, modis omnibus in synodali conuentu prouida beatitudinis uestre sententia eneruari  conueniebat, et in irritum deduci, ne in exemplum remaneret presumendi quibuslibet laicis, quamuis religiosis uel potentibus, in quacunque ciuitate quolibet modo aliquid decernere de ecclesiasticis facultatibus; quarum solis sacerdotibus disponendi indiscusse a Deo cura commissa docetur. Symmachus episcopus dixit: Modo, quia Deus presentiam uestram uotiuam mihi sub qualibet occasione concessit, uolo  rem fieri firmam, quam credo ecclesiasticis facultatibus conuenire, ut agnoscant omnes, quos in me uanus furor excitauit, nichil me magis studere quam ut saluum esse possit quod mihi est a Deo sub dispensatione commissum, sed et quibuslibet  Deum timentibus, gratum esse debeat, et ad ecclesiastici custodiam patrimonii pertinere.  Sancta synodus dixit: Scimus prouisionem uestram necessariis studere, et ideo in uestra est potestate sequenda disponere. Symmachus episcopus Ecclesie catholice urbis Rome dixit: Magna quidem uenerando et sacerdotali debetur cultura proposito, cui imminet de studio, que recta sunt, non de necessitate, disponere. Sed quoniam in aliquibus aliena postulantibus, uitiorum mater auaritia, repudiatis honestatis repagulis, totum putat expedire quod libet:  et ita, dum prede inhiat patientia superne pietatis abutitur, exspectantibus correctionem celo moderante, iudiciis se existimant non teneri, cum clarum sit, quod apud certos in occasionem rapiendi procedat diuine mora sententie. Sed nobis quos pastoralis cura et ecclesiastica astringit, pro dispensatione credita, ratio reddenda substantie: opus est, ut sollicitudinem nostram, non solum ad presentia, sed etiam ad secutura secula porrigamus, ne ad anime nostre detrimenta contingat, si hi qui possunt statutis debere innocentiam, presumentes de libertate, deliquerint, cum religiosa possint et nostra successoris nostri potestate fulciri, legibus ecclesiasticis seruientes.



Iu.

 His ergo perpensis, mansuro cum Dei nostri consideratione decreto, sancimus, ut nulli apostolice sedis, presuli, a presenti die  liceat predium rusticum, quantecunque fuerit uel magnitudinis, uel exiguitatis sub perpetua alienatione uel commutatione ad cuiuslibet iura transferre. Nec cuiusquam excusentur necessitatis obtentu, quippe cum non sit personale, quod loquimur: nec aliquis clericorum uel laicorum sub hac occasione accepta tueatur. Sed nec  in usufructuario iure aliquibus dare liceat, nec data retinere, preter clericos, et captiuos, atque peregrinos: ne male tractationis ministretur occasio, cum liberalitati illi alia  itinera reseruentur.



u.


Sane tantum domus in quibuslibet urbibus constitute, quarum statum necesse est expensa non modica sustentari, acceptis  sub iusta  existimatione reditibus, et diuini timore iudicii,  commutentur .



uI.

Pari etiam ecclesiarum per omnes Romane ciuitatis titulos, qui sunt presbyteri, uel quicunque fuerit, astringi uolumus lege custodes: quia nefas dictu est, obligatione, qua se per caritatem Christi connectit summus pontifex, ea hominem secundi in ecclesia ordinis non teneri. Quicunque tamen  obligatus, Dei, et decreti huius immemor cuius Romane ciuitatis sacerdotes uolumus religiosis nexibus deuinciri,  in constitutum presens committens, quidquam de iure titulorum uel ecclesie superius prefate quolibet modo, preter aurum, argentum uel gemmas, uestes quoque, si sunt, uel si accesserint aliqua mobilia, ad ornamenta diuina minime pertinentia, perpetuo iure, exceptis duntaxat sub prefata  conditione domibus, alienare tentauerit, donator, alienator ac uenditor, honoris sui amissione mulctetur.



uII.

Preterea, qui petierit aut acceperit, uel qui presbyterorum, aut diaconorum, seu defensorum danti subscripserit, quo iratus Deus animas percutit, anathemate feriatur. Sitque accipienti, uel subscribenti de personis superius comprehensis, id est quas anathemate feriri censuimus , quam premisimus in alienatore uindicta. Nisi forte et alienator sibi, dum repetit, et qui acceperit, celeri restitutione prospexerit.



uIII.

Quod si minore anime sue cura, quisquam remedium  oblatum forte neglexerit, supra ea penarum genera, que superius tenentur ascripta, contra fas si quod conceptum fuerit documentum, uniuersis uiribus, quamuis ab initio nullas habuerit,  effetetur. Sed etiam liceat quibuscunque ecclesiasticis personis uocem contradictionis afferre, et ecclesiastica auctoritate fulciri, ita ut cum fructibus possit alienata reposcere: nec aliquo se ante tribunal Christi obstaculo muniat, qui a religiosis animabus ad substantiam pauperum derelicta, contra fas sine aliqua pietatis consideratione dispergit. Huius autem constitutionis legem in apostolica tantum uolumus sede seruari, in uniuersis Ecclesiis per prouincias secundum animarum considerationem, quem, proposito religionis conuenire rectores earum uiderint,  more seruato



SUBSCRIPTIONES.

Celius Symmachus episcopus Ecclesie Romane huic constituto a nobis facto subscripsi.

Celius Laurentius episcopus sancte Mediolanensis Ecclesie huic constituto a uenerabili papa Symmacho facto subscripsi.

Petrus episcopus catholice Rauennatis sancte Ecclesie huic constituto a uenerabili papa Simmacho facto subscripsi.

[a 1Kb] Eulalius episcopus Ecclesie Syracusane huic constituto a uenerabili papa Symmacho facto subscripsi.

    Felix Interamnensis.
    Cresconius Tudertinus.
     Aemilianus uercellensis.
    Iocundus Subaugustanus .
    Tigridius Taurinas.
    uitalis Fundanus.
    Bassus  Mutinensis.
    [1 1Kb] Pacatianus Comaclensis.
     Maximus Bleranus.
    Martyrius Terracinensis.
    Rufentius Ignatinus.
    Basilius Tollentinas.
    Martinianus [1 1Kb] Ortensis .
    Benignus Aqueuiuensis.
    Fortunatus Suessanensis.
    Seuerinus Tyndarinensis.
    Eucarpus Messanensis.
    Ioannes Spoletinus.
    Stephanus uenusinus.
    ualentinus Amiterninus.
    Romulus Prenestinus.
    Probus Carmelanensis .
    uindemius Antiatinus.
     Candidus Tiburtinus.
    Fortunatus Fulginas.
    Proculeianus Sepinas.
    Martianus Aesinus.
    Maximianus Perusinus.
    Chrysogonus Albanensis.
    Eutychius Tranensis.
    Laurentius [2 1Kb] Boianensis.
    Fortunatus Anagninus.
    Paschasius uulturnensis.
    Marcus Samninus.
    Aprilis Nucerinus.
    Memor Canusinus.
    Innocentius Forosemproniensis.
    Florentinus [3 1Kb] uestinensis.
     Felix Nepesinus.
    Concordius Mesenas.
    Amandus  Potentinus.
    Asellus Populoniensis.
    Colonius Foroclodiensis.
     Elpidius uolaterranus.
    Proiectus  Forinouis.
    ueneriosus Polensis.
    Bonifacius Foroflaminiensis.
    Sebastianus Soranus.
    Rusticus Buxentinus.
    uenantius Senogalliensis.
    uictor Lunensis.
    Innocentius [4 1Kb] Triferninus.
    Siluinus ueliterninus.
    Iustus Signiensis.
    Ariston  Ostiensis.
    Augustus Lyparitanus .
    Felix Nepesinus pro Urso.
    Asterius Aquinas.
     Propinquus Trebias.
    Eusebius Fanestris.
    Romanus Nomentanus.





DECRETUM SYMMACHIPAPAE.

Par penitentia ei indicitur, que spiritualem filiam et penitentialem suam uiolare monstratur.

Omnes quos in penitentia suscipimus ita, nostri sunt spirituales filii, ut et ipsi quos uel nobis suscipientibus, uel trine mersionis uocabulo mergentibus, unda sacri baptismatis regenerauit. Syluester quoque docens admonet unumquemque sacerdotem, ut nullus causa fornicationis ad suam penitentialem accedat: quia scriptum est: omnes quos in penitentia accipimus  ita filii nostri sunt, ut in baptismate suscepti. Quapropter hoc scelus si quis perpetrauerit, non solum dignitatis honorem amittat, uerum etiam usque ad exitum uite sue iugi penitentie se subdat. [a 1Kb]




ANNO DOMINI DXIII.
PETRUS DIACONUS.





PROLEGOMENON.


 I. Hesychium presbyterum Hierosolymitanum excipit Petrus diaconus, qui ex Oriente in causa fidei cum aliis Romam se contulit seculo uI ineunte. Exstat eius libellus de Incarnatione et Gratia Domini nostri Iesu Christi ad Fulgentium et alios episcopos Africe in Sardinia exsulantes, in orthodoxographis atque in bibliothecis Patrum, nec non in appendice ad tomum X operum sancti Augustini  , quatuor capitibus de Incarnatione omissis; denique inter  opera sancti Fulgentii Ruspensis episcopi sepius excusus. Quo de opere Posseuinus  : »Inuentus est, inquit, hic libellus non ita multos ante annos in cenobio Parisiensi, quod est ordinis Premonstratensis in agro Louaniensi.« Cet rum probe aduertit S. Fulgentii operum cl. editor  , et post ipsum doctissimi editores operum S. Augustini  , non esse confundendum auctorem nostrum cum Petro, cui egregium tractatum de Fide inscripsit sanctus Fulgentius. Neque  enim is erat diaconus, ut existimauit Norisius  , neque monachus, ut perperam creditus est a Blondello  ; sed uir, ut uidetur, militaris: qui cum in Palestinam pergere decreuisset, intellexissetque plures per eam prouinciam hereses passim serpere, propterea ne ullus sibi sensus heretice prauitatis subreperet, a sanctissimo eque ac doctissimo Ruspensi episcopo fidei regulam flagitarat.

II. Iam uero de Petri diaconi libello deque illius conscribendi occasione uerba facturi, uirorum doctorum uestigiis inherebimus, qui ea in re aperienda nobis preiuisse ultro agnoscimus. Anno igitur 518, sub initium imperii Iustini, monachi Scythe quorum dux et fautor Ioannes Maxentius, cum existimassent heresim Nestorianam et Eutychianam haud radicitus  exscindi posse, nisi unus e Trinitate passus assereretur, ingentes turbas Constantinopoli excitarunt, quibus breui totus orbis exarsit. Causa huiusmodi ad sedis apostolice legatos Constantinopoli agentes primum delata; mox ad ipsum Hormisdam Romanum pontificem deducta perhibetur. uerum cum Romam missi monachorum legati, quorum primas agebat Petrus Diaconus, nouam illam dicendi formulam haud leuiter exagitari comperissent ad episcopos Africe in Sardinia exsulantes confugerunt. Anno itaque uertente 520, aut ineunte 521, redditus est sancto Fulgentio ceterisque confessoribus, a Trasamundo uandalorum rege Ariano in Sardiniam deportatis, professionis fidei libellus ad epistole modum contextus,  Petri diaconi et sociorum eius nomine consignatus. Hos inter laudatus Petrus diaconus eminebat, qui primo etiam loco libellum subscripsit. Quandoquidem uero typothete oscitantia horum legatorum subscriptiones hac in nostra editione pretermissas fuisse animaduertimus, eas propterea hic saltem describendas duximus. Sic autem se habent:

PETRUS misericordia Dei diaconus subscripsit.
IOANNES misericordia Dei monachus subscripsit.
LEONTIUS misericordia Dei monachus subscripsit.
IOANNES lector misericordia Dei subscripsit.

III. Hi porro a monachis Scythis oratores missi, libellum in octo capita digestum ad exsules Patres Africanos deferunt. Quo in libello prioribus capitibus, a secundo nimirum ad quintum, suam ipsorum de  Incarnatione fidem exponunt: reliquis uero tribus a sexto ad finem usque, de gratia et libero arbitrio quid sentiant exponunt. Errant tamen, ut aduertit doctissimus Norisius  , dum hoc testimonium, Omnia studia et omnia opera ac merita sanctorum, ad Dei gloriam laudemque referenda sunt; quia nemo ei  aliunde placet, nisi ex eo quod ipse donauerit: errant, inquam, dum hoc testimonium tribuunt Innocentio pape in epistola ad concilium Mileuitanum  : nam legitur in epistola 21 Celestini pape ad episcopos Gallie  . Delato itaque in Sardiniam Scytharum monachorum nomine huiusmodi libello, Africani Patres suum de propositis questionibus sensum expromere haud refugerunt. Neque uero, ut cum Norisio loquar  , tantummodo illorum monachorum fidem ex integro commendarunt, uerum etiam alterum et ipsi uolumen pari titulo de Incarnatione et Gratia Domini nostri Iesu Christi reposuerunt; in quo omnes Scytharum sententias approbarunt, aliisque insuper solidioribus easdem argumentis munierunt. Hi autem fuere 15 episcopi, quorum nomina initio libri  recensentur. Unius tamen Fulgentii Ruspensis titulo uolumen illud elucubratum fuisse intelligimus ex auctore, qui eiusdem Fulgentii gesta litteris consignauit. Sic enim inquit  : Quandocunque transmarinis litteris de fide uel de diuersis questionibus interrogabantur episcopi, Fulgentio respondere pro omnibus ab omnibus imponebatur. Eo autem in opere, ait Fulgentianorum operum editor  , »de Incarnatione quidem preclare subtiliterque disputat Fulgentius; de illa uero formula, Unus de Trinitate passus est, minus acute: cum eius loco, uelut eiusdem sensus, hanc locutionem usurpet, Una de Trinitate persona crucifixa est  . uerum, ut Scytharum monachorum scriptio magna ex parte in explicando gratie predestinationisque mysterio uersabatur; sic Fulgentii responsio  in iisdem capitibus confirmandis muniendisque multa est.«

Iu. Porro quamuis Africani Patres in Sardinia exsulantes Scythicam fidem Fulgentii scripto statim ab initio commendassent his uerbis  , uestram simul alacres et fidem cognouimus et salutem; imo in agnitione fidei, uestra nobis salus innotuit: magnus tamen Annalium ecclesiasticorum parens Scytharum monachorum sententiam de uno ex Trinitate passo reprobandam, adeoque illorum legationem ad Patres Afros in suspicionem uocandam, quin et eorum fidem obtundendam et eleuandam existimauit  . At uero iidem monachi strenuum nacti sunt patronum: Norisium, inquam, qui propterea doctissimi cardinalis sententie se non posse accedere profitetur  : »Non  quod ait  , uiro eruditissimo quem in ecclesiastica historia principem et fateor et ueneror, parum deferendum putem; sed quod is ueritati cultus debetur, ut nemo illi in amore preferendus sit.« Latius deinceps idem u. C. alibi eorumdem monachorum patrocinium suscepit, cum in Historia controuersie de uno  ex Trinitate passo  , tum in Apologia monachorum Scythie ab anonymi scrupulis uindicata  . De prestita a Norisio monachis Scythicis aduocatione plura contexere, non est huius loci. Adeat lector eminentissimum illum auctorem, in cuius scriptis peruoluendis uoluptatis multum, plurimum utilitatis eum percepturum equidem polliceor. Ceterum mitiorem deinceps in monachorum Scytharum sententiam de uno ex Trinitate passo se ipsum exhibuisse Baronium arbitramur;  quin imo que in eos acrius pronuntiauit, deposuisse iure optimo existimandus uidetur: quippe quem postea eamdem sententiam in Ferrando diacono comprobasse intelligimus  . Quod superest, in utroque libello excudendo preclaram secuti sumus editionem operum sancti Fulgentii Parisiis euulgatam anno 1684, quam diligenti cura et studio adornauit u. C. Lucas Urbanus Mangeant, ut a uiris eruditis edocemur  .





PETRI DIACONI ET ALIORUM QUI IN CAUSA FIDEI A GRAECIS EX ORIENTE ROMAM MISSI FUERUNT, DE INCARNATIONE ET GRATIA D. N. I. C. AD FULGENTIUM ET ALIOS EPISCOPOS AFRICAE, LIBER. 


 Dominis sanctissimis et cum omni ueneratione nominandis [a 1Kb] Datiano, Fortunato, Albano, Orontio, Beto, Fulgentio, Ianuario et ceteris episcopis, et in Christi confessione decoratis, exigui Petrus diaconus, Ioannes, Leontius, alius Ioannes, et ceteri  fratres in causa fidei Romam directi.



CAPUT PRIMUM. Consensus Ecclesiarum in fide, confirmatio fidelium.

Utile et pernecessarium, sanctisque Dei Ecclesiis specialiter credimus profuturum, ea que de Incarnatione et dispensatione diuina nobiscum uniuerse sancte Orientalium Ecclesie contra hereticos defendunt  sanctitati uestre suggerere, atque de his consensum uestre beatitudinis suppliciter promereri. Quia in nullo sanctam gloriosamque confessionem [b 1Kb] uestram credimus dissentire, presertim cum uno ubique spiritu sanctam Dei Ecclesiam uegetari minime dubitemus. Non  enim parua, imo potius magna letitia uniuersi replebuntur Orientales, si sanctitatem uestram suis, imo magis catholicis, nouerint in omnibus consentire dogmatibus. Unde suppliciter petimus et obsecramus beatitudinem uestram, quatenus diligenti examinatione, ea que inferius continentur discutientes  scriptis sententiam uestram nobis [c 1Kb] patefacere iubeatis: ut si, Deo prestante, catholice fidei conueniens et apostolicis traditionibus nostra apud uos  fuerit expositio comprobata,  [d 1Kb] perfacile tantorum uirorum probatissimorumque sacerdotum auctoritate muniti, iniqua loquentium ora obstruere ualeamus, et in fide sanctorum Patrum perseuerantes, Deo [e 1Kb] qui uos sanctimonii sui confessione glorificauit, gratias referamus, domini sanctissimi  et Deo dignissimi. Nunc ea que sequuntur petimus exploretis.



CAPUT II. In Christo due nature, sine confusione, in unam personam unite.

Igitur iuxta sanctorum Patrum traditionem, Dominum nostrum Iesum Christum in duabus naturis unitis et inconfusis, id est diuinitatis et humanitatis in una persona, siue [f 1Kb] subsistentia confitemur. Nec illis acquiescentes qui unam Dei uerbi naturam incarnatam predicantes, uenerabilis Chalcedonensis concilii fidem refugiunt, nec illos admittentes, qu duas naturas dolose pronuntiantes, unam Dei uerbi naturam incarnatam minime confitentur, estimantes  hoc duarum naturarum professioni contrarium: quasi aliquid aliud quam duas naturas ineffabiliter unitas, una Dei uerbi natura incarnata significet; beato Cyrillo Alexandrine ciuitatis antistite [g 1Kb] in secunda epistola ad Successum episcopum Diocesarie ita scribente: »Si enim unam naturam dicentes Dei uerbi, tacuissemus non inferentes incarnatam, sed uelut abiicientes dispensationem; erat illis forsitan non improbabilis sermo, simulantibus interrogare, ubi est in humanitate perfectio? aut quomodo substantia nostra subsistit? Quoniam uero et perfectio  que in humanitate est, et essentie nostre manifestatio illata est, per id quod dictum est incarnata, iam [a 1Kb] desinant arundineam uirgam sibimet supponentes.«



CAPUT III. Beata uirgo proprie Dei mater.

Beatam uero uirginem Mariam non propter dignitatem hominis illius qui ex ipsa natus est , sed proprie et secundum ueritatem credimus , id est Dei genitricem, eo quod peperit uere et proprie Deum uerbum incarnatum, et hominem factum, atque essentialiter siue naturaliter carni unitum. Propterea etiam essentialem, siue naturalem factam naturarum unitionem omnimodis confitemur;  non sicut illi, qui tanquam in propheta, ita in Christo [b 1Kb] Deum uerbum inoperasse contendunt. Quos redarguit beatus Gregorius Nazianzenus ad Clidonium, dicens: »Si quis sicut in propheta secundum gratiam dicit inoperasse Deum uerbum, et non essentialiter factam confitetur unitionem, sit uacuus melioris inoperationis, magis autem plenus sit deterioris.« Nec sicut illi qui secundum illustrationem, aut dilectionem aut affectionem, personalem uel subsistentialem, siue secundum auctoritatem, aut potentiam, aut equalitatem honoris, unitionem tentant astruere naturarum. Quos paulo superius memoratus beatus Cyrillus anathematizat dicens contra Nestorium [c 1Kb] : »Si quis in uno Christo diuidit substantias post [d 1Kb] unitionem, sola eas societate connectens secundum  dignitatem, auctoritatem aut potentiam, et non magis coniunctionem que est secundum unitatem naturalem, anathema sit.« Deus enim uerbum, non nomine uacuo, non particula sui, sed natura Deus tantus, quantus et Pater est, equalis per omnia Patri, preter hoc tantummodo quod ille Pater est, iste Filius, nature se humane uniens, factus est homo. Hinc etiam a sanctis Patribus adunatione ex diuinitate et humanitate Christus Dominus noster compositus predicatur. Quod nolens Paulus Samosatenus confiteri, damnatus est ab Antiocheno concilio, Malchione presbytero eiusdem Antiochene Ecclesie, uiro per omnia eruditissimo, et ab uniuersis sacerdotibus qui contra eumdum Paulum conuenerant tunc electo, qui summum disputationis  certamen a concilio memorato suscipiens, ita eumdem hereticum inter cetera redarguit, dicens: »Ex simplicibus fit certe compositum, sicut in Christo Iesu, qui ex Deo uerbo et humano corpore, quod est ex semine Dauid, unus factus est, nequaquam ulterius diuisione aliqua, sed unitate subsistens. Tu uero uideris mihi secundum hoc nolle compositionem fateri, ut non substantia sit in eo Filius Dei, sed sapientia secundum participationem. Hoc enim dixisti, quia sapientia dispendium patiatur, et ideo  composita esse non possit: nec cogitas, quod diuina sapientia sicut ante quam se exinanisset, indiminuta permansit; ita et in hac exinanitione quam gessit misericorditer, indiminuta atque in demutabilis exstitit. Et hoc etiam dicis, quod sapientia habitaret in eo sicut habitamus et nos in domibus [e 1Kb] ut alter in altero; sed neque pars domus nos sumus, nec nostri pars domus est.« Similiter etiam beatus Athanasius in libello cuius est titulus, Quod unus sit Christus, hereticorum uanitatem refutans, postquam de Filii Dei diuinitate inquisitiones eorum superfluas approbasset, ita prosequitur: »Sic, inquit, etiam de incarnatione inquirunt: Quomodo, inquiunt, incarnatur Deus quomodo incorporatur? quomodo componitur ad paruum corpusculum incapabilis? quomodo  unitur increatus creato, incircumscriptus circumscripto? aut quomodo in partes magnus ille, et immensus et indiuiduus? Si autem magnitudo illa in paruo loco contracta est, aut paruum illud factum est magnum, aut pars, et non omnis diuinitas carni unita est; quod est impium credere. Et prolapsi sunt ex hoc quod dicunt: Quomodo, et quali modo? et qua sententia et perfidia etiam isti et inhabitationem pro incarnatione [f 1Kb] opinati sunt, et pro unitate et compositione inoperationem humanam, et pro una substantia Domini nostri Iesu Christi, duas subsistentias et duas personas, et pro sancta et ineffabili Trinitate, quaternitatem indecenter dogmatizantes et impie.« Rursus beatus Gregorius in sermone de Filio: »Uno autem, inquit, capitulo meo, ut altiora quidem ascribas  diuinitati, et illi nature que passionibus et corpore probatur esse superior: humiliora uero composito tribuas, qui propter te semet ipsum exinauiuit, et incarnatus est.« Hinc ergo rectissime credimus quod plenus et perfectus Deus uerbum, etiam post assumptam carnem nullum augmentum detrimentumque pertulerit, imo unitione sua ineffabilem gloriam contulerit assumpte nature.



CAPUT Iu. Non est facta quaternitas in deitate per incarnationis mysterium.

Hac de causa Trinitatis etiam post Incarnationis mysterium Trinitas mansit, quia idem Deus uerbum, etiam cum propria carne unus est ex Trinitate: non  quod caro eius sit de substantia Trinitatis, sed quia caro Dei uerbi est, qui est unus ex Trinitate. Ipse enim omnino, et non alius ascendit in celum, qui descendit de celo, Filius hominis qui est in celo . Quapropter et Deum uerbum passum carne, et crucifixum carne, et sepultum carne secundum beatum Cyrillum [g 1Kb] profitemur dicentem: »Si quis non confitetur Deum uerbum passum carne, crucifixum carne, et mortem carne gustasse, factumque primogenitum ex mortuis, secundum quod est uita,  et uiuificator tanquam Deus, anathema sit.« Similiter etiam hominem Christum dicimus uerbum secundum illud beati Ioannis: Quod fuit ab initio, quod audiuimus, quod uidimus oculis nostris, quod perspeximus, et manus nostre tractauerunt de uerbo uite . Neque enim uerbum secundum deitatis sue naturam tractari potuit manibus humanis, nisi fieret homo. Est etiam procul dubio puer ille, quem beata uirgo genuit, quem pannis inuoluit, quem in presepio collocauit, quem octauo die circumcidit, quem Simeon uir iustus propriis amplexatus est gremiis, quem subiectum parentibus euangeliste referunt  quem profecisse etate et sapientia protestantur, natura Deus, per quem facta sunt omnia uisibilia et inuisibilia, unigenitus et primogenitus,  in quo omnia constant, secundum apostolum Paulum . Et hoc ipsum claris uocibus etiam Isaias propheta protestatur dicens: Puer natus est nobis, et Filius datus est nobis, cuius potestas in humero eius, et uocabitur magni consilii angelus, admirabilis, consiliarius, Deus fortis, dominator, pater futuri seculi, princeps pacis . Et idcirco acquiescendum illis nullatenus credimus, qui puero illi Deum fortem unitum asserunt, nec Deum fortem ipsum esse puerum credunt, presertim cum non alterius cuiuslibet, sed eius omnino thronum, qui de Spiritu sancto et Maria uirgine natus est, atque in Iordane a Ioanne, ut aquas sanctificaret, baptizatus [a 1Kb] est, in seculum seculi Psalmista testetur, dicens: Thronus tuus Deus in seculum seculi; uirga equitatis,  uirga regni tui. Dilexisti iustitiam, et odisti iniquitatem; propterea unxit te Deus tuus oleo exsultationis pre participibus tuis. Quomodo autem ungi poterat Deus, cuius thronus est in seculum seculi, nisi fieret homo?



CAPUT u. Deus factus est homo, non homo factus est Deus.

Secundum hanc ergo prophete sententiam, Deus factus est Christus, non autem Christus factus est Deus, sicut dicunt heretici, qui per prouectum, non per naturam Christum Deum audent asserere: Deus enim unctus est, quia ipse factus est homo, non enim alter est Deus, alter homo, sed idem Deus, idem homo. Qui enim naturalis est filius uirginis, idem naturalis est Filius Dei. Propterea et duas natiuitates  Dei uerbi credimus et confitemur: id est unam ante secula [b 1Kb] a Patre secundum diuinitatem, alteram in nouissimis diebus a uirgine sancta secundum carnem: exsecrantes eos qui negant secundum carnem uerbi Dei natiuitatem. Qui etiam refugiunt unius eiusdemque Filii Dei fateri mirabilia et passiones, quod omnis Dei Ecclesia confitetur. Accipimus autem et quatuor concilia secundum hunc expositionis nostre sensum: Nicenum, trecentorum decem et octo episcoporum; Constantinopolitanum, centum et quinquaginta qui damnauerunt impios Pneumatomachos,  nec non etiam Ephesinum primum, cui prefuerunt beatissimi Celestinus Romanus et Cyrillus Alexandrinus antistites; et sanctum ac uenerabile, quod apud Chalcedonam celebratum est. Epistolas quoque beati Leonis amplectimur, anathematizantes uniuersos contraria dogmatibus Ecclesie sentientes, simul et omnia scripta Theodori Mopsuestini et Nestorii discipuli eius, omnesque qui illis similia sapiunt cum eodem Nestorio, nec non etiam cuncta scripta duodecim aduersantia capitulis beati Cyrilli, que contra eumdem Nestorium edidit: his adiicientes Eutychem et Dioscorum cum sociis eorum, omnesque quos iuste ac regulariter sedes apostolica condemnauit.



CAPUT uI. Qualis homo creatus; et qualis cum sua posteritate per  peccatum effectus.

Post hec consequens est etiam, qualiter de Christi gratia sentiamus, qua nos eruit de potestate Satane, secundum quod nobis est traditum, uestre beatitudini declarare: quia etiam in hac parte auctoritas uestra nobis ualde est necessaria. Credimus itaque, bonum et sine ulla carnis impugnatione, a Deo creatore omnium, factum Adam, magnaque preditum libertate; ita ut et bonum facere in propria facultate haberet, et malum, si uellet, posset admittere. Eratque mors et immortalitas in eius posita quodammodo arbitrii libertate. Capax enim erat utriusque rei, ut si seruaret preceptum, sine experientia mortis fieret immortalis: si uero contemneret,  mors continuo subsequeretur. Itaque serpentis astutia deprauatus, sponte diuine legis preuaricator effectus est; et ideo secundum quod ei predictum fuerat, iusto Dei iudicio mortis pena damnatur, totusque, id est secundum corpus et secundum animam in deterius commutatus, amissa libertate propria, sub peccati seruitio mancipatur. Ex hoc nullus est hominum, qui non huius peccati uinculo nascatur astrictus, preter eum qui ad hoc uinculum peccati soluendum, nouo generationis modo natus est, mediator Dei, et hominum homo Christus iehsu . Quid enim aliud potuit aut potest nasci ex seruo, nisi seruus? Neque enim cum esset liber Adam, filios procreauit, sed postquam seruus peccati factus est. Ideo sicut omnis homo ab illo est, ita et omnis homo  seruus peccati per ipsum est. Hinc et Apostolus: Ex uno, inquit, in omnes homines in condemnationem . Et rursus: Per unum hominem peccatum intrauit in hunc mundum, et per peccatum mors, et ita in omnes homines mors pertransiit, in quo omnes peccauerunt . Falluntur ergo omnimodo qui dicunt mortem solam, non etiam peccatum transiisse in genus humanum: cum Apostolus, et peccatum, et mortem mundo per eum testetur illatam. Ab hac igitur damnatione et morte nullus omnino liberatur, nisi gratia Redemptoris: qui cum esset Dominus,  utpote Deus, ut nos a seruitute perpetua et potestate diaboli liberaret atque ad ueram libertatem reduceret, factus est seruus, accipiens formam serui . Hinc est quod dicit ad Iudeos: Tunc uere liberi eritis, si uos Filius liberauerit . Putabant enim se uere liberos, qui humanis occupationibus intentione uanissima seruiebant. Ut ergo falsa libertas fieret [a 1Kb] uera libertas, id est ut humana libertas fieret Christiana libertas, eadem libertas liberatore indiguit, qua posset per eius gratiam ab occupationibus humanis auersa, ea cogitare et desiderare, que pertinent ad uitam eternam. Sine hac igitur gratia potest quidem cogitare et desiderare humana, non autem potest cogitare, aut uelle, seu desiderare diuina, quorum primum est et precipuum  fundamentum, et crepido quodammodo, siue omnium bonorum origo, credere in Dominum glorie crucifixum . Quod utique non est ex naturalis arbitrii libertate. Quia non hoc caro et sanguis, sed pater celestis reuelat , cui uoluerit, ad ueram eum attrahens libertatem, non uiolenta necessitate, sed infundendo suauitatem per Spiritum sanctum, ut mox credentes dicamus quia Dominus est iehsu , quod nemo per naturalem arbitrii libertatem potest dicere, nisi in Spiritu sancto. Frustra ergo garriunt qui dicunt: Meum est uelle credere, Dei autem gratie est adiuuare; cum etiam ipsum credere, quod est consensum prebere ueritati, nobis a Deo dari testetur Apostolus dicens: uobis enim datum est a Christo, non solum ut in eum credatis,  uerum etiam ut pro illo patiamini .



CAPUT uII. Deus alios facit credere sua bonitate, alios deserit iusto iudicio, sed occulto.

Sed dicunt, si nolentes Deus facit ut uelint credere, nullus autem est qui naturaliter  [b 1Kb] possit credere, aut aliquid boni uelle quod pertinet ad uitam eternam; cur ergo non facit omnes uelle? cum non sit personarum acceptio apud Deum, presertim cum de ipso scriptum sit: Qui uult omnes homines saluos fieri, et ad agnitionem ueritatis uenire . Aut enim uult, et non potest, aut mentitur Scriptura diuina. Quod si horum quodlibet sentire est impium, restat ut non ille excitet uoluntatem  humanam, sed eam exspectet ab homine, ut equum sit in uolentibus premium, in nolentibus autem iusta damnatio. Hec si ita sunt, ut heretici iactitant, comprehensa sunt ab ipsis inscrutabilia, et incomprehensibilia Dei iudicia. Si enim, ut ipsi uolunt, nolentes damnat, saluat autem uolentes; nichil est omnino quod queratur ulterius. Et, quantum ad ipsos, fallit Scriptura diuina, que incomprehensibilia Dei testatur iudicia . Nos autem incomprehensibilia credentes et demonstrantes iudicia  Dei, ex una massa perditionis alios saluari dicimus bonitate et gratia Dei, alios iusto et occulto iudicio derelinqui. Alioquin dicant, si possunt, hi qui hoc diuine iustitie et bonitati contrarium estimant; cur is qui omnes homines uult saluos fieri et ad agnitionem ueritatis uenire, tam multas uirtutes fecit in Corozaim et Bethsaida, et nullam harum in Tyro et Sidone facere uoluit, ubi si facte fuissent, sicut ipse testatur, forsitan in cinere et cilicio penitentiam egissent ? Aut cur in Asia et Bithynia Apostolum uetuit uerbum salutis annuntiare ? Quod si ista nequeunt comprehendi, redeant ad se, et inuenientes se homines, desinant querere cur alios saluet gratuito dono, alios derelinquat iusto et occulto iudicio, qui potestatem habet  ex eadem massa aliud uas facere in honorem, aliud in contumeliam : et clament una nobiscum, imo iuxta Apostolum: O altitudo diuitiarum sapientie et scientie Dei! Quam inscrutabilia sunt iudicia eius, et inuestigabiles uie eius! Quis enim cognouit sensum Domini? aut qui consiliarius eius fuit? aut quis prior dedit illi, et retribuetur ei? quoniam ex ipso, et per ipsum, et in ipso sunt omnia. Ipsi gloria in secula seculorum. Amen . Manifeste ergo non nobis, sed Apostolo omnino resistit, qui dicit: Nisi ego prius uoluero, gratia ad me non uenit. Quod omnino nichil aliud est dicere, nisi prius dare Deo, ut retribuatur illi.



CAPUT uIII. Omnis motus bone uoluntatis ex Deo.

 Sed nos sequentes eumdem apostolum omnem bonarum cogitationum originem, [c 1Kb] consensionemque earum, et uoluntatem ex Deo et per Deum et in Deo dicimus, qui prauas hominum uoluntates et terrenis actibus implicatas, per infusionem et [d 1Kb] inoperationem intrinsecus sancti Spiritus absoluit et corrigit, sicut scriptum est: Preparatur uoluntas a Domino . Hinc etiam beatus Basilius Cesariensis episcopus, in oratione sacri altaris, quam pene uniuersus frequentat Oriens, inter cetera: »Dona, inquit, Domine, uirtutem ac tutamentum: malos quesumus bonos facito, bonos in bonitate conserua: omnia enim potes, et non est qui contradicat tibi: cum enim uolueris saluas, et nullus  resistit uoluntati tue.« Ecce quam breuiter, quamque districte doctor egregius olim huic controuersie finem posuit, docens per hanc precem, non a se ipsis, sed a Deo malos homines bonos fieri, nec sua uirtute, sed diuine gratie adiutorio, in ipsa bonitate perseuerare. Similiter beatus Innocentius apostolice sedis antistes, in epistola ad concilium Mileuitanum [e 1Kb] : »Omnia, inquit, studia et omnia opera ac merita sanctorum ad Dei gloriam laudemque referenda sunt: quia nemo ei aliunde placet, nisi ex eo  quod ipse donauerit.« Quod diligentius, manifestiusque in epistola sua [a 1Kb] ad papam Zozimum, replicando, ipsius pape sententiam explicant Africana concilia dicendo: Illud autem quod in litteris quas ad uniuersas prouincias curasti esse mittendas, posuisti, dicens: »Nos tamen instinctu Dei  ad fratrum et cepiscoporum nostrorum conscientiam uniuersa retulimus: sic accipimus dictum, ut illos qui contra Dei adiutorium extollunt arbitrii libertatem, districto gladio ueritatis uelut cursim transiens amputares. Quid enim tam libero fecisti arbitrio, quam quod uniuersa in humilitatis nostre conscientiam retulisti? et tamen instinctu Dei factum fideliter sapienterque uidisti, ueraciter fidenterque  dixisti, ideo utique quia preparatur uoluntas a Domino , et ut boni aliquid agant paternis inspirationibus suorum ipse tangit corda filiorum: Quotquot enim spiritu Dei aguntur, hi filii sunt Dei ; ut nec nostrum deesse sentiamus arbitrium, et in bonis quibusque uoluntatis humane singulis motibus, magis illius preuenire non dubitemus gratiam; quod ita Deus in cordibus hominum, atque in ipso libero operetur arbitrio, ut sancta cogitatio, pium consilium, omnisque motus bone uoluntatis ex Deo sit, quia per illum aliquid boni possumus; sine quo nichil possumus.« His congrue beatissimus Celestinus in epistola ad Gallos data [b 1Kb] : »Cum enim, inquit, sanctarum plebium presules mandata sibi legatione [c 1Kb] funguntur apud diuinam  clementiam, humani generis agunt causam, et tota secum Ecclesia congemiscente postulant et precantur, ut infidelibus donetur fides, ut idololatre ab infidelitatis sue liberentur erroribus; ut Iudeis, ablato cordis uelamine, lux ueritatis appareat; ut heretici, catholice fidei perceptione resipiscant, ut schismatici spiritum rediuiue caritatis accipiant, ut lapsis penitentie remedia conferantur, ut denique catechumenis ad regenerationis sacramenta perductis, celestis misericordie aula reseretur. Hec autem non perfunctorie, neque inaniter a Domino peti [d 1Kb] rerum ipsarum monstrat effectus; quandoquidem ex omni errorum genere plurimos dignatur attrahere, quos eruens de potestate tenebrarum, transfert in regnum  filii caritatis sue , et ex uasis ire facit uasa misericordie . Quod adeo totum diuini operis esse sentitur, ut hec efficienti Deo gratiarum semper actio laudisque confessio pro illuminatione talium, uel correctione referatur.« Rursus post pauca: » [e 1Kb] His ergo, inquit, ecclesiasticis regulis et ex diuina sumptis auctoritate documentis, ita adiuuante Domino confirmati sumus, ut omnium bonorum affectuum atque operum, et omnium studiorum omniumque uirtutum, quibus ab initio fidei ad Deum tenditur, Deum profiteamur auctorem; et non dubitemus ab ipsius gratia omnis hominis merita preueniri, per quem fit ut aliquid boni et uelle incipiamus, et facere. Quo utique auxilio, et munere Dei non aufertur liberum arbitrium, sed liberatur; ut de  tenebroso lucidum, de prauo rectum, de languido sanum, de imprudenti sit prouidum.« Terminat autem idem magister hanc ipsam epistolam atque concludit ita, dicens: [f 1Kb] »Quia ad confitendam gratiam Dei, cuius operi ac dignationi nichil penitus subtrahendum est, satis sufficere credimus, quidquid secundum predictas regulas apostolice sedis nos scripta docuerunt, ut prorsus non opinemur catholicum, quod apparuerit prefixis sententiis esse contrarium.« Hec, sanctissimi, non quasi ignorantibus suggerere necessarium estimauimus, sed ad confutandum eorum amentiam, qui ea ut noua dogmata, et [g 1Kb] penitus Ecclesiis inaudita refugiunt, huic paruitatis nostre libello inserere utile iudicauimus. Quarum omnium sanctorum Patrum imbuti doctrinis, anathematizamus  Pelagium et Celestium, simul etiam Iulianum Eclanensem, et qui illis similia sapiunt; precipue libros Fausti Galliarum episcopi, qui de monasterio Lirinensi prouectus est, quos contra predestinationis sententiam scriptos esse non dubium est. In quibus non solum contra horum omnium sanctorum Patrum, uerum etiam contra ipsius Apostoli [h 1Kb] traditionem ueniens, humano labori subiungit gratie adiutorium, atque totam omnino Christi euacuans gratiam, antiquos sanctos non ea gratia qua et nos, secundum quod docet beatissimus Petrus apostolus , sed nature possibilitate saluatos impie profitetur.




ANNO DOMINI DXuIII.
uIGILIUS TAPSENSIS.





NOTITIA EX CAuE.

 uigilius, gente Afer, Tapsensis siue Tapsitanus in prouincia Byzacena episcopus, claruit anno 484, quo Hunnerici regis precepto Carthaginem euocatus, ut rationem fidei sue redderet, Eugenii Carthaginensis professioni fidei subscripsit, et cum eo pro fide catholica constanter militauit. Seuientibus in catholicos uandalis Arianis patriam suam deseruisse uidetur. Constantinopolin profectum esse, atque ibi libros contra Eutychem condidisse, prodit Theodulphus Aurelianensis, et Aeneas Parisiensis. uigilium sane inter Grecos demum uersatum esse ex primo operis istius libro non obscure colligitur. Perperam cum uigilio Tridentino confusus; Scriptorum istius ac superioris eui notitiam diu fugit. Certe scripta eius inter aliorum opera delituerunt, sub aliorum fortasse nomine  ab ipso uigilio primum edita ac supposita, hac saltem ratione, uti accurate coniicit Chiffletius, ut Arianorum odium atque inuidiam fugeret, tantisque nominibus pretensis sibi suffugium, scriptis auctoritatem pareret. Tandem opera eius undique quesita, et auctori suo uindicata, collegit Franciscus Chiffletius supra laudatus, et sequenti ordine disposuit.

Aduersus Nestorium et Eutychem libri u pro defensione synodi Chalcedonensis, qui sub uigilii Tridentini nomine aliquoties prodierunt, Tiguri, 1539, deinde a Cassandro editi Colon., 1575, in 8o, et inter opera Cassandri, p. 514, emendatiores et auctiores a Iosia Simlero editi Basilee, 1571, atque alibi.

Altercatio sub nomine Athanasii aduersus Arium, siue Dialogi duo in concilio Niceno inter Athanasium  et Arium habiti, Probo iudice.

Dialogi siue Altercationes III, ab Athanasio contra Arium, Sabellium et Photinum coram Probo iudice habite. Idem cum priore opus censendum est, hoc tantum discrimine distinctum; quod prius in Africa a uigilio, dum uandalos adhuc timeret, et ab iis agnosci nollet, scriptum fuerit; ac ab Africa egresso demum recognitum prefatione mutilatum, locis plerisque elimatum, et integro libro tertio Probi iudicis sententiam complexo auctum. Utrumque in unum opus compaginatum sub uigilii Tridentini nomine edidit Georg. Cassander una cum libris aduersus Eutycheten, Colon., 1575, et inter opera sua pag. 460. Dialogi priores duo inter Athanasii opera locum male obtinere solent.

 De Trinitate, siue de unita Trinitate Deitatis contra Mariuadum Arianum libri XII. Neapoli in Campania scripti, et Athanasio suppositi; sub cuius etiam nomine septem priores libri in editione Athanasii Heidelbergensi prodierunt; integri uero duodecim in editione Parisiensi, in undecim tamen male diuisi, duobus posterioribus libris in unum conflatis.

 Liber de Unitate Trinitatis ad Optatum, siue Dialogus inter S. Augustinum et Felicianum Arianum a uigilio confictus: inter Augustini opera haberi solet.

De Trinitate aduersus uarimadum, seu litterarum Metathesi Mariuadum, secte Ariane diaconum, et Hunnerico regi admodum gratiosum, libri tres sub Idacii Clari nomine a uigilio olim euulgati, et sub eiusdem nomine typis sepius impressi.

Liber contra Palladium Arianum episcopum, duabus constans partibus, quarum prior pro concilii Aquileiensis ann. 381 habiti actis exhibita est in collectionibus conciliorum, que post annum 1550 prodierunt; altera binas habet editiones, utramque, ut uidetur, a uigilio, euulgatam. Prima eadem est cum Ambrosii  libro de Fide seu de Consubstantialitate Filii cum Patre: secunda, que auctior est, eadem est cum Gregorii Nazianzeni Oratione 59. Operi subiiciuntur due concilii Aquileiensis epistole, altera ad episcopos Gallie, altera ad Gratianum et ualentinianum impp., que concilii actis annumerande sunt. Quod ad priorem attinet, confictam esse a uigilio hanc disputationem sub actorum synodi Aquileiensis nomine, longo coniecturarum, potius quam argumentorum, agmine contendit Chiffletius: quod quidem mihi nequaquam uerisimile uidetur: neque tante sunt, quas affert, ratiuncule; ut in iis refellendis immoremur. Certe genuinus hisce concilii Aquileiensis Actis nemo mouebit litem, quin eadem ratione, et iisdem fere argumentis aliarum synodorum Acta in dubium uocare  possit.

Solutiones obiectionum Arianorum, quas primo Dialogo sub nomine Athanasii contra Arianos a uigilio, antequam secundam dialogorum istorum editionem moliretur, adiectas esse coniicit Chiffletius.

Opera ista supra enumerata in unum collegit, ac notis et dissertationibus illustrata edidit Petrus Franciscus Chiffletius, Diuione, 1664, in-4o. Exinde habentur Bibliothece Patr. tom. uIII, p. 722.

Altercatio siue Dialogus S. Augustini cum Pascentio Ariano coram iudice Laurentio, a uigilio conficta, et a Patribus Benedictinis nouissime operum S. Augustini editionis curatoribus primum in lucem eruta, et epistolarum eius appendici subnexa.

Symbolum fidei sub Athanasii nomine circumlatum,  et inter illius opera uulgatum. Id uigilio, nos non inuita, uti credimus, ueritate, ascribendum censemus. uide plura in Athanasio.

Ceterum a uigilio quodam, Africano episcopo, luculentum de mille annorum, qui in Apocalypsi predicuntur, intelligentia tractatum confectum esse prodit Cassiodorus . Utrum is uigilius  noster fuerit plane incertum est. Id certum, opus, qualecunque fuerit, interiisse.

Denique mirari licet, quid sibi uelit Casimirus Oudin, qui non uno in loco Arnobii Iunioris cum Serapione conflictum uigilio nostro tribuat, nulla, quod  sciam, ratione ductus, nullius auctoritate fultus. De hac enim re ne quidem habet, qui omnia uigilii opera corrasit, sepe dictus Chiffletius; quamuis illum in partes uocare uelle uideatur.





uIGILII TAPSENSIS CONTRA EUTYCHETEM LIBRI QUINQUE. 



LIBER PRIMUS.

 1 I. Magnum et graue fidei periculum, quod nec facile sentiri, nec facile a plerisque ualeat euitari  per multas Orientis Ecclesias domestica contentione grassari comperimus; et eo usque pertinaci animorum obstinatione defendi, ut nec antiquorum Patrum traditionibus, nec religiosorum principum seueris sanctionibus possit uel potuerit amputari. Preuentus enim false opinionis errore humanus auditus, ad ueri rationem percipiendam durus et perdifficilis inuenitur, quantiscunque testibus urgeatur. Mauult enim praui dogmatis sententiam, qua semel infectus est, peruersius uindicare, quam hanc eamdem tantis diuinarum humanarumque legum auctoritatibus refutatam salubrius immutare. Hec ergo perniciosi  discriminis lethalis et mortifera pestis intra uenerandos Ecclesie aditus ita cuncta ferocius populatur, ut eo plus noceat, quo minus nocere intelligitur. Sic enim teterrimi anguis edocta magisterio, insidiarum suarum ancipites laqueos dextra leuaque tetendit, ut perangustum et nimis arduum commeantibus itineris callem reliquerit. Si enim paululum in utramque partem nutantia uolueris inferre uestigia, illico capieris.

II. Inter Nestorii ergo quondam Ecclesie Constantinopolitane, non rectoris sed dissipatoris, non pastoris sed predatoris sacrilegum dogma, et Eutychetis nefariam et detestabilem 2 sectam, ita serpentine grassationis sese calliditas temperauit, ut utrumque sine utriusque periculo plerique uitare non  possint; dum si quis Nestorii perfidiam damnat, Eutychetis putatur errori succumbere. Rursum dum Eutychiane heresis impietatem destruit, Nestorii arguitur dogma erigere. Sed has inanium accusationum nebulas illi offundunt precipue, qui aut imperitie uitio, aut contentionis morbo egrotant; et dum petulantis animi supercilio eriguntur, antiquitus traditas a Patribus fidei regulas ob hoc solum despiciunt, ut male conceptas nouitatum suarum sententias Ecclesie intromittant. Ob id etiam nobis, tanquam dialectice artis magistri, non tanquam uere Christi discipuli, ancipitis responsionis ineuitabilem syllogismum tendunt, arbitrantes posse se his propositionum  laqueis animas uenari Christianas. Sed nichil nouum, nichil peregrinum Ecclesie fortitudo experitur, talibus pene ab uniuersis hereticis questionum turbinibus agitata; triumphum de contrariis, et immobilitatem sortita de aduersis. Nam dum se contra Sabellium armigero cartamine aptaret, Filii atque Spiritus sancti personarum exstantias uindicat; quod alius sit qui gignit, et alius qui gignitur; et alius sit procedens, alius de quo procedit; alius mittens, alius missus; alius Deus uerbum qui de uirgine nascitur, alius Pater qui permanet semper innatus; alius qui per dispensationem carnis, cuncta nostre fragilitatis officia explet, alius Pater qui sine his omnibus manet. uideas illico Arium tanquam triumphalis uictorie suscepta materia elatius insultare, et sub detestabili  perfidie sue iugo, fidelium uelle colla subigere. Cognoscite inquiens, potiorem esse qui mittit eo qui mittitur; inferiorem esse qui obsequitur, digniorem cui munificentia exhibetur.

III. Manicheum itidem cum de ueritate dominici corporis obtundo, quod non fallaci simulatione et quibusdam illusionum prestigiis fuerit susceptum, tumentem uirginis aluum allego; prestolati temporis moras, quas diutius intra materni uteri hospitium, usque ad legitimum partus diem peregit 3 insinuo: puerperii cunas, uagitum infantis, etatis profectum, ad ultimum passionis ludibria, crucis patibulum, confixiones clauorum, aperti lateris cruorem simul et laticem, descensionem, sepulturam, resurrectionem, et quod ipse quoque Dominus ait: uultis  me occidere, hominem qui ueritatem locutus sum uobis . Et Apostolus: Sicut per unum hominem mors, ita et per unum hominem resurrectio mortuorum . Et: Unus mediator Dei et hominum homo Christus iehsu . Hec me contra Manicheum perorantem, Photinus totum uelut preparatum cibum, auidioribus perfidie faucibus nititur transuorare. Rursus cum me contra eum armis uiuifice lectionis instruxero, et multa testimoniorum iacula, Filium Dei Deum uerum esse contestantia uibrauero, necesse habeo inter cetera etiam illud opponere, quod in similitudinem hominum factus sit, et habitu inuentus ut homo . In quo  me loco Manicheus strangulat, et ad se recursum fecisse cum tota ouantis animi exsultatione uociferat. Sed multum est, et nimis operosum, talia sententiarum tendicula reuoluere, quibus heretice machinationis fraudulenta subreptio libertatem catholice fidei nititur captiuare.

Iu. Et quoniam contra has omnes hereticorum pestes plenissime a nostris maioribus disputatum est , nunc istos uideamus quorum mentem anguis ille teterrimus a castitate fidei, que est in Christo Iesu, ita corrupit, ut in apertum nefande predicationis adulterium frontem eorum impudentie callo obductam  armauerit, ut iure in eis propheticum illud oraculum ualeat redundare: Facies meretricis facta est tibi . Nam si non ita est, quid sibi ergo uult quod nec tantis conciliorum decretis, nec tam plurimis antiquorum Patrum sententiis cedunt? Accusant igitur nos dum utriusque nature Christum fatemur, tanquam duos Christos, unum Deum, alterum hominem, iuxta infandum Nestorii errorem per dualitatem nature uideamur asserere. Sed nos unum Deum, eumdemque Filium Dei, et hominis 4 Filium, non duos profitemur: et ita uerbum intra uirginei uteri secreta, carnis sibi initia conseuisse, id est incarnatum fuisse, ut tamen uerbi natura non mutaretur in carnem. Itemque carnis naturam ita per suscipientis commixtionem in uerbi transisse personam,  ut non tamen fuerit in uerbo consumpta. Manet enim utraque, id est uerbi carnisque natura, et ex his duabus hodieque manentibus unus est Christus, unaque persona. Quis enim sacrilega opinione indutus eousque desipiat? Quis in tam abruptum erroris baratrum semetipsum iniiciat, ut Filium Dei, sine sua propria carne, quam in sacre uirginis utero ineffabili societatis permixtione ita sibimet adunauit, ut uerbum homo, et homo Deus, idemque unus, non mutatis naturarum generibus fieret, neget hodie sedere ad dexteram Patris, uenturumque iudicare uiuos et mortuos; cum ipsum Dominum dixisse non nesciat, Cum uenerit Filius hominis in gloria Patris sui ? Non quod, ut sepe diximus, alius sit Filius hominis, alius Filius Dei: sed usque adeo ostendere  uoluit nostri generis naturam per commixtionis indiuiduam unitatem non fuisse consumptam, ut se etiam in celo positum Filium hominis dicat, ut per ueri appellationem nominis, ueritatem agnoscas nature manentis. Si ergo nunc usque manet uerbi intemerata natura, manet etiam, quam idem sine sui mutatione suscepit, humanitatis illibata natura.

u. Quomodo defenditur hodie una esse tantummodo Christi natura? Si sic est: profecto igitur ex duabus abolita est una. Quenam igitur? Si humana, sola est ergo uerbi natura, et falsum erit quia Christus iehsu sic ueniet quemadmodum uisus est ire in celum. Corporeus namque per nostri generis speciem intuentium oculis idem Dominus apparebat; sicut  rursus in eadem corporis forma compungentium oculis in consummatione temporis sese demonstrabit. Nam si harum duarum una exstincta uel potius consumpta, relicta est una; id consequens erit ut Dominus iehsu Christus, aut Deus tantummodo, non et homo idem, aut homo tantummodo, non et Deus idem impiissime predicetur. Non itaque debemus 5 per hanc stulte predicationis insaniam, dignationis, dignitatisque cassare mysterium. Dignationis scilicet, quia Deus dignatus est fieri homo. Dignitatis autem, quia uerbi natura in carnis adunatione immutabiliter permanente, per unius persone arcanum idem homo est Deus. Et hic sensus catholicus naturarum in sese ceuntium adunationem non nature unionem admittit; dum ex duabus adunatis, iisdemque manentibus,  unus Deus idemque homo creditur Christus. Quia secundum istos qui unam tantummodo contendunt esse naturam, aut uerbi mutata est in carnem, ut fieret una; aut carnis in uerbo consumpta est, ut exstantiam sui per sui abolitionem amittens omnino esse non possit, ut sola uerbi remaneat una. Quod quam sit impium, quamque sacrilegum apertissime mihi cognoscere uidetur, quisquis apostolica dogmata, non humana commenta sectatur. Quia uero idem Deus homo est, et idem homo Deus est, ex utroque subsistens, utroque non carens, apparet eum utriusque esse nature, quia neutrum potest amittere.

uI. Cur autem isti, uel quomodo in ambabus naturis proprietatis nomen refugiunt, nescio num eo usque perfidie uelamine obducuntur, ut non uideant, non  intelligant, in Christo aliud diuinitati, aliud humanitati eius congruere, licet sit utrumque commune. Ait namque discipulis suis: Si diligeretis me gauderetis, quia uado ad Patrem, quia Pater maior me est . Et iterum: Expedit uobis ut ego eam; si enim non abiero, Paracletus ad uos non ueniet . Et certe uerbum Dei, uirtus Dei, sapientia Dei, semper apud Patrem et in Patre fuit, etiam quando in nobis nobiscum fuit. Neque enim cum terrena misericorditer incoluit, de celesti habitatione recessit. Cum Patre enim ubique est totus pari diuinitate, quam nullus continet locus. Plena sunt quippe omnia Filio, nec est aliquis locus diuinitatis eius presentia uacuus. Unde ergo, et quo se iturum dicit? aut quomodo se ad Patrem perrecturum asserit, a quo  sine dubio nunquam recessit? Sed hoc erat ire ad Patrem et recedere a nobis, auferre de hoc mundo naturam 6 quam susceperat ex nobis. uides ergo eidem nature proprium fuisse ut auferretur et abiret a nobis, que in fine temporum reddenda est nobis, secundum attestantium uocem angelorum: Hic iehsu qui receptus est a uobis, sic ueniet, quemadmodum uidistis eum euntem in celum . Nam uide miraculum, uide utriusque nature proprietatis mysterium. Dei Filius secundum humanitatem suam recessit a nobis, secundum diuinitatem suam ait nobis: Ecce ego uobiscum sum omnibus diebus usque ad consummationem seculi . Si nobiscum  est, quomodo recessit? Si nobiscum est, quomodo ait: uenient dies quando desideretis diem unum Filii hominis, et non uidebitis ? Sed et nobiscum est, et non est nobiscum. Quia quos reliquit et a quibus discessit humanitate sua, non reliquit, nec deseruit diuinitate sua. Per formam enim serui, quam abstulit a nobis in celum, absens est nobis: per formam Dei, qua non recedit a nobis, in terris presens est nobis: tamen et presens et absens ipse unus idemque est nobis.

uII. Audi et aliam utriusque nature proprietatem. Sepultum Dei Filium omnes legimus, omnes credimus, omnes pariter predicamus, nec ullus audet ambigere Christianus. Iam hic, si placet, pacifica moderatione tractemus, quid eius potuerit sepeliri,  utrum uerbum, an anima, an corpus, an simul omnia? Sed perabsurdum est, aut uerbum, aut animam dicere linteis obuoluta. Restat ergo ut solum corpus quod exanime erat, quod etiam sepelientium manibus ferebatur, fuerit in sindone circumdatum et in sepulcri gremio collocatum. Nam hic argumentari non opus est, ubi se ipsa ueritas manifestius prodit. uerbum Dei exsequiarum officio non eguit: anima sepeliri non potuit: sola igitur caro sepulture officium habuit. Et tamen Dominum Iesum Christum sepultum apostolica auctoritas docuit. Cernis ergo esse aliquid proprium carnis quod uerbi esse non possit; sed ideo etiam uerbi esse, quia uerbi est illa caro cui possunt hec omnia aptius conuenire.

uIII. Creuisse certe per etatis curricula, et usque  ad robusta iuuenilis corporis membra peruenisse Dominum Iesum 7 Christum Euangelia tradunt. O tu, qui nichil uis esse proprium carnis, putasne quod uerbum cum ea carne, qua ex uirgine natus est, per etatum successiones, et per incrementa membrorum pariter creuit, et in maiorem sui corporis molem solidatum est? Noli, rogo te, cauillari, elige unum quod uelis. Crescere istud, et grandescere Domini Iesu Christi, et usque ad perfectam iuuenilem etatem peruenire, cuius est? uerbi, an carnis. Scio quas angustias patiaris, quibus anheles estibus. Si dicas proprium esse carnis proprietatem nature fateris. Si dicas et carnis esse et uerbi ; si, inquam, dicas uerbi esse hoc etatis augmentum,  mutabile introducis atque conuertibile Dei uerbum. Forte enim quedam portio eius uirginalem uterum impleuerat; et ideo hec exigua portio cum corpore suo sensit augmentum; dum illa maior que restabat, et que uterum uirginis non impleuerat, paulatim sese portioni sue, quam in homine habebat, per incrementa ipsius corporis admiscebat; et isto modo secundum uos, non totus, neque perfectus, sed modicus natus est Deus, et per etatum congruentias factus est magnus. At si hoc impium ac detestabile est aut uerbi portionem dicere, aut uerbum credere augmenti aliquid in sua natura sensisse, Dominum tamen Iesum Christum clarum est etatis profectum habuisse: quis non uideat hoc proprium carnis esse  quod creuit, non Dei, qui nostri generis carnem assumpsit? Si in illa gloriosissima passione Dominus iehsu Christus aut capite plecteretur, aut quibusque aliis membrorum abscissionibus mulctaretur; putamusne isti dicerent, partem uerbi cum capite amputatam, et aliam partem cum manibus detruncatam? Et quia circumcisus est, cauendum est ne partem uerbi cum illa membri exspoliatione opinentur pariter amputatam; quod nec hodie de truncatis hominibus uerum dicat quisquis salubrius et rectius sapit. Neque enim fas est opinari, quod cum hominis manus absciduntur, pariter anime portio desecetur. Lumen quoque istud uisibile per quaslibet oculorum passiones aufertur ab homine; 8 nec tamen illud lumen aufertur ab anima, quo ualet inter iustitiam  iniquitatemque discernere. Unum enim corporis, aliud anime est proprium.

IX. Illud interea est pre ceteris animo contuendum, quod si natura Dei eiusdem conditionis esset, ut per se atque in se aliquibus passionum generibus subderetur, nulla esset profecto humanum corpus suscipiendi necessitas. Quid enim opus erat Deo mortalium sibi naturam adsciscere, si potuit natura eius mortis legibus subiacere? Quia uero mors que per transgressionis preuaricationem obrepserat, morte perimenda erat, sicut ipse Dominus predixerat, dicens: Ero mors tua, o mors , necesse habuit Dei Filius altiore atque profundo dispensationis sue consilio, ut quia ipse nature est impassibilis, passibilis nature corpus susciperet, in quo iniuriis et  passionibus eousque afficeretur, ut usque ad mortis dispendium per mortis obnoxiam naturam perueniens, mortem in suis sedibus perimeret, et cuncta inferni iura uictrici congressionis triumpho compilans, ad superos repedaret. uides ergo non ob aliud Deum nature nostre se permisisse ut moreretur, nisi quia eius natura mortalitatis conditione penitus non tenetur; ac sic esse aliquid proprium Christo quod diuinitati, aliud quod humanitati conueniat: licet propter unitatem persone, et mors ad diuinitatem, et immortalitas ad eiusdem Dei referatur humanitatem.

X. Metuendum sane est ne isti qui inanissimo metu utriusque nature proprietatem idcirco nolunt accipere, ne duos uideantur Christos inducere, similiter  nobis et de Trinitate questionem aliquam moueant; ut quia sunt quedam propria Patris, que nec ad Filium, nec ad Spiritum sanctum pertinent; et sunt quedam propria Filii, que nec ad Patrem, nec ad Spiritum sanctum pertinent; et sunt etiam Spiritus sancti nonnulla propria, que nec ad Patrem, nec ad Filium pertinere monstrantur, tres a se inuicem separatos criminentur catholicos colere deos. Sed ne forsitan inopinata questione turberis, aduerte per singula. Suscepte carnis dispensatio nec ad Patrem, nec ad Spiritum sanctum, sed ad solum pertinet 9 Filium: proprie enim Filius, non Pater de uirgine natus est. Rursus illa que super eum audita est uox: Hic est Filius meus dilectus  , nec ad Filium, nec ad Spiritum sanctum, sed ad Patrem pertinet solum. Item columbe species que in Iordane apparuit, et ignearum linguarum multipartita distributio, proprie ad sancti Spiritus personam pertinere monstratur. Sed ne adhuc de his proprietatibus dubites, audi manifestius. Proprium Patris est genuisse, et proprium Filii natum fuisse, proprium uero est Spiritus sancti procedere. Nec omnino reciprocat in aliam personam, quod est unicuique persone specialiter proprium. Si ergo he tres persone habentes singule proprietates suas, quibus significantius distinguantur, non quibus separentur, unus est Deus; quomodo Filius, salua utriusque nature proprietate, non unus est Christus?

 XI. Nam et in homine, si subtilius disputare uelimus, pleraque inuenies ita proprietate quadam sequestratius distincta, ut si et ibi calumniari uolueris, de uno homine multos homines facias. Hominem ergo per ordinatas corporalium membrorum distinctiones quinque constare sensibus, nemo est qui nesciat: qui sensus ita officii sui proprietatem naturaliter obtinent, ut nichil secum habere commune, nichil sibi de alterius proprietate ualeant uindicare. Et ut omnia specialiter commemorem, uisus ita ministerii sui proprium officium gerit, ut nec audire, nec odorari, nec gustare, nec contrectare aliquid possit. Auditus ita nature sue administrat officium, ut nec uidendi, nec odorandi, nec gustandi, nec contrectandi officium subeat. Odoratus quoque sic famulatus  sui obsequio fungitur, ut nec audiat, nec uideat, nec gustet aliquid, nec contrectet. Gustus etiam nec uidet, nec odoratur, nec audit, nec contrectat. Tactus denique, qui est ultimus sensus, nec uisione fruitur, nec auditum percipit, nec odorem capit, nec gustum discernit. Et cum sint he omnes membrorum species tam diuerse, tam discrete, ita naturalibus proprietatibus substitute, ut nichil communionis, nichil societatis ad se inuicem habeant, sed priuato quodam et solitario iure proprie 10 functionis ministerium impleant; unus tamen idemque est homo, qui, quoniam quinque corporalibus sensibus, quinaria proprietate a se inuicem differentibus constat, quinque secundum istorum deliramenta personas habere debuerat, ut quante sunt proprietates  sensuum tanta esset et numerositas personarum. Dehinc inedia affici et comedere, sitire et bibere, sedere et incedere, cubitum ire et de somno surgere, algorem perpeti et estibus uri, licet non sine anime compassione corpus ea aut patiatur aut agat, tamen hec carnis sunt propria. Item sapere, intelligere, obliuisci, in memoriam reducere, letitia efferri, tristitia deiici, mansuescere lenitate, furore atque ira immanescere, et quamplura his similia, que persequi longum est, licet non sine corpore agantur in anima, tamen anime sunt propria. Nec tamen quispiam ausus est uel audet dicere hominem duas personas habere, in quo tantas proprietatum differentias cernit inesse.

 XII. Sed istorum temeritas que, pro numero naturarum, diuersitatem ingerit personarum, apostolica est auctoritate frangenda, et penitus conterenda. Apostolus certe nouerat Christum utriusque esse nature, dum eum et hominem et Deum, eumdemque predicat unum. Hominem quidem dum dicit: Unus mediator Dei et hominum, homo Christus iehsu . Et iterum: Sicut per unum hominem mors, ita per unum hominem resurrectio mortuorum . Et de Filio inquit suo: Qui factus est ei ex semine Dauid secundum carnem . Et: Memor esto Iesum Christum resurrexisse a mortuis ex semine Dauid secundum carnem . Deum uero cum dicit: Ex quibus Christus, qui est super omnia Deus benedictus in secula . Et quamplura  his similia, que commemorare longum est. Qui ergo hunc eumdem et Deum predicabat et hominem, ut ex utrisque naturis unum ostenderet Christum, miror quomodo non metuit istos egregios nostri temporis calumniatores ut unam Christo personam ascriberet dicens: Et ego si quid donaui, in persona Christi .

XIII. Illud etiam solita temeritatis audacia reprehendere solent, cum audiunt catholicos dicere: Deus et homo: arbitrantes 11 huius syllabe interpositione duas posse significari personas: sed quam ineptius id opinentur ausculta. Quid enim est Deus et homo, nisi is qui Deus est, et homo quoque factus est; non amitten do quod erat, sed suscipiendo quod nostrum erat. Cum enim premittimus in confessione Deus, et subsequimur  dicentes et homo, non solum Deum manentem, sed et hominem eumdem asserimus subsistentem, ut nec deitas a sese discedat, nec humanitas in deitate dispereat. uideamus tamen ne forsitan auctoritate diuina hec syllaba fuerit interposita. Nam ita legimus: Et homo est, et quis cognoscet illum ? et iterum Dauid: Mater Sion dicet, homo, et homo factus est in ea, et ipse fundauit eam Altissimus . Cur igitur non simpliciter sine prelatione huius syllabe dixit: Homo factus est in ea, sed preposuit dicens: Et homo factus est in ea? uel in alia prophetia cur preposuit et? debuit enim secundum istos dicere: Homo est, et quis cognoscet eum? nisi quia sensus talis est, ut quem Deum confiteris, et hominem quoque factum simili confessione non deneges.

 XIu. Dicuntur sane isti, si tamen uerum est, Christum usque ad resurrectionem eius ex duabus confiteri naturis: post resurrectionem uero, unius eum esse fatentur. Quod quam sit absurdum, quamque ineptum, ipsa rerum ueritate monstratur. Post resurrectionem enim, ad demonstrandam sui corporis ueritatem, et comedit et bibit, et se contrectandum discipulis obtulit, dicens: Palpate et uidete quia spiritus carnem et ossa non habet, sicut me uidetis habere . Sed forsitan adhuc in terra positus utriusque erat nature; postea uero quam celos ascendit, unius cepit esse diuine. Et quid ergo ibi facit nomen filii hominis, si natura ibi non est humanitatis?  quomodo rei non exstanti inane nomen ascribitur? quomodo nominis ueritas manet, si nature proprietas abest? Denique dicit: Cum uenerit Filius hominis in gloria Patris sui. Et iterum: Sicut fulgur exit ab Oriente et apparet usque ad Occidentem, ita erit et aduentus Filii hominis . Et iterum: ueniens Filius hominis, putas inueniet fidem in terra ? Daniel quoque: Ecce, ait, in 12 nubibus celi Filius hominis ueniebat . Si amissa est ergo humanitatis natura, cur eius est retentum uocabulum? An quia nomen opus erat, et res nominis tanquam non necessaria repudianda fuerat? Sic desipiant quos nichil erroris sui atque ineptie pudet. Ceterum Dominus iehsu Christus, ut ostendat nostri generis naturam non fuisse consumptam, ueraciter se Filium hominis dicit. Secundum  quam etiam Patrem interpellat pro nobis, iuxta Ioannis apostoli uerba, dicentis: Si peccauerimus, aduocatum habemus apud Patrem Iesum. Ipse interpellat pro peccatis nostris . Dicite igitur nobis, o doctores egregii, cum Patrem hodie Filius interpellat, secundum deitatem suam, an secundum dispensationem humanitatis postulat? Sed quantum perfidie uestre intentio monstrat  secundum deitatem interpellat, secundum deitatem aduocati officio fungitur, secundum deitatem sacerdotis ministerium implet; secundum deitatem etiam in nouissimo Patri subiectus erit, quando eidem Filio omnia subiecta fuerint.

 Xu. Olim opperiebamur, diutius prestolati sumus unde erroris uestri riuulus originem trahat, et quo discursum faciat. Tandem reperimus, Eutychianam heresim ex Apollinaris amarissimo fonte deriuatam, usque ad cenulentam Arii uoraginem turbidis ferri meatibus; quibus in tantum perfidie copula iungitur, ut omnia ad diuinitatis contumeliam referat, que Christus secundum dispensationem carnis aut locutus est, aut peregit; dum unam tantummodo diuinitatis contendit esse naturam. Unde hortamur omnes homines nefande huius perfidie sectatores, dum uita manet, dum penitere licet, erroris sui mutare sententiam. Et Gregorii potius atque Basilii, Theophili quoque et Ioannis ciuitatis Constantinopolitane opinatissimi antistitis, nec non et Cyrilli Alexandrini episcopi, et aliorum quamplurimorum qui antiquitus  in Ecclesia floruerunt, super utriusque nature proprietate sectari doctrinam, quorum eis de hac re sententias extrinsecus offerimus perlegendas. Queso interea lectorem, uilitatem 13 nostri sermonis non usquequaque despiciat: quia et fortassis potuit eloquentius oratio comi. Sed nos ita stylum temperauimus, ut rem potius quam uerba legentibus commendaremus. Et maxime hoc opus cothurno tumentis eloquii inflari non debuit, ne transferendi in Grecum necessitas aliqua adsit. Quia difficilius integritas sensuum in aliam linguam pari potest sermonis uenustate seruari.



LIBER SECUNDUS.


 I. uarius quidem et diuersus, ex uno tamen fonte heretice prauitatis error emersit. Cardo enim pessimus et origo malorum, que ex sese cunctarum impietatum occasiones peperit, hec est, dum celestium dictorum uirtus uitio male intelligentium temerata, non secundum sui qualitatem sensus perpenditur, sed in alias res pro arbitrio et uoluntate legentis, secus quam ueri ratio postulat, deriuatur. Sed hoc ex omnium heretieorum commentis cuique deprehendere perfacile est. Est et alia impietatis occasio, quam mirum in modum minus cautis nimia pietas prestitit. Et eo multum satisque dolendum exitialis perfidie malum, inde impium fieri, unde alius pius existit; inde miserabiles captiuitatis sortiri erumnas, unde libertatis potestas acquiritur; ibi erroribus  implicari, ubi omnis ignorantie absoluitur error; inde perfidum fieri, unde alius fidelis est; eodem lumine obcecari, quo alius clarissime illustratur. Et ut hoc ita esse documentis manifestioribus pateat, Sabellii et Arii, Manichei et Photini, Nestorii et Eutychetis sententiarum dogmata conferamus, quibus ita eos sibi inuicem exstitisse contrarios inuenimus, ut  eorum error ueritati testimonium dicat, et inconsone perfidorum sententie in unum 14 recte fidei modulum concinant,  tropeumque nostre uictorie, eorum cassa certamina gignant.

II. Sabellii enim perfidia Arii damnat errorem. Rursus Ariani dogmatis error Sabellii impietatem excludit. Siquidem Sabellius unius nature probabili quidem confessione deceptus, Trinitatis unam putauit esse personam, ut ex hoc quod trium una natura est, una intelligeretur esse persona. Contra Arius tres subsistentes atque distinctas, sicuti et uere sunt, personas accipiens, tres eorum dissimiles credidit esse naturas; et quod ad distinctionem pertinet, hoc iste ad disparilitatem earumdem retulit personarum; quamobrem et meritis et gradibus longe dispares ausus est definire. Huius igitur error ad confutationem Sabelliane impietatis proficiat, audiatque Sabellius  in tantum Patris et Filii et Spiritus sancti tres esse personas, ut eos Arius et potestate dissimiles et natura diuersos audeat profiteri. Audiat rursus hic idem Arius, in tantum Patrem et Filium et Spiritum sanctum unius potestatis, uniusque esse nature, ut Sabellius unam eorum dicat esse personam. Malum ergo tuum, o Ari, illius corrige malo, et malum suum de tuo corrigat malo; ut bonum quod uterque nobiscum tenetis, commune sit uobis. Nam bonum est quod tu, Ari, tres dicis esse personas,  sed malum est quod eas et gradibus et naturis longius separas. Item tu, Sabelli, bonum est quod unam dicis esse naturam, sed malum est quod te unius nature ueritas unam cogit fateri personam. Affero disceptationi uestre compendium: imo non ego, sed Christus qui litium uestrarum controuersias, utpote equissimus cognitor, una uerbi sententia censuit dirimendas, dicens: Ego et Pater unum sumus . Dicendo igitur ego et Pater, discreuit quod Sabellius male confundit: addendo autem unum sumus, uniuit quod Arius male discernit, ut unum ad unitatem nature, sumus ad distinctionem proficiat personarum. Tale est illud: Baptizate gentes in nomine Patris, et Filii, et Spiritus sancti ; in uno trium nomine, unam de tatis insinuans esse  naturam. Ita Iudex optimus inter noxias et lethales Christianorum contentiones salutiferam iudicii sententiam tulit, 15 ut proprio pereat uitio, qui iudicis sententiam retractauerit.

III. Item Manicheus dum tantarum uirtutum miracula respicit, que Dei Filius operatus est, non uult eum hominem confiteri. Photinus dum in eo naturam nostri corporis attendit, Deum esse non iudicat. Ille ut se muniat, uirtutes, iste infirmitates replicat. Ille deitatis preconia, iste humanitatis allegat. Illum maiestas tanti nominis ab humanitatis professione reuocat; istum humilitas iniuriarum quas Deo cernit indignas, in hominis tantum confessione retentat. Illum miracula auocant, istum passiones retardant. Ille deitate fallitur, iste humanitate offenditur. Ille  dicit Deus est, iste dicit homo est. Grande miraculum, ut impugnatione sui ueritas confirmetur; et uerum uterque dicat, dum uterque mentiatur. Audi ergo, Manichee: Quod Deus sit, uerum dicis; quod et homo non sit, falleris. Audi, Photine: uere homo est, ut asseris, licet non sicut asseris; sed idem et Deus est, quod impie refugis. In tantum Deus, ut Manicheus hominem neget; in tantum homo, ut tu Deum esse non credas. Cum igitur ambo uobis contrarii sitis, ambo nobiscum facitis: longe separati estis, in medio est uia quam reliquistis: unus hinc, alius inde, huc ad nos uenite, et uos inuicem inuenitis: transeat unus in alterius sententiam, ita ut non relinquat suam: sit uobis commune quod priuatum habetis: fateatur ille hominem, confitere tu Deum, et propria  ueritate a proprio tandem errore discedite.

Iu. ueniamus nunc et ad Nestorium atque Eutychen, qui nisi sunt per uniuersum Orientem serenitatem catholice fidei atris perfidie nebulis obumbrare. Et licet scelerata doctrina cum suis fuerit auctoribus refutata, eorum tamen sectatores nefandi, amplam temporis occasionem nacti, eo usque perniciosa et lethalia seui dogmatis uenena diffundunt, ut quod auctorum grassatio perpetrare non ualuit, horum pestifere assertionis late seuiens morbus totam pene Ecclesiam sauciarit. Quibus quoniam competenter uno iam respondi libello, nunc strictim, breuiterque cassas eorum sollicitudines 16 et inanes timores ostendam. Certum est Dominum Iesum  Christum, secundum catholicam fidem et preconia Scripturarum duas habere natiuitates, unam de Patre sine tempore, alteram de matre sine semine: et harum duarum natiuitatum utramque gerens naturam, Dei scilicet qua de Patre natus est, et hominis qua est de matre progenitus, unus idemque Deus et homo est Christus. Gemina enim natiuitas, geminam uni Christo dedit naturam, dum qui Deus est de Patre, idem et homo est de matre. Ilas itaque naturas, quas ex utroque habet parente, Apostolus duas nominat formas, dicens de ipso: Qui cum in forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens . De quibus formis, siue quam ex Deo Patre habet, siue quam ex homine matre accepit, prophetali  uaticinio clarius constat expressum; Isaia de seruili forma eius, que passionis uilitate quodammodo indecora apparuit, ita loquente: Inglorius, inquit, erit inter uiros aspectus eius, et forma eius inter filios hominum . Et iterum: uidimus, inquit, eum, et non erat in eo species, neque decor; sed forma eius despecta et deficiens super filios hominum . Et hec quidem de seruili forma in qua uniuersas passionis iniurias pertulit, Isaias locutus est. De diuinitatis autem forma, que decorem suum per sui impassibilitatem retinens, licet passionis pulsata iniuriis, fedari non potuit, Dauid euidentius cecinit, dicens: Speciosus forma pre filiis hominum . Cernis in una Christi persona utriusque forme, id est utriusque nature mysterium contineri?  Forma serui indecora et despecta: forma Dei speciosa in eo et pulcherrima predicatur. Hec alius quomodolibet accipiat; interim prophetico atque apostolico preconio docuimus Christum duas formas habere. Nunc doceamus in ambabus unum eumdemque esse, unamque personam habere. Dicit Apostolus: Et ego quod donaui, in persona Christi . Claruit igitur Christum ex duabus manentibus naturis in unione persone subsistere.

u. Nunc uideamus quo fuerint Nestorius et Eutyches errore decepti. Nestorius duas inducendo naturas, duas putauit 17 esse personas; et ob hoc arbitratus est sacrilego dogmate duos Christos inducere: Eutyches respiciens unam personam, unam censuit esse naturam, et ob hoc humanam ausus est denegare.  Et quia est in Christo et naturarum proprietas et persone unio, Nestorius proprietatem attendendo naturarum, a persone excidit unione; et duos putauit Christos, unum passibilem, alterum impassibilem esse. Eutyches unam intendendo personam, a naturarum proprietate desciuit, et ipsam diuinitatem asseruit passam. In tantum ergo non sunt duo Christi, nec due persone, ut Eutyches unam credat esse naturam. Rursus in tantum non est una natura, sed due, ut Nestorius duos Christos duasque putet esse personas. Itaque Nestorius ut impietatem sui dogmatis muniat, quo alterum in passione uult intelligi Christum, illo utitur Apostoli testimonio, ad Hebreos ita scribentis: Nam paulo minus quam angelos minoratum  uidimus Iesum, gloria et honore coronatum, ut sine Deo pro omnibus gustaret mortem . Rursus Eutyches, ut deitatem subiiciat passioni, testem nichilominus producit Apostolum dicentem de principibus seculi, qui sapientiam Dei non cognouerunt: Si enim cognouissent, nunquam Dominum glorie crucifixissent . uides quanti periculi res sit, aut unam in Christo non credere personam, aut duas nolle profiteri naturas. Magni ex utroque latere insidiarum laquei pretenduntur, quos prophetico spiritu Salomon cautius precepit euitandos: Memento, dicens, quia in medio laqueorum ambulas . Hinc enim Eutyches, inde Nestorius armati perfidie mucronibus astant. Dum unam contra Nestorium Christi defendo personam, existimor secundum  Eutychen humanam negare naturam. Dum contra Eutychen duas assero naturas, existimor secundum Nestorium duas profiteri personas, quia ille duabus naturis duos Christos duasque personas credidit ascribendas.

uI. Sed ut horum impios et detestabiles catholico sensu refutemus errores, utriusque nature proprietatis mysterium et unius persone tractemus arcanum. Unus est Christus, idem Deus, idemque homo, habens in uerbis et gestis, unum 18 quod humanitatis, aliud quod proprie diuinitatis eius nature conueniat: licet utrumque simul ad unam eius personam uel substantiam pertineat quod dictum est: In principio erat uerbum, et uerbum erat apud Deum, et Deus erat uerbum. Hoc erat in principio apud Deum . Et quod ipse ait: Ante Abraham ego sum , non potest ad humanitatis eius referri naturam, que initium sumpsit ex uirgine. Rursus quod de eo dicitur: Puer autem crescebat et confortabatur, repletus sapientia: et gratia Dei super eum ; et: Cum esset annorum duodecim, ascendit cum parentibus Hierosolymis; et quod infertur: iehsu autem proficiebat etate, et sapientia, et gratia apud Deum et homines; non potest deitatis eius nature congruere; quia deitas nec etatis profectum accipit, nec aliquod sentit augmentum, nec curriculo subiicitur temporum, nec numero calculatur annorum. Et ut omnia breuiter dicam, non est unius nature, licet sit unius persone, Patrem sibi equalem dicere, et Patre se minorem asserere: initium  non habere, et ex initio subsistere. Hec est naturarum proprietas, ex quibus unus Dei Filius, idemque hominis Filius Christus subsistens, unam tantum habet geritque personam. Ergo hic unus atque idem, et equalis est Patri secundum deitatem, et inferior est Patre secundum humanitatis naturam: atque ita nec initium habet, quia Deus est, et habet initium, quia idem Deus homo est. Si ergo me interroges utrum Christus habeat initium an non habeat, respondebo tibi, et habet et non habet: habet secundum humanitatem suam, non habet secundum diuinitatem suam. Cum dico, habet uel non habet, ad persone pertinet unionem. Cum dico, secundum diuinitatem et secundum humanitatem, ad naturarum pertinet  proprietatem: qui sensus ut apertioribus clareat documentis, adhuc manifestiora ponamus.

uII. uerbum Dei credimus descendisse de celo, sine carne, sine hominis appellatione; sic tamen ut non desereret celos; hoc. uerbum uirginali utero incarnatum, non in carne mutatum, hominis Filium factum et appellatum. Si quis aliter credit, sine dubio anathema est. Si quis dicit hominem, id est carnem, de celo descendisse, profecto 19 anathema est. Quid sibi ergo uult quod idem Dominus ait: Nemo ascendit in celum, nisi qui de celo descendit, Filius hominis qui est in celo ? Et iterum: Si uideritis Filium hominis ascendentem illuc ubi prius fuerat . Ecce Filius hominis legitur descendisse de celo, cum constet solum uerbum, id  est nudum sine carne, sine hominis appellatione descendisse de celo. Ecce caro, id est Filius hominis legitur tunc fuisse in celo, que nunquam inde descendit, et que illuc necdum ascenderat. Sed hoc est unius persone mysterium, hoc unius Christi ex utroque subsistentis sacramentum, hoc utrarumque naturarum proprietatis arcanum. Quia enim uerbum cum carne ita est inexplicabili modo unitum, ut ipsum uerbum caro dicatur, licet non sit caro, quia non est in carne mutatum; et caro dicatur Deus, licet non sit in deitatis natura mutata; sed uerbum propter carnem suam homo sit, et caro propter uerbum Deus sit; et quidquid est proprium uerbi, sit commune cum carne: et quidquid est proprium carnis commune cum uerbo sit; quoniam uerbum et caro unus  est Christus et una persona. Idcirco propter hanc communionem, quam salua naturarum proprietate, persone unio prestat, et uerbum cum carne, id est Filius hominis legitur descendisse de celo, cum solum uerbum sine carne descenderit: et Deus legitur sepultus et in monumento tribus iacuisse diebus, cum sola caro sepulta est. Ergo secundum proprietatem nature solum uerbum descendit de celo; secundum unionem persone, simul et caro descendit, quoniam persona carnis in uerbo est, quod descendit. Item secundum proprietatem nature, sola caro mortem sensit, sola caro sepulture officium habuit: secundum unionem autem persone Deus mortuus est et sepultus; quia persona uerbi in carne est; que mortis dispendium sensit. Ergo secundum proprietatem  nature uerbum descendit de celo, non caro; secundum proprietatem nature caro mortua est, non uerbum. Item secundum unionem persone et caro descendit de celo, et uerbum est mortuum atque sepultum.

uIII. Cum ergo dicimus Deum passum et mortuum, 20 non expauescat Nestorius, quia secundum unionem persone dicimus. Rursus cum dicimus Deum nec passum nec mortuum, quia est omnino impassibilis, non formidet Eutyches, quia secundum nature proprietatem dicimus, magisque nec nos dicimus, sed Scripture loquuntur. Nam Dominum passum symboli tenet auctoritas, et Apostolus tradidit dicens: Si enim cognouissent, nunquam Dominum glorie crucifixissent  ; rursum non Deum passum, apostolica nichilominus auctoritate docetur, Paulo ita ad Hebreos loquente: Nam paulo minus quam angelos minoratum uidimus Iesum propter passionem mortis; gloria et honore coronatum ut sine Deo pro omnibus gustaret mortem . Quid est igitur sine Deo gustare mortem, nisi quia uerbum immortale est, et passio secundum carnem est? unde et Petrus apostolus ait: Christo itaque passo in carne . Passio ergo proprie ad carnem pertinet secundum naturam, ad uerbum autem secundum personam; quia et uerbi et carnis una est eademque persona, ac per hoc Deus et passus est et non est passus: passus secundum unionem persone, impassibilis secundum proprietatem nature.

 IX. Et ut hoc ipsum adhuc manifestius clareat, euidentioribus testimoniis approbamus. Constat Dominum Iesum Christum sexta feria crucifixum, et ipsa die ad infernum descendisse, ipsa die in sepulcro iacuisse, ipsa die latroni dixisse: Hodie mecum eris in paradiso . Caro igitur ipsa die non fuit in paradiso, nec in inferno, sed exanimis iacuit in sepulcro. Anima per illud triduum in inferno fuit, non in sepulcro: et iure tamen dicimus Dominum Iesum Christum in sepulcro iacuisse, sed in sola carne; Dominum Iesum Christum non derelictum in inferno, sed in sola anima. Et cum in his omnibus Christus, et in his singulis Christus sit, unus tamen est Christus, cuius sic aliud fuit in sepulcro, aliud in inferno, ut tamen ipse unus atque  totus ubique fuerit, cum separatim per loca seipsum dispensauerit. Ergo dicimus Deum iacuisse in sepulcro, sed in sola carne: et Deum descendisse in infernum, sed in sola anima. Sicuti dicimus hominem audisse uocem, sed solis auribus; 21 et uidisse lumen, sed solis oculis: sic dicimus Deum passum, sed in sola carne; et Deum non passum, sed in sola diuinitate. Ac per hoc, quia et Deus unus est Christus, et passus est secundum id quod homo est, et impassibilis mansit secundum id quod Deus est. Quod breui sermone concludam. Passus est Deus in unione persone, non est passus in proprietate nature. Siquidem passionis iniurias etiam diuinitas pertulit, sed passionem sola eius caro persensit. Sicuti solis radium, uel flamme corpulentiam recte dicimus posse  quidem gladio secari, non posse tamen dirimi: ita uerbum Dei iure dicimus passionis iniurias pertulisse, non tamen passionem ullo modo sensisse. Dicam adhuc manifestius. Confixa est diuinitas clauis; sed ipsa penetrari non potuit, sicut caro eius potuit, siquidem uulneri locum caro patefacta aperuit: nam deitas indiuisibilis atque impenetrabilis mansit. Ita ergo suscipiendo passiones, et earum non cedendo effectibus, apparet Deum uerbum impassibiliter passum. Sed quia caro eius hec omnia non solum pertulit, sed et sensit, et cessit; merito ac iure dicimus, Deum his omnibus passionum conditionibus sensibiliter affectum in carne sua, sine sensu uel mutatione diuinitatis sue. Ergo perferre passionem, nature est  utriusque; sed cedere passioni, non est utriusque nature, cum sit unius eiusdemque persone.

X. Hec multi orthodoxorum: minus attendentes, aut attendere nolentes, uel discernere non ualentes, in duas sese partes, non diuersitate sententie, sed uocis professione diuiserunt; ut id quod eodem modo sentiunt, eodem modo pronuntiare formident: inutili profecto atque superfluo timore, ut iure illud propheticum eis possit aptari: Illic trepidauerunt timore ubi non erat timor . Nam plerique orthodoxi cum sensum utrarumque naturarum catholice exponant, catholice retineant; ideo tamen duas nolunt dicere naturas, ne secundum Nestorium duas putentur fateri personas; a confessione utriusque nature non corde, sed uoce tantummodo recedentes.  Quodam enim circuitu expositionis utuntur, ut duas se credere ostendant, sed duas nudo sermone non pronuntiant. 22 Nam cum credant atque fateantur non hominem, sed uerbum descendisse de celo, eumdemque sic in uirginis utero incarnatum, id est sic carnem assumpsisse, ut non mutaretur in carnem; sic uerbum hominem factum, ut Deus uerus maneret; sic nostram assumpsisse naturam, ut non mutaret nec abiiceret suam: sic Deum hominem et hominem Deum factum, ut non fuerit tamen utrumque consumptum: quis non uideat hoc sensu duas aperte astrui atque demonstrari naturas? Quod ergo uera fidei expositione colligitur atque animi sententia retinetur, cur superfluo timore, uocis professione tacetur? Rursus alii timentes ne Apollinaris et Eutychetis  dogma incurrant, nolunt dicere Dominum passum et mortuum, cum unam eius credant esse personam, et hunc eumdemque Deum fateantur et hominem. Si ergo unus est sicuti est, cur eum formidas dicere passum, quem non formidas dicere unum, nec audes dicere alterum secundum Nestorii impium sensum? Ecce sunt timores inanissimi et sollicitudines uane, que fecerunt orthodoxos hereticorum sibi nomina impingere, dum uoce depromi calcatur quod expressius corde clamatur. Qui enim uolunt unam ore fateri personam quam fidei expositione defendunt, Eutychianiste putantur, cum non sint. Item qui duas unius Christi naturas publice profitentur, Nestoriani putantur esse, cum non sint. Et uideas eos luctuosis quibusdam et omni lamentatione dignis insultationibus,  hereticorum nomine se inuicem accusare. Tu inquit, Eutychianista es, et tu Nestorianus es: apostolice sententie in totum obliti, dicentis: uidete ne cum inuicem accusatis, ab inuicem consumamini . Rogo uos, cum sensu incolumes sitis, cur uocibus insanitis? cur peruerso uocis timore erratis, qui recta mentis stabilitate, fidei professione consistitis? Cur metuis duas dicere naturas, cum Apostolus non formidauerit duas dicere formas, unam qua Deus est, alteram qua idem Deus homo est? Cur formidas duas dicere naturas, quod Athanasius omnium ecclesiasticorum uirorum iudicio probatissimus dixit? In qua fidei professione cuncti Grece lingue tractatores, quod superiore libello commemoraui;  23 et omnes Latini sermonis apostolici uiri, id est, Hilarius, Eusebius, Ambrosius, Augustinus et Hieronymus celestibus imbuti doctrinis, simul pariterque consentiunt. Et tu, quare times Deum dicere passum, cum hoc ubique apostolica preconia contestentur? Perpendite et libelli huius expositionem, et nolite metuere ore confiteri quod uos clarum est corde  sentire. Quia nichil prodest corde credere ad iustitiam, nisi et ore confessio fiat ad salutem. Unde Propheta ait: Iustitiam tuam non abscondi in corde meo: ueritatem tuam et salutare tuum dixi . Fatemini igitur et ore quod corde tenetis, ut diuina humanitas et humana diuinitas propitietur uobis.



LIBER TERTIUS.


 I. Quoniam Eutychiana heresis in id impietatis prolapsa est ut non solum uerbi et carnis unam credat esse naturam, uerum etiam hanc eamdem carnem non de sacro Marie uirginis corpore assumptam, sed de celo dicat, iuxta infandum ualentini et Marcionis  errorem, fuisse deductam: ita pertinaciter uerbum carnem asserens factum, ut per uirginem, ac si aqua per fistulam transisse uideatur; non tamen ut de uirgine aliquid, quod nostri sit generis, assumpsisse credatur; optimum duxi etiam hanc impietatis partem ueritatis assertione destruere, et omnem tetri dogmatis nebulosam caliginem penitus dissipare. Maxime quod multum ad utriusque nature confessionis ueritatem proficiat, diuinis approbare testimoniis, Filium Dei humanum corpus de uirginis carne sumpsisse.

II. Ergo quia isti secundum rectiorem catholice fidei tramitem, et Niceni auctoritatem concilii, fatentur Filium Dei, non extrinsecus, non ex nichilo, sed ex Patre genitum, et 24 eiusdem, cuius Pater  est, esse nature; ut ueritas generationis in eo precipue cognoscatur, si in Filio paterne nature proprietas non negatur, admonendi sunt secundum hanc confessionis regulam, hunc eumdem Filium de uirgine natum, eiusdem profecto uirginis carnis habuis e naturam. Nec hinc eos Ariana heresis insolubili questionis laqueo retineat obligatos, tali obiectionis syllogismo utens: Si Filius Dei natus ex homine matre, nichil ex ea habuit quod humane esset nature; sine dubio, natus ex Patre, nichil ex eo habuit quod eiusdem possit esse nature. Quia si uere, inquit, asseritis Filium natum de uirgine, naturam materni corporis non habuisse, concedite et mihi pari conditione fatenti, eumdem Filium natum de Patre naturam Patris habere non posse.

 Quid igitur, o Eutychianiste, submittitis tam ualidis obiectionibus perfidie colla; et de mendacio transitis ad mendacium, ut fateamini Filium ex Patre genitum, paterne diuinitatis extorrem esse nature; sicut fatemini eumdem Filium de matre genitum, materni, id est humani corporis naturam non habuisse? Cur non magis si aliquid sapientie geritis, de ueritate mendacium destruitis; ut, sicut creditis, et uere creditis, Filium ex Patre sine tempore natum, Patris habere naturam, ita credatis eumdem ex matre sine semine natum, humani corporis habere naturam?

III. Quid enim angelus ad Mariam locutus est? Spiritus sanctus, inquit, superueniet in te, et uirtus Altissimi  obumbrabit tibi: ideoque quod nascetur ex te sanctum uocabitur Filius Dei . Non ait, quod nascetur per te, ut quasi nudum quemdam uerbi transitum per uirginem indicaret; sed, quod nascetur ex te, ut ueritatem corporis sumendi ex uirgine manifestius  declararet. Nam que fuit causa Dei uerbo, per uterum uirginis transitum facere, si nichil inde querebat assumere? aut quomodo ex semine Dauid natus, uel factus creditur esse, si ex generis eius prosapia corpus negetur assumpsisse? Denique Paulus apostolus sic ait: De Filio suo qui factus est ex semine Dauid secundum carnem . Et iterum ad Galatas: Misit, inquit, 25 Deus Filium suum factum ex muliere . Quomodo is qui erat factus est, cum fieri eius soleat proprium esse qui nunquam ante substiterit, nisi quia factus quod non erat, id est homo, non aliunde carnem assumpsit, nisi ex hominum genere ex quo factus est quod non fuit? Unde et ipse Filius formatum se ex utero per Isaiam loquitur, dicens: Et nunc dicit Dominus formans  me ex utero seruum sibi . Quid itaque ex utero formatum accipitis, uerbum, an carnem? Si uerbum, ergo aut informe fuit, aut penitus non existens, ut formatio ei, aut essentiam dederit, ut subsisteret; aut ex subsistente informitate materie, in meliorem status qualitatem prouexerit, ut perfectus et integer appareret. Quod opinari cum sit impium et sacrilegum, illud sine dubio restat, ut caro ex corpore formata sit uteri uirginalis: secundum quam propter unionem persone, cum sit Deus, seruus factus est Patris. Unde ad eum dicit in psalmo: O Domine, ego seruus tuus et filius ancille tue . Et iterum: De uentre matris mee, Deus meus es tu . Qui si de uentre matris ancille nichil acciperet, non eum intra famuli appellationem  seruilis nature conditio detineret.

Iu. Sed iam uideamus quibus prophetia figuris utatur, ut ostendat eum ex materni corporis ueritate, ueram carnis assumpsisse naturam. Dicit ergo Isaias: Egredietur uirga de radice Iesse, et germen de radice eius ascendet, et requiescet super eum Spiritus Domini . Quis dubitet germen de natura eiusdem uirgulti unde prorumpit, subsistentie sue formam accipere? aut quis neget cuiusque ligni uirgam, nature sue germina propagare? Non enim aliud ex alio, sed sui generis speciem unumquodque lignum producere, et usitata rerum exempla testantur, et diuinarum litterarum auctoritas docet, que ita in Genesi loquitur: Et dixit Deus: Germinet terra herbam  uirentem, et facientem semen, et lignum pomiferum faciens fructum iuxta genus suum, et cuius semen in semetipso sit super terram. Et factum est ita . Si ergo generis sui ac nature sue germina et fructum proprie qualitatis ex sese ligna producunt, non dubium est Iesseice radicis uirgam, beatam uidelicet Mariam, nature sue 26 germen, id est Dominum Iesum Christum, ex sue carnis materia protulisse. In cuius inclyti sacramenti mysterium, sacerdotis Aaron uirga absque opere et subsidio terreni cultus, absque consuetis et legitimis ruralis ministerii alimentis, in tabernaculo federis posita germinauit; manifesto satis et aperto designans indicio, Mariam uirginem absque terreni, id est humani seminis officio, Christum Dominum parituram.  Quod et in Daniele certo futuri mysterii presagio demonstratur , dum sine manibus excidi lapis de monte uidetur; id est Christus sine humani coitus opere, de uirginis corpore nasciturus ostenditur. Quis tam stolide atque aliene mentis erit, ut lapidem credat de monte sine manibus excisum, et non credat Christum de corpore uirginis sine semine natum; cum magis illud tantummodo uisum, hoc autem ueracissime fuerit factum? Quia ut crederetur quod mirabiliter futurum erat in Christo, mirabilis eiusdem facti precessit imago; ut sicut lapis sine manibus excidi de monte, et sicut uirga germinare potuit sine cespite, ita Christus de uirgine nasci potuerit sine semine. Quod etiam Iacob in suis benedictionibus declarat, dum sub persona Iude  prophetiam aptat et dirigit in Christum, dicens: Ex germine mihi ascendisti . Non ait, ex semine, sed ex germine; illius sine dubio uirge, que de Iesse orta radice, nouo miraculi genere, Christum Dominum germinauit.

u. uideamus autem et ceteras similitudines, quibus ostenditur Christus, ex hominum genere carnis assumpsisse naturam. uitulum ergo uel bouem, agnum et hedum eumdem Dominum appellatum, nec ipsi audent heretici denegare. Legant itaque et inuenient, in principio Leuitici , ubi in mysterio future passionis uitulus ad ostium tabernaculi testimonii immolari precipitur, non simpliciter uitulum, sed uitulum ex bobus appellari. In quo utique Christum, non ut hereticis placet, corpus de  celo deduxisse, sed ex hominum genere carnem assumpsisse, propheta demonstrat. Nam suffecerat dicere uitulum; quid necesse fuit addere, ex bobus? Quis enim nesciret ex bobus uitulum nasci? Nisi ut ostenderet, 27 Christum carnem ex hominibus habiturum? Abraham etiam huius non inscius sacramenti, uitulum de armento elegisse describitur , quem in typo dominice passionis occidisse dignoscitur. Sed et agnum de ouibus, et hedum de capris synagoga offerre precipitur. Per quod utique Spiritus Sanctus perfidie occasiones adimere uolens, apertius et expressius Christi carnem ex hominibus assumendam, his uerborum adiectionibus declarauit. Quam tamen sicut ex hominum genere futuram  ostendere uolens, ait: Agnum ex ouibus, ita eamdem sine humano semine suscipiendam demonstrans, per Isaiam locutus est, dicens: Emitte agnum dominatorem terre, de petra deserti, ad montem filie Sion . Ut in hoc quod iste agnus ex ouibus assumi precipitur, humane nature ueritas cognoscatur: in eo autem quod idem de petra emitti agnus iubetur, humani coitus ac seminis suspicio depellatur. Ita ergo ait agnum ex ouibus, et hedum de capris, et uitulum ex bobus, ac si diceret hominem ex hominibus. Quod quidem alio in loco Moyses apertius dixit: Prophetam uobis suscitabit Dominus Deus uester de fratribus uestris sicut me. Ipsum audietis in omnibus que locutus fuerit . Et iterum: Orietur stella ex Iacob, et exsurget homo ex Isrel  . Et Apostolus: Manifestum est, inquit, quod ex Iuda ortus est Dominus noster . Et ipse in propheta: ue illis, quoniam caro mea ex ipsis est !

uI. Manipulus quoque primitiarum ex segetibus offerri Domino et consecrari iubetur . Quis autem dubitet hunc manipulum primitiarum Dominum esse Iesum Christum de quo lex ait: Omne primitiuum quod aperit uuluam, sanctum Domino uocabitur ? Unde angelus ad Mariam: Propterea, inquit, quod nascetur ex te, sanctum uocabitur, Filius Dei . Hic itaque manipulus, ex segete gentis Iudeorum assumptus, Deo Patri est per passionem mortis oblatus: de quo Apostolus: Primitie, inquit, dormientium Christus . Et iterum: Initium Christus: deinde hi qui sunt Christi . Cuius oblati manipuli resurrectionis initium Ioseph etiam in sua uisione designat, dicens: uidebam ligare nos in campo manipulos, et surrexisse manipulum meum, uestrosque manipulos 28 adorare manipulum meum . Quod in Euangelio manifestissime cernimus adimpletum, cum resurgens a mortuis Dominus, a discipulis suis legitur adoratus . Sicut et in consummatione seculi  ab omnibus in forma serui, cuius manipulus gessit imaginem, adorandus sit et uidendus . Sunt et alia multa in figuris et in similitudinibus aptata, que Christum indicant ex hominibus carnis habuisse naturam. Sed ne hinc Photinus,  et ei similes, occasionem nutriende perfidie conentur arripere, quod his testimoniis una tantummodo carnis Christi uidetur declarari natura; consequens et fidei necessarium duco, illa etiam replicare ac proferre testimonia, que utramque, id est diuinam et humanam, in uno Christo docent esse naturam.

uII. Dicit ergo Apostolus quod omnes benedictionum promissiones, que prophetia et lege continentur, ad Christi pertinent sacramentum. Nam ita ait: Quotquot enim promissiones sunt, in ipso sunt . uideamus itaque quomodo he omnes promissionum benedictiones, mysticis in Christo figuris aptentur; et ibi reperiemus utriusque sacramenta nature luce clarius emicare. Quia rata et firma benedictionis  promissio esse non poterat, nisi perfecte fidei qua Christus Deus et homo futurus annuntiabatur, contineret arcanum. Benedicens itaque Isaac patriarcha Iacob et Esau filios suos, ad Iacob quidem sic locutus est, dicens: Ecce odor filii mei sicut odor agri cui benedixit Deus. Det tibi Dominus de rore celi, et de pinguedine terre abundantiam frumenti, uini et olei . Ad Esau uero: In pinguedine terre, et in rore celi erit benedictio tua . Quid apertius, quidue lucidius de utraque Christi natura potuit proferri? Siquidem in rore celi, uerbum; in terre autem pinguedine, caro eius significari monstratur. Iacob autem et Esau, populi gentium et Iudeorum tenere figuram, nullum opinor ambigere Christianum. Primus ergo populus  gentium, cuius Iacob preformabat imaginem, a rore celi et a pinguedine terre, id est Christo, qui est Deus et homo, benedictionis sortitus gratiam, frumenti, et uini, et olei est abundantia 29 cumulatus; id est corporis et sanguinis Christi, et chrismatis eius mysterio consecratus. Cuius trine benedictionis multiplicem gratiam, Dauid etiam sacro commemorat carmine, dicens: A tempore frumenti, uini et olei sui multiplicati sunt . Esau autem qui prior secundum carnem fuerat natus, typum Iudaici populi apertissime gestans, dum in agro legis diutius immoratur, uagis et fugacibus carnalium sensuum insistens uenatibus, uel transitoriis legis umbris et imaginibus obsecundans, seruus uenit ad gratiam . Ipse est ille euangelicus senior filius,  qui dum ruris, id est legis exercitio occupatur, alacriore iunioris industria preuenitur, saginati uituli carnibus defraudatur . Casso igitur et inani semetipsum labore conterens, audit a patre: Frustra in his omnibus exerceris, et ultra temporum conditionem , legalium decretorum dogmatibus occuparis: arbitrans te ex lege benedictionis gratiam consequi posse; cum et tempus carnalis obseruande legis emensum sit; et pro impossibilitate perficiendi que lege iubentur, non tam benedictionem quam maledictionem preuaricatores legis eiusdem sortiantur. Quia scriptum est: Maledictus omnis qui non permanserit in omnibus que scripta sunt in lege . Ideo scire debes quod in pinguedine terre et in rore celi,  id est in Christo, futura sit benedictio tua.

uIII. Iacob etiam benedicens Ioseph filium suum, ab huius sacramenti mysterio non recessit, dicens: Benedicet te benedictionibus celi desuper, et benedictionibus terre habentis omnia . Que est benedictio celi, nisi uerbum quod de celo descendit? Et que est benedictio terre habentis omnia, nisi Christi caro, que de terra, id est de terreno uirginis corpore sumpta est, in qua omnium, spiritalium gratiarum redundat ueritas, et totius benedictionis fructus exuberat? In quo fructu, qui procul dubio Christus est, cunctorum fidelium benedictio consummatur, ut Dauid ait: Terra dedit fructum suum. Benedicat nos Deus Deus noster, benedicat nos Deus  . Que est terra que fructum benedictionis dedit, nisi Maria, cui dicitur: Benedicta tu, et benedictus fructus 30 uentris tui ? Et in Genesi: Benedictiones, inquit, uberum et uulue ? Et in Psalmis: Filii merces, fructus uentris ? Et: De fructu uentris tui ponam super sedem tuam ? De quo fructu hic idem sacri carminis auctor in alio psalmo concinit: ueritas de terra orta est, et iustitia de celo prospexit. Etenim Dominus dabit benignitatem, et terra nostra dabit fructum suum ? In quo euidenter utriusque nature confessionem predicans, perfidorum ora obtundit, dum ueritatem de terra ortam, et iustitiam de celo asserit prospexisse. Quia Christus ex utroque substantiam habens, de  celo scilicet, quia de Patre genitus; de terra autem, quia et de matre natus est, utriusque parentis habet geritque naturam. A summo celi egressio eius . Summum enim celi Pater: Et processio eius tanquam sponsi , de thalamo uteri uirginalis. Quod mysterium utriusque nature etiam Isaias iisdem significationibus pandens, celi haud dubium et terre, sic locutus est dicens: Rorate, celi, desuper, et nubes pluant iustum; aperiatur terra et germinet Saluatorem .

IX. uide quam consonis ueritas muniatur prophetica auctoritate sententiis. Quod enim Dauid ait: Iustitia de celo prospexit, hoc Isaias dixit: Nubes pluant iustum. Et quod ille subiunxit: Et terra nostra dabit fructum suum, hoc iste addidit: Aperiatur  terra, et germinet Saluatorem; perspicuo satis et aperto, imo proprio Filii Dei nomine usus; ut fructum et germen terre sepius in prophetia nominatum, natiuitatem Christi ex Maria esse nullus audeat dubitare. De quo germine uel fructu idem adhuc Isaias loquitur, dicens: In die illa erit germen Domini in magnificentia: et gloria, et fructus terre sublimis . Relictusne est ullus ambigendi locus, quin clareat germinis et fructus nomine Christum apertissime significari, qui in tanta gloria et magnificentia sublimatus est, ut in nomine eius omne genu flectatur, celestium, terrestrium et infernorum, et omnis lingua confiteatur, quia Dominus iehsu Christus in gloria est Dei Patris? Unde quod ait Apostolus: Propter quod et Deus illum exaltauit . Et nunc propheta: Et erit fructus terre sublimis, manifestissime id quod de terra, id est 31 ex Maria sumptum est, exaltatum et sublimatum intelligi uoluit. Ceterum id quod de Patre est, semper sublime fuit.

X. Sed nec de rore celi, quod in uerbi Dei figura sit positum, ulla dubietatis patet occasio, cum ipse dixerit Isaias: Et nubes pluant iustum ; et alibi satis apertius imbri celesti uerbum suum Patrem comparasse descripserit: nam ita ex persona eius dicit: Quomodo si descendat imber aut nix de celo, et illuc non reuertatur : sic erit uerbum quod egredietur de ore meo, non reuertetur ad me uacuum, sed faciet  quecunque uolui, et prosperabitur in his ad que misi illud . Quis in tam aperta et absolutissima diuine predicationis claritate, lumen non aspiciat ueritatis? Ecce uerbum Dei sicut imber in terra, id est in gremio sinus Marie influere dicitur; quam Sancti Spiritus ebrietate fecundatam, in germine dominici ortus prorumpere faciat, et turgentis alui pretiosissimum edere fructum. Quod uerbum, quia incarnatum  homo esse uoluit, nudum et uacuum ad Patrem, a quo fuerat missus, reuerti non potuit; sed in eodem quo indutum est corpore celestia penetrauit. Et ideo eum Pater uacuum ad se dicit non posse reuerti, quia nefas est, ex quo in uirginis terram descendit, nudum eum et homine uacuum confiteri; id est, absque humani  corporis natura solam eius asserere deitatem. Aequalis enim et eiusdem periculi res est, aut diuinam eius tantummodo, aut humanam fateri naturam, quia unum sine alio non proficit ad salutem.

XI. Quod et ipse Dominus in Euangelio sub tali similitudinis comparatione apertissime docet. Iterum, inquit, simile est regnum celorum thesauro abscondito in agro, quem qui inuenit, abscondit, et pre gaudio abiit, et uendidit omnia sua, et emit agrum illum . Nonne quasi tibi uidetur huius inuentor thesauri non satis prudenter egisse? Quid enim necessitatis uel impedimenti fuerat, ut inuentum thesaurum non statim auferret de agro? cum utique ipso illo otio temporis et secreto, quo repererat, auferre potuerit; et tam facili compendio, sine propriarum  dispendio facultatum emendi agri necessitatem uitare. 32 Sed cognouit utique prudentissimus homo inefficacem et inutilem, imo periculosam esse thesauri huius sine agro possessionem. Nam uide quia sicut absconsum inuenerat, ita et ipse abscondit, nec agrum nudare ac uacuare thesauro ausus, omnia sua uendere festinauit, ut iure legitimo, et thesauro potiretur et agro. Igitur thesaurus in agro absconditus Deus est, latens in carne sua. Audi Apostolum dicentem de Christo: In ipso, inquit, sunt omnes thesauri sapientie et scientie absconditi . Et ideo omnis est prorsus inutilis et impia confessio, que Dominum Iesum Christum, aut Deum tantummodo, non et hominem; aut hominem solum, non et Deum fatetur.

 XII. Agrum autem figuraliter carnem Christi nominari, et presens indicat locus, et superius illata testimonia docent. De hoc enim agro maxime Isaac in suis benedictionibus prophetauit: Ecce, dicens, odor filii mei sicut odor agri, cui benedixit Deus . Corpus enim dominicum magnis diuersarum uirtutum fragrat odoribus, et sui beneolentia infirmos quosque uiuificat. Unde Apostolus: Christi, inquit, bonus odor sumus Deo, de uita in uitam, his qui salui funt . Cuius tam precipui et saluifici odoris suauitate illecta in Cantico Canticorum ad eum dicit Ecclesia: Post te in odorem unquentorum tuorum curremus . De huius  agri pulchritudine et ipse loquitur in psalmo quadragesimo nono: Et species agri mecum est . Per cuius agri gloriam Ecclesia in predicto Salomonis libro sodales adiurat, dicens: Adiuro uos in gloria et uirtutibus agri . Quem agrum ipsa illa fortis et sapiens in Prouerbiis Salomonis mulier, id est Ecclesia, introducitur comparasse; sic enim de ea dicitur: Agrum uidit et emit illum . Pretiosa est huius agri possessio, que Christi intra se absconsam retinet deitatem. Duplicis enim nature est Christus, et ideo, ut dixi, nec thesaurus sine agro, nec ager sine the auro potest ab aliquo possideri. Nam Manicheus et Eutyches, qui uolunt thesaurum sine agro possidere, id est solam diuinitatem sine carne fateri, utriusque in  Christo nature confessionem uterque refugiens, procul abiectus et 33 exclusus ab hac possessione extorris habetur. Photinus quoque et ei similes, qui agrum solummodo, non et thesaurum eius possidere, id est humanitatem Christi, non et diuinitatem fateri uoluerunt, hac possessione priuati sunt.

XIII. Unde merito sola in Prouerbiis mulier beatitudinis preconio digna habetur, que hunc agrum comparans, duplicia pallia uiro suo fecisse describitur. In palliis enim, confessionis honor accipitur, nature scilicet utriusque: quia nec dignaretur uir eius unum ab ea confessionis pallium accipere, aut diuinitatis tantummodo, aut solum humanitatis sue; id enim non honoris, sed contumelie est maxime, unum horum sine alio offerre. Unde talia repudians  munera, que utriusque nature confessione non sint gemina pariter et distincta, atque pro tempore et sacramento diuisa, dicit ad Cain: Si recte offeras, recte autem non diuidas, peccasti . Quia ille solus recte diuidit qui non ignorat secundum quid Filius equalis est Patri, et secundum quid eodem minor est Patre; secundum quid passus et mortuus est, et secundum quid immortalis pariter et impassibilis mansit. Quia non solum confundere, sed et non recte diuidere reatus est criminis. In uno enim Eutychetis, in alio Nestorii damnatur impietas, dum quod ille male confundit, pessime iste discernit. De quorum diuersitate dogmatum, sibi inuicem aduersantium, quantum exilis nostri ingenii facultate ualuimus, duobus superioribus expressimus libris.  Et quoniam isto etiam tertio, irrefutabili  diuine Scripture auctoritate docuimus, Filium Dei, sicut de Patre, eiusdem diuinitatis, ita etiam de matre, humanitatis habere naturam: et quod ros celi, et germen uel fructus terre, propter utrasque naturas fuerit appellatus, inuicta nichilominus et perspicua assertione monstrauimus. Nunc ad defensionem Leonis epistole et concilii Chalcedonensis styli nostri conuertamus officium: et quod catholicus in eis atque apostolicus refulgeat sensus, castatis hereticorum obiectionibus doceamus. Sed ad hec demonstranda alia nobis sunt ordienda principia. Et ideo huius operis tandem iste sit finis.



LIBER QUARTUS. DEFENSIO EPISTOLAE S. LEONIS PAPAE AD FLAuINIANUM CONSTANTINOPOLITANUM.


 34 I. Quidam peruerse mentis homines, et inanis glorie cupidi, nescientes, ut dicit Apostolus, neque que loquuntur, neque de quibus affirmant ; habentes formam pietatis, uirtutem autem eius abnegantes; indignati ueritatis dogmatibus, et ecclesiasticas fidei regulas non ferentes, beatissimi Leonis epistole iuxta sensum apostolice traditionis conscripte, et decreto synodi Chalcedonensis prauis contradictionibus obuiandum putauerunt, nefanda commenta horribilibus uerborum nauseamentis euomentes. Que quoniam simplicioribus quibusque nonnullum uidentur dubietatis scrupulum excitare, idcirco ea hortatu sanctorum fratrum, in adiutorio Domini Dei nostri, consideranda et refutanda suscepi. Illa primitus uno diluens uolumine, que Leonis obiiciuntur  epistole; cuius hoc sibi primo capitulum, iste nescio quis proposuit. Fidelium uniuersitas profitetur credere se in Deum Patrem omnipotentem, et in Iesum Christum Filium eius unicum Dominum nostrum . Huic capitulo ob id iste calumniatur, cur non dixerit, in unum Deum Patrem, et in unum Iesum Christum Filium eius; iuxta Niceni decretum concilii. Sed Rome, et antequam Nicena synodus conueniret, a temporibus apostolorum usque ad nunc, et sub beate memorie Celestino, cui iste recte fidei testimonium reddidit, ita fidelibus symbolum traditur; nec preiudicantur uerba, ubi sensus incolumis permanet. Magis enim cum Domini Iesu Christi sententia hec fidei professio 35 facit, dicentis: Creditis in Deum, et in me credite . Nec dixit, in unum Deum Patrem, et in unum meipsum: quis enim nesciat unum esse Deum Patrem, et unum Iesum Christum Filium eius?

II. Miror tamen quomodo hunc locum iste notauit, et illum pretermisit, ubi unici Filii commemorationem idem beatus Leo facit, dicens: Idem uero sempiterni genitoris unigenitus sempiternus, natus est de Spiritu sancto et Maria uirgine . Sed et hoc quoque mirandum est cur non simili dementia reprehendit, quod ait: Qui natus est de Spiritu sancto et Maria uirgine, quoniam hoc uerbum Nicena synodus non posuit; et  hoc uerbum profiteri debemus, quod ibi scriptum inuenerimus. Impie autem calumniatur Leonem, quod in unum quidem auctorem et uerum Filium Dei uerbum,  et in alium recogitatum, et conglorificatum ex Maria hominem crediderit. Hoc enim ita eum sensisse uel docuisse probari non potest. Magis enim unum eumdemque confessus est, Dei et hominis Filium Dominum Christum dicens: Unus enim idemque Dei et hominis Filius . Et iterum: Unus atque idem mediator Dei et hominum homo Christus iehsu . Hoc etiam capitulum mira impudentia  reprehensione dignum putasti, in quo ait: uerbo scilicet operante quod uerbi est, et carne exsequente quod carnis est; unum horum coruscat miraculis, aliud succumbit iniuriis . Et primo quidem intendendum est quod non dixerit, ut tu imperite calumniaris: Unus horum coruscat miraculis, et alius succumbit iniuriis: per quod sine illa ambiguitate duos uideretur quoscunque separatos, uel duas significasse personas, sed ait: Unum horum et aliud horum, quia unum, id est hoc et illud, non personarum diuersitas, sed generis distinctio demonstratur, uerbi scilicet et carnis.

III. Item dixit Leo: Qui enim uerus est Deus, idem uerus est homo; et nullum potest esse in hac unitate mendacium, dum inuicem sunt, et humilitas hominis,  et altitudo deitatis . Quod tu solita malignitate in aliud detorsisti, dicens eum duos quosdam separatos induxisse, uicissim que sibi sint propria operantes, 36 cum ille altitudinem et humilitatem, id est utramque naturam, uelut duo quedam, non duos quosdam, in uno Christo manentes uoluerit demonstrare. Miror autem quomodo non hac existimatione apostolum quoque accusaueris Paulum, quia et ipse duo quedam esse dixit in uno homine, uicissim que sua sunt propria operantes, et contra se inuicem nitentes, spiritum uidelicet et carnem. Caro, inquit, concupiscit aduersus spiritum, et spiritus aduersus carnem. Hec enim sibi inuicem aduersantur . Sicut ergo unus est homo in quo sunt duo quedam in se inuicem permanentia, et sua queque  propria operantia, nec potest alius dici, dum secundum carnem sapit et facit, et alius dum secundum spiritum uiuit; sed idem ipse est in utroque, habens in se utrumque. Ita et Christus, dum unum in se habet, in quo succumbit infirmitatibus: et aliud, in quo radiat micatque uirtutibus, id est carnem et uerbum, que duo Apostolus in eo distinguens, ait: Nam et si crucifixus est ex infirmitate nostra, sed uiuit ex uirtute Dei ; non bipertitus, et alius atque alius, sed idem ipse unus atque idem aperitissime demonstratur.

Iu. uerum tu, dum per unius nature professionem, humanam Christo conaris auferre naturam, uideris tamen confiteri quod negas. Dixisti enim: Ipse Deus, qui in carne natus est, qui est uerbum  Dei Patris; qui factus est inconuertibiliter perfectus homo, permanens Dei Filius unigenitus; et Deo similis in uirtute, et nobis similis in infirmitate. Si Deo similis est in uirtute, et nobis in infirmitate; similitudo autem deitatis in uirtute proprietas est diuine nature, procul dubio similitudo humanitatis in infirmitate proprietas est humane nature. Non enim prudentis est in re simili dissimilia confiteri. Sed et  cum dicis: Qui factus est inconuertibiliter perfectus homo, permanens Deus; nostram, imo catholicam, aduersus quam niteris, fidem confirmas. Si enim non est conuersus in carnem, et factus est homo permanens Deus, hoc ipsum quod factus est homo, quia immutatio dici non potest, assumptio dicatur necesse est: ac sic geminum quiddam erit id 37 quod erat, et mutatum non est; et id quod non erat, et factum est, uel assumptum; quia id quod erat non est mutatum in carnem, et tamen habet carnem, sicut ipse ait: Caro mea uere est cibus ; et Petrus: Neque caro eius uidit corruptionem . Quia ergo non est idipsum haberi et habere , perspicue et liquido comprobatur Christum utriusque esse nature,  unius uero persone.

u. Unde quidquid copiosius et latius persequi uoluisti, ut unum ostenderes Christum, noueris te superfluis immoratum laboribus; cupiens ostendere quod ipsi penitus non negamus. In hoc sane subtiliter et impie fidei Christiane illudens, ut quia Christus unus est, quod negari non potest, unionem persone ad preiudicium inflecteres utriusque nature, dum utraque natura uno semper nomine nuncupetur. Nam cum iehsu Christus non uerbi, sed carnis proprium sit nomen; et Deus proprium uerbi, non carnis constet esse uocabulum; tamen et uerbum, propter carnem suam, homo iehsu Christus; et caro propter uerbum, Deus uerbum est. Christi enim nomen ex eo illi est, quod ad eum Propheta dicit:  Unxit te Deus, Deus tuus oleo exsultationis, pre consortibus tuis . Non enim uerbi natura uncta est, que consortes secundum se habere non potuit. Unde apparet, ad id quod homo factus est, pertinere unctionis, id est Christi uocabulum. Sed quia iam per cognitionem utriusque nature, unum est diuinitatis humanitatisque eius uocabulum; ideo Apostolus ait: Hoc sentite in uobis, quod et in Christo Iesu, quia cum in forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens . Cum profecto antequam ab illo forma serui esset accepta nondum fuerit Christus, sed tantummodo uerbum; id est antequam esset homo, nondum erat homo, sed tantummodo Deus: nondum erat Christus, antequam nostri habitus similitudine homo esset inuentus; et tamen  Christus est in forma Dei, Christus in forma serui; Christus equalis Patri, Christus inferior Patre; idem Deus, idem homo: unde constat et diuinitatem humanitatis, et 38 humanitatem diuinitatis habere uocabulum; id est uerbum dici carnem, et carnem dici uerbum: non quia in se utrumque mutatum sit, sed quia utrumque una persona, id est unus Christus sit. Et ideo recte credimus et predicamus cum Apostolo Deum crucifixum et mortuum . In humana natura, que ex uniti uerbi consortio, deitatis possidet nomen. Ipse igitur unus idemque Dei Filius, Dominus iehsu Christus, et mortuus est secundum formam serui, et non est mortuus secundum formam  Dei. Idem Patri equalis in forma Dei, idem Patre minor in forma serui.

uI. Que cum ita sint, quidquid de utraque forma secundum tui sensus prauitatem disputare uoluisti, noueris ista expositione cassari. Que sane imperitia, uel potius dementia, euangelicum uolueris immutare sermonem, scias nobis non esse ignotum. Quod enim ibi legitur de Christo, quia inter duos latrones crucifixus est, ex prophete testimonio, dicentis: Et inter iniquos deputatus est , tu dixisti: Et inter mortuos deputatus est. Denique ista tua sunt uerba: uite, inquis, datorem et per omnia amatorem hominis Deum, qui inter mortuos deputatus est, et corruptione et morte nunquam uictus est; quin in inferno descendit ut obnoxius nostre nature,  sine peccato. uides quantum sacrilegii habeat unius tantum confessio nature. uides in que uos impietatis abrupta precipitet nouitas ista doctrine? Quia enim sic uultis uideri Deum incarnatum, ut nichil habeat humane nature; totum quod est, deitatis natura sit: Dei uero naturam, que immortalis est, scientes mori non posse, nec ei penitus mortis nomen congruere, elegistis a fide apostolica exorbitare, dicendo Deum inter mortuos deputatum; quam eum fateri secundum hominem mortuum. Nam Filium Dei secundum hominem mortuum Apostolus docet, dicens ad Romanos: Sicut per inobedientiam unius hominis peccatores constituti sunt multi, ita per obedientiam unius hominis, iusti constituentur multi . Hanc autem obedientiam mortis esse, quam  pro nobis in nostre nature ueritate suscepit, ipse nichilominus docet Apostolus dicens de 39 Christo: Factus obediens usque ad mortem, mortem autem crucis . Et iterum: Reconciliati sumus Deo per mortem Filii eius . Et ad Corinthios: Tradidi, inquit, uobis quod et accepi: quia iehsu Christus mortuus est, secundum Scripturas .

uII. Quo ergo metu formidaueris, Deum dicere mortuum, non est nobis ignotum. Noueris tamen te contra tuam professionem uenire, dum dicis de Christo, qui in inferno descendit, ut obnoxius nostre nature sine peccato. Si ergo nostre nature obnoxius fuit, nostram profecto naturam habuit, aut si non habuit, ostende unde obnoxius fuit. Nemo enim debet aliquid ei a quo nichil accepit. Sed et cum dicis  in sequentibus, de Christo exponens Ieremie testimonium: Et cum hominibus conuersatus est . Secundum humanam formam ex Adam seruo suo, tuis nichilominus pofessionibus aduersaris. Apertissime enim declarasti secundum humane nature assumptionem, Deum inter homines conuersatum. Sicut enim Dei forma, in qua est Filius equalis Patri, nichil est aliud quam Dei natura; ita serui forma nichil est aliud quam humana natura, in qua est inferior Patre. Attende igitur uim dicti tui, et tibi magis ipsi quam nobis credito. Dixisti enim ex Adam formam serui habuisse, licet nolueris dicere accepisse, quod Apostolus ait: Semetipsum exinaniuit formam serui  accipiens . Sed quid ad nos, si uerbum refugeris cuius sensum uitare non potuisti? Quod ergo ex altero est illi, non erat ipsius, priusquam id acciperet. Nemo enim ab altero mutuatur quod in seipso habere dignoscitur. Unde apparet Dei uerbum sic incarnatum, ut ex nobis que nostra sunt acciperet, non ut suam naturam in carnem mutaret. Ac sic in eo duplex erit natura, uerbi scilicet, que mutata non est, et carnis, que ex Adam seruo eius accepta est.

uIII. Sed iam cetera tua quibus catholicam fidem reprehendis, qualia sint uideamus. Loquens enim ad Leonem et ad omne concilium, ita eorum uerba interponis: Dixistis enim, inquis, addentes etiam hec: Unus atque idem est uere Filius Dei, et uere hominis  Filius. Quam sententiam talibus incusas 40 uerbis, et petulantibus niteris attenuare conuiciis: Auscultate, obsecro, dicens, uenenate lingue dolum, quomodo duos introducentes filios, preposuistis unum atque idem, ut impiam distantiam nudis ueritatis uerbis obumbretis. Suffecerat enim dicere: Unus atque idem est Filius, qui inconuertibiliter factus est homo. Hoc dixerunt. Sed tu, aut non intelligis, aut, quod magis uerum est, impie calumniaris. Nam quod dixisti tu, factus est homo, hoc illi dixerunt, idem est Filius hominis: sed si tibi Filii hominis displicet nomen, dele Euangelium, ipsum Filium male de se pronuntiasse contende. Nam ipse utique hanc fidei regulam dedit, ipse sibi utrumque nomen imposuit. Ceco enim a se illuminato sic ait: Tu credis in Filium Dei ? Sed quod hic Filius Dei, ipse sit et filius hominis, alibi ait: Cum uenerit Filius hominis, putas inueniet fidem in terra ? et alia quam plurima. Numquid ergo et ipse Christus seipsum diuisisse credendus est, qui se et Filium Dei et Filium hominis confiteri dignatus est?

IX. Item calumniaris Leonem, quod quasi hominem quemdam ex Maria dixerit natum, in quo uerbum inhabitarit, ex illo eius testimonio, quo ait: Cooperatur enim utraque natura cum communione alterius quod proprium est . Hominem quemdam nunquam dixisse eum demonstrabis. Quod autem uerbum in carne sua, id est in homine, quod ipse factus est, habitauerit, Ioannem audi, dicentem: Et uerbum caro factum est, et habitauit in  nobis , id est in nostre nature carne. Nam posset dicere habitauit nobiscum, si presentiam eius ad homines, et non habitationem in sua propria carne, que ex nobis est, uoluisset ostendere. Sed quia nostre nature homo factus, nostre nature corpus incoluit, dictus est habitasse in nobis. Et hinc iam in celo esse, et ad dexteram Patris sedere, nos Apostolus docet, in ipso qui nostre nature uerum corpus assumpsit. Ait enim: Qui nos simul suscitauit, et simul sedere fecit in celestibus, in Christo . Unde ergo ibi sedemus, si naturam nostram in Christo non ibi habemus? Quod autem Christus non tanquam alius in alio inhabitat, dum in id quod ipsius est proprium, id est in carne sua inhabitat,  Apostolum 41 audi dicentem de ipso: In quo inhabitat, inquit, omnis plenitudo diuinitatis corporaliter . Et iterum: Deus erat in Christo, mundum reconcilians sibi . Et iterum: Soluens inimicitias in carne sua . De proprietate autem operationis utriusque nature iam superius disputauimus, quam et tu pari assensione conuinceris profiteri; ais enim: Confitemur Filium hominis ex semine Abraham, et Dauid, et infantem, et puerum, et Bethleemitam, et ex Nazareth, et si quid aliud uoluntarie eius paupertatis est proprium. Que est enim eius paupertas, nisi nature nostre infirmitas? quia id quod ait Apostolus: Qui cum diues esset, pauper factus est , quid est aliud nisi cum Deus esset, homo factus est: ac per hoc salua utriusque nature proprietate,  unus atque idem est Christus. Quod et ipse confiteris, dicens: Diuinas operationes et carnis passiones confitemur et credimus. Dum enim passiones specialiter carni ascripsisti, proprietatem humane nature apertissime demonstrasti.

X. uideamus et alia que reprehendis. Quid, inquis Leoni, secundum hoc et hoc, in Deum et hominem, unum Dominum Iesum Christum Filium Dei diuidis: dicendo Deum quidem secundum hoc quod omnia per ipsum facta sunt; hominem autem secundum hoc quod factus est ex muliere? Si non licet dicere in Christo, secundum hoc et hoc, id est aut secundum diuinitatem aut secundum carnem, quomodo de ipso dicit Apostolus: Qui factus est ex semine Dauid secundum carnem ? At tu quomodo in subiectis ais: In nullo diuiditur Christus, neque secundum incarnationem,  neque secundum ceternam naturam, neque secundum uoluntarias passiones, neque secundum ineffabilem gloriam? Si secundum hoc et hoc, diuisio tibi sonat, ecce tu in quatuor portiones Christum diuisisti, quem tamen, sicut est, indiuisum esse dixisti. Quod ergo simili modo presumere ausus es, in alio reprehendere non debes. Stultitie est enim id uelle refutare quod pariter conuinceris non negare.

XI. Quomodo autem et hoc uolueris reprehendere non intelligo, quod idem beatus asseruit Leo dicens: Natiuitas carnis, manifestatio est humane nature: partus uirginis, diuine 42 est uirtutis indicium: infantia paruuli ostenditur humilitate cunarum, magnitudo Altissimi declaratur uocibus angelorum: similis  est rudimentis hominum, quem Herodes impie molitur occidere; sed Dominus est omnium, quem magi gaudent suppliciter adorare . Asseueras enim secundum prauitatem sensus tui, quod his uerbis Leo duos uoluerit ostendere Christos, cum ipsum quem dixit infantem, ob manifestationem humane nature inuolutum humilitate cunarum, eumdem ob indicium nichilominus diuine nature declaratum asseruit uocibus angelorum. Si enim diceret: Alius iacebat in pannis, alius predicabatur ab angelis; alium Herodes querebat occidere, alium gestiebant magi suppliciter adorare, rectius argueretur male sensisse. Cum uero eumdem dicat cunis inuolutum quem millia predicant angelorum; eumdem Herodis insidiis appetitum,  quem callens astris quesiuit cura magorum: quid conaris ad diuisionis uitium reflectere, que de uno Christo ad demonstrationem dicta sunt utriusque nature? Quid ea reprehendis que ipse fateri conuinceris? Nam ita culpabiliter Leonem affaris: Cur, inquis, non confiteris Deum uerum infantem natum propter nos, et permanentem similiter Deum, et inuolumenta carnis suscepisse nostre nature propter nos? Sic enim nobis similis factus est per omnia sine peccato. Ecce, quod ubique arguis, quod ubique exprobras, quod impium et sacrilegum putas; oppressus ueritatis molibus, cogeris profiteri. Si enim inuolumenta nostre nature suscepit, nostre profecto nature ueritatem habuit. Neque enim pannorum inuolumentis, et materni lactis alimento in Deo nutriri potuit, nisi quod in illo nostre nature proprium fuit; nec in aliquo nobis poterat similare,  si non id quod ipsi sumus, in seipso dignaretur accipere.

XII. Adhuc autem que nostra sunt, imo que ueritatis sunt, inuitus fateris dicens: Gloriatur nostra natura honorificata, uidens eum qui est unius substantie cum Patre secundum diuinitatem, nobiscum unius substantie secundum inenarrabilem ex uirgine incarnationem, sedentem in dextera magnificentie sui Patris. Diuina enim eius carne super omnem sedente glorie splendorem, 43 diuitiis et ineffabili lumine refulgens gloriatur nostre nature infirmitas. Confessus es diuitiis diuinitatis eius, infirmitatem nostre glorificatam esse nature; cuius glorificationis eius hanc esse asseris causam, quod hec eadem natura per unitatem uerbi glorietur sedere se ad dexteram Dei. Hec si  simpliciter sentiantur, recte et catholice dicuntur. Dixisti etiam quod sicut unius substantie est Filius cum Patre secundum diuinitatem, ita unius substantie est nobiscum secundum incarnationem. Qua professione, ut tecum simpliciter agam, duplicem in Christo fateris esse naturam. Quia si secundum diuinitatem unius cum Patre substantie, et rursum unius est nobiscum secundum incarnationem nature, gemine est profecto nature. Si uero te strictius exagitem, et que sentis pressius uentilem, quanta te sequantur absurda perspicies.

XIII. Dixisti Christum sicut cum Patre, ita et nobiscum unitatem habere substantie, unam tamen uis eum habere naturam: una ergo erit et Dei et nostra natura. Et quid hac professione impium magis erit?  Deinde et Patrum nostrorum auctoritate et communi omnium sapientum iudicio, non est unius, sed duorum, communionem eiusdem habere substantie. Ac sic tu duos nobis quosdam Christos inducis, unum qui cum Patre unius sit secundum diuinitatem substantie, alium qui nobiscum secundum carnem unitatem habeat nature: quoniam, ut dixi, nostra et Patris non est una substantia, tu autem in Christo non uis duplicem esse naturam; necesse ergo erit, secundum te alium esse Christum qui cum Patre habeat unitatem substantie, alium qui nobiscum. Quia si non unus utrasque habet, cum due sint, tu autem utrasque habere dixisti: duo hic esse necesse est, qui singulas habeant, et per id uos potius quaternitatem  Ecclesie introducitis, qui in uno Christo utramque naturam fateri non uultis. Repetam adhuc, si ualeo, plenius. Patres in Niceno concilio profitentes Patrem et Filium unius esse substantie, duas utique personas in unitate nature intelligendas religiosissime tradiderunt. Igitur uos cum dicitis, uerbum et carnem unius esse 44 substantie, duas nobis Christi personas, duosque Christos inducitis. Quia secundum auctoritatem Patrum nostrorum, qua non nisi inter duas personas unitatem substantie accipi uel dici sancitum est, id ratio flagitat ut si iuxta impiam uestram sententiam, unius substantie sunt uerbum et caro, due sint profecto persone uerbi et carnis, communionem unius habentes nature.

XIu. Deinde necesse erit ut et caro, sicut et uerbum, si unius cum eo est nature, increata sit et  inuisibilis atque incontrectabilis et initio carens; aliter enim cum uerbo unitatem non potest habere nature. Sed quia carnem his conditionibus subiacere dubium non est; unius autem  cum uerbo nature est: uerbum ergo erit, secundum Arianos, creabile, et contrectabile atque uisibile, et ex initio subsistens, quia aliter cum carne non poterit unitatem habere nature. Deinde si uerbi et carnis una natura est, quomodo cum uerbum ubique sit, non ubique inueniatur et caro? Nam quando in terra fuit, non erat utique in celo. Et nunc quia in celo est, non est utique in terra, et in tantum non est, ut secundum ipsam Christum spectemus esse uenturum de celo, quem secundum uerbum nobiscum esse credimus  in terra. Igitur secundum uos, aut uerbum cum carne sua loco continetur aut caro cum uerbo ubique est, quoniam una natura contrarium quid et diuersum non recipit in seipsa. Diuersum est autem et longe dissimile circumscribi loco et ubique esse: et quia uerbum ubique est, caro autem eius ubique non est, apparet unum eumdemque Christum utriusque esse nature: et esse quidem ubique secundum naturam diuinitatis sue, et loco contineri secundum naturam humanitatis sue: creatum esse et initium non habere: morti succumbere, et mori non posse; quorum unum illi est ex natura uerbi, qua Deus est, aliud ex natura carnis, qua idem Deus homo est. Igitur unus Dei Filius, idemque hominis factus Filius, habet initium ex natura carnis sue, et non habet  initium ex natura diuinitatis sue: creatus est per naturam carnis 45 sue, et non est creatus per naturam diuinitatis sue: circumscribitur loco per naturam carnis sue, et loco non capitur per naturam diuinitatis sue: minor est etiam angelis per naturam carnis sue, et equalis est Patri secundum naturam diuinitatis sue: mortuus est natura carnis sue, et non est mortuus natura diuinitatis sue.

Xu. Hec est fides et confessio catholica quam apostoli tradiderunt, martyres roborauerunt, et fideles nunc usque custodiunt. Unde impiissime, et Eutychiane hereseos ueneno infecte, Leonem audes reprehendere, dum ex diuersitate gestorum unius Domini Christi, ueritatem edocet utriusque eius nature:  ut quod ille ad demonstrationem utrarumque protulit naturarum, professionem calumnieris duarum esse personarum. Denique eius ista sunt uerba: Natiuitas carnis manifestatio est humane nature: partus uirginis, diuine est uirtutis indicium . Et iterum: Agit enim utraque natura, cum communione alterius, quod proprium est: uerbo scilicet operante quod uerbi est, et carne exsequente quod carnis est . Et iterum: Quamuis in Domino Iesu Christo Dei et hominis una persona sit, aliud tamen est unde communis iniuria est, aliud unde communis est gloria . Que uerba tu iniquis interpretationibus hoc modo reprehendis: Quis audeat, inquis, duobus propositis articulis et significationibus, in duobus quibusdam nominibus, unum Deo, et aliud homini in unam  posse conuenire personam? In una enim persona aliud et aliud et communiter nunquam dicitur. Unde manifeste alium Deum uerbum, alium iniuriam passum hominem memorasti dicens: Aliud est unde communis est iniuria, aliud unde communis est gloria. Nemo enim in uno homine communionem patientis carnis accipit, cum sit caro secundum naturam homo. Quomodo aliud uerbum glorificatum, alium hominem iniuriam passum dixisse uel sensisse credendus est, qui in subiectis ait: Quem, ut hominem, diaboli tentat astutia, eidem, sicut Deo, angelica famulantur officia ? Numquid dixit: Alium diaboli tentat astutia, et alii sicut Deo angelica famulantur officia? Et iterum: Impassibilis Deus non dedignatus est homo esse passibilis. 46 Et iterum: Qui enim uerus est Deus, idem uerus  est homo . Numquid dixit: alius est Deus impassibilis, et alius est homo passibilis; aut alius est uerus Deus, et alius est uerus homo? Sed qui uerus est Deus, idem, inquit, uerus est homo. Que cum ita sint, inhonesto uteris officio, religiosis dictis callide insidiaris, ut superiora demendo, ac sequentia non addendo, ita media eligas, ut uerba sententiis exuens, de eorum nuditate pro arbitrio ludas. Redde igitur suis omnia locis, et propria sententiis indumenta restituas: et noli insidiosis fraudibus calumnias innectere; ut quod ad demonstrationem utrarumque dictum est naturarum, ad dualitatem referas personarum.

XuI. uerum quia dixit in uno Christo aliud esse uerbi, aliud carnis proprium, sic tamen ut sit utrumque  commune; id est ut et mors, quod est proprium carnis, pertineat ad uerbum, et uita, quod est proprium uerbi, pertineat ad carnem, quia ex utrisque Christus subsistens unus est in utroque: uisum tibi est obiicere quod in una persona aliud et aliud, et communiter dici non possit. Quia nemo, inquis, in uno homine communionem patientis carnis accipit, cum sit caro secundum naturam homo. Requiramus quis in hoc apostolicis congruet sensibus, utrum tu an Leo, qui sicut fidei regulam, ita et uerba sequitur apostolica. Dicit ergo Apostolus ad Romanos: Sicut in uno corpore multa sunt membra, omnia autem membra non eamdem habent operationem . Quod ad Corinthios latius explicans dicit: Nam et  corpus non est unum membrum, sed multa. Si dixerit pes: Quoniam non sum manus, non sum de corpore, non ideo non est de corpore? Si dixerit auris: Quoniam non sum oculus, non sum de corpore, non ideo non est de corpore? Si totum corpus oculus, ubi est auditus? Si totum auditus, ubi est odoratus ? Et infra: Non potest dicere oculus manui: Opera tua non indigeo; aut iterum caput pedibus: Non estis mihi necessarii . Ecce Apostolus in uno homine, in una persona, alia atque alia dicit inesse opera, multumque a se inuicem diuersa; sed ita uniuscuiusque membri separata et propria, ut tamen cum alio membro habeantur communia. Neque enim quia diuersum est 47 oculis uidere, et auribus audire, ideo non est unius hominis utrumque: aut quia diuersum est  capiti et pedibus ambulare, ideo non est opus commune. Sicut ergo diuersa habent opera caput et pedes in homine uno, et tamen unus est homo, nec alius est in capite, alius in pedibus: sic diuersa sunt opera uerbi et carnis in Christo: nec tamen alius est in uerbo, alius in carne, sed ex utroque, et in utroque unus atque idem est Christus.

XuII. Mori certe et non mori longe diuersum est, et tamen nos ipsi sumus qui morimur, et nos ipsi sumus qui mori non possumus. Ait enim Saluator discipulis suis: Tunc tradent uos in tribulationem, et occident uos . Sed uide quid iterum alibi dicit: Nolite timere eos qui corpus occidunt, animam autem non possunt occidere . Ostendens in unoquoque nostrum unum esse mortale et  aliud immortale. Caro quippe in nobis moritur, anima autem non moritur: unde et in symbolo carnis resurrectionem, non anime confitemur, quam esse immortalem credere iubemur. Quia ergo Saluator in uno homine duo ista diuisit, quibus et proprietatem qualitatis assignauit, non ideo putandus est unum hominem in duos homines diuisisse. Sicut ergo unus est homo qui moritur ex uno, et non moritur ex altero, sic unus est Christus, qui mortuus est in carne, et non est mortuus ex uerbo. Quia secundum naturam, que in eo mortalis fuit, mori potuit: secundum illam autem que in eo mori non potuit, semper immortalis permansit. Igitur uos qui eum unam tantummodo naturam habuisse uel habere fatemini, ostendite nobis quomodo idem potuerit mori, et quomodo  idem non potuerit mori. Non enim potest una natura eadem mori, et eadem non mori: quia si immortalis est, hoc ipso quo est immortalis non moritur; et si mortalis est, eadem mortis conditione moritur. Non potest in una natura esse utrumque. Et quia Christus habuit utrumque, utriusque profecto erat nature, ex quibus in eo inuenitur utrumque: aut si non habuit utrumque, id est et uitam et mortem in seipso, sed aut uitam aut mortem tantummodo , dicite euidentius que ex his duabus naturis una in eo fuerit natura. Si uite, id est uerbi , ergo uerbum, id est uita, mortua est in scipsa.  Sed quia est uerbum, id est uita, mori non potest; Christus autem mortuus est, nichil aliud restat secundum uos, nisi ut Christus, aut omnino non fuerit mortuus, unam tantum uerbi, id est uite habens naturam, que mori non potuit: aut si uere mortuus est, quod negari non potest, mortis tantum, id est carnis habuerit naturam, que mori potuerit. Agnoscite igitur, o miseri, quante perfidie, quante impietatis sit, unam in Christo fateri naturam, per quam eum aut mortuum credere conuincimini, aut falsum de eo opinari, non ibi eum confitentes mori potuisse, ubi potuit mori.

XuIII. An forte ista nescio qua uestra natura ita ex uerbo et carne concreta est atque compacta, ut ex utroque subsistens, utrumque amitteret in utroque,  essetque neutrum ex utroque; id est, ut nec uerbum retinuerit naturam suam, commixtione carnis humane, nec caro proprietatem nature sue, commixtione nature diuine; atque ita nec homo nec Deus sit Christus, utroque inter utrumque fraudatus. Quod quanto sacrilegio cogitetur, queso reminiscimini. Hoc enim unius nature professio cogit intelligi. Sed si secundum quod et ipsi fatemini, ita est uerbum caro factum, ut non fuerit tamen in carne mutatum atque conuersum, retinens et non amittens proprietatem nature sue, in counione carnis sue, quam miro et ineffabili modo operatus est in utero matris sue: et rursus, caro eius non amisit, nec perdidit proprietatem nature atque generis sui in counione uerbi diuini; quis non uideat istam adunationem  uerbi et carnis, non ad abolitionem utriusque nature, sed ad unionem singularis profecisse persone? Nam cum et uos dicatis sicuti et uere dicendum est, eumdem perfectum Deum, perfectum hominem, eumdem uerum Deum, uerum hominem; unde erit perfectus et uerus in utroque nisi per ueritatem et proprietatem utriusque nature? Sed ne 49 putemur calumniari uobis, dicendo uos ita credere, sicut fortasse non creditis, uerba uestra ponamus, quibus si pudoris aliquid geritis, resistere non debetis. Ita enim in eo libro, quem contra Chalcedonense concilium casso labore confecistis, habetur expressum: Sic enim qui ex Maria natus est Saluator, inconuertibiliter incarnatus, cum esset Deus, factus est homo, et dictus est filius hominis qui est ante secula Deus uerbum,  immutabilis permanens in natura Dei. Unde et unus Filius Dei, in una persona digne pieque est confitendus. Sine enim Deo uerbo segregata carnis natura non subsistit in uirgine, et ita inenarrabiliter unitum est carni Deus uerbum, ut incarnatum et caro immutabiliter factum uere et inconfuse perfectus fieret homo: unde eum hominem simul et Deum confitemur, hominem quidem propter quod ex nobis est uera incarnatio; Deum autem eumdem propter immutabilem eius, etiam post incarnationem, ex Deo Patre naturam.

XIX. Ecce dicitis uerbum inconuertibiliter incarnatum et hominem factum, dicitis uerbum carni unitum, dicitis inconfuse hominem factum, dicitis eumdem hominem simul et Deum: hominem quidem  propter quod ex nobis est uera incarnatio, Deum autem eumdem, propter quod et post incarnationem immutabilis permansit eius ex Deo Patre natura. Quis ita stolidus et exigui sensus contra sua unquam militat uerba? Quis eousque insipiens ita labitur, ut fidem suam ex ipsa defensione, qua uindicat, arguat? Dicitis in Christo unam esse naturam, et ecce id ipsum quantis destruitis uerbis? Fateri enim uerbum inconuertibiliter hominem factum, atque cum carne inconfuse unitum, professionem unius nature apertissime destruit, cum et unitio non unius, sed duorum soleat esse, et hac ipsa unitione non mutari neque confundi, integritatem et proprietatem indicet utriusque nature. Item cum dicitis, eumdem hominem simul et Deum, quid aliud, nisi in uno duo quedam ostenditis? Nemo  enim de qualibet re singulari recte dixerit simul. Item cum dicitis, ob hoc uerbum hominem propter eius ex nobis ueram incarnationem. Et ob hoc, rursus uerum Deum, propter immutationem diuine 50 ex Patre nature, etiam post incarnationem geminas profecto integras, immutatas, inconfusas uerbi et carnis fatemini esse naturas. Quia si uerbi natura non est mutata neque confusa in carne, et rursus carnis natura non est mutata nec confusa in uerbo, sed tenet utraque integram et incorruptam ueritatis sue proprietatem, non possunt utraque dici unum. Si autem dicuntur, sequitur illico ut corruptionem sui pertulerint, et mutate sint in id quod ita unum sit, ut utrumque esse non possit. Quod cum merito fugiatis, quia est impium et detestabile, cur uno uerbo in id inciditis, quod multis detestamini uerbis? Cur pium  et catholicum sensum, quem de uerbi immutatione et carnis eius ueritate tenetis, hac una infanda professione destruitis? Credite igitur uobis ipsis, et cum orthodoxis pari confessione fatemini, Deum uerbum ita in utero uirginali, carni sue unitum, quod est caro factum, ut ipse unus sit in utroque, habens in seipso utrumque, et naturam uerbi, qua Deus est, et naturam carnis, qua idem Deus homo est. Aliter enim stare non poterit quod nobiscum creditis, ita eum factum fuisse quod non erat, ut non amitteret quod erat. Quod erat autem, et quod non erat, non est unius nature: ac per hoc Dei Filius nature est utriusque, non amittendo utramque. Quia sicut Dei Filius dici non potest, nisi ex ueritate nature uerbi que illi est ex Deo Patre; ita idem filius hominis dici  non potest, nisi ex ueritate nature carnis, que illi est ex homine matre.

XX. Quid sibi autem uelit tanta professionis uestra uarietas, ut quod una manu edificatis, alia iterum destruatis, non intelligo, nisi quia ueritatem religionis mendaciorum fucis eluditis, aliud ore, aliud corde gestantes. Nam qui paulo ante Dei uerbum inconuertibile fassi fueratis, rursus id, nescio qua conuersione mutatum asserere uultis. Ita enim de ipso dixistis: uolens Dei uerbum liberare hominum genus, utpote creator sui figmenti, semetipsum replasmauit, incarnatus de nostra substantia. Quis tam nefande opinionis latentem non aspiciat dolum, imo magis apertum? Ergone Dei uerbum 51 seipsum replasmauit, et non  carnem sibi in utero matris creauit? cui se ineffabili modo uniuit, iuxta Salomonis uerba, dicentis: Sapientia edificauit sibi domum , que posset morte destrui, sicut ipse in Euangelio ait: Destruite templum hoc, et in tribus diebus suscitabo illud . Hoc, inquit, dicebat, de templo corporis sui. Si itaque seipsum replasmauit, plasmatus ergo antea, non genitus fuit. Nos autem Filium Dei ante secula de Patre non plasmatum, sed genitum confitemur; qui si, ut uos asseritis, nouissimis temporibus seipsum in utero uirginis replasmauit, plasmatus ergo, ut dixi, id est factus uel creatus, non genitus fuit. Ac sic obtinuit Arianum dogma, secundum istum impium sensum, facturam asserens Filium Dei. Deinde si seipsum replasmauit, destruxit ergo semetipsum, id est id quod prius fuit, et replasmauit se in id quod  antea non fuit. Replasmatio enim sine destructione prioris forme non potest intelligi. Et audi Ieremiam: Dixit, inquit, Dominus ad me: Descende in domum figuli, et ibi audies uerba mea: et descendi in domum figuli, et ecce ipse faciebat opus suum super rotam, et exterminatum est uas quod faciebat, in manibus eius: et conuersus replasmauit illud in aliud, sicut placuerat oculis eius . uides ergo replasmationem nouissimi operis, interitum demonstrare prioris? Ita ergo et uerbum Dei sine abolitione et interitu status sui prioris, replasmare seipsum non potuit in utero matris. Sed ut concedamus, quod huius sententie conditio non sinit, sine sui abolitione seipsum replasmasse, nichil iam inuenitur sumpsisse de uirgine. Et quid querebat ibi se replasmare, unde potuit nichil  accipere? Sed si accepit  illud sine dubio, quod non erat, uniendo sibi plasmauit. Sicut et Pater ad eum per Isaiam loquitur, dicens: Et plasmaui te, et dedi te in testamentum gentium , et ipse in eodem propheta, pari uoce testatur: Et nunc dicit Dominus, formans me ex utero seruum sibi . Unde mira impudentia et detestabili prauitatis errore uerbum Dei replasmatum audetis asserere, cum hoc diuinis conscriptum litteris nusquam potestis ostendere.

52 XXI. Et quia longum est si uelim istum uestrum impium sensum subtilioribus coarctare questionibus, et ostendere quanta eum nefanda, quanta sequantur absurda; nunc illud uideamus, quod uos  Ariano sensu dixisse manifestum est, non posse in Christo aliud maius et minus intelligi, cupientes ei solita calliditatis argumentatione, humanam auferre naturam, per quam possit inferior inueniri. Denique ista uestra sunt uerba: Quomodo autem in Christo nichil magnum, nichil minimum intelligi possit, etiam si nostris condescendit mensuris per suam uoluntatem, manifestat etiam diuina trecentorum decem et octo Patrum deliberatio, continens in unum Dominum Iesum Christum Filium Dei credere, quem et incarnatum, et unius substantie cum Patre cognoscunt; non diuidentes minorem in Christo humanitatem, et equalem Patri iterum deitatem. Utinam solos uos in hoc errare sciretis, et non etiam  Patres temeritate sacrilega in simili erroris crimine uocaretis. Nicena enim synodus Dominum Iesum Christum, secundum id quod ante secula de Deo Patre genitus est, unius cum eo dixit esse substantie; quia Ariani secundum hoc eum fateri nolunt unius esse nature. De qua enim uobis uidentur natura dixisse uel dicere: Erat quando non erat, et antequam nasceretur non erat? procul dubio de natura uerbi. De ipsa igitur responsum acceperunt quod semper esset, et initium non haberet, et ex nichilo non esset. Neque enim Ariani naturam carnis Christi ex nichilo factam asserebant, quam ex uirgine procreatam non utique nesciebant. Denique posteaquam sufficienter de hac diuina Filii Dei natura disputauerunt religiosissimi Patres, in sequentibus etiam, nature carnis eius  commemorationem fecerunt, dicentes eum descendisse et incarnatum esse. Non ergo  prepostero ordine posuerunt, ut prius dicerent incarnatum, et postea unius cum Patre substantie; sed prius unius substantie uocabulum posuerunt, quod pertinet ad illam uerbi naturam, de qua questio uertebatur; et postea incarnatum dixerunt, quod pertinet ad carnis eius naturam, de qua nichil fuerat mutilatum. 53 Qui ergo et tempus et ordinem et distinctionem inter Usiam, et incarnationem seruauerunt: Usiam dicentes ceternam Patri, incarnationem autem ex tempore factam, euidenter in uno eodemque Dei Filio, duas confessi sunt esse naturas; unam qua est de Patre ante tempora genitus, et aliam qua est ex muliere in fine temporum  factus. Unam qua est Patri ceternus, aliam in qua est tempore posterior inuentus. Unam que eum ostendit Patri equalem, aliam que docet Patre esse minorem. Que cum ita sint, qua auctoritate audetis asserere, non posse inueniri in Christo aliquid maius et minus, cum ipse dicat: Pater maior me est ; et: Ego et Pater unum sumus ? Et Lucas euangelista de ipso referat: Puer autem crescebat et confortabatur : Que uos uidetis professioni unius nature contraria esse; quia non potest una natura, et maxime diuina, detrimentum augmentumque recipere, et maior uel minor pariter appellari. Elegistis aperta impudentia, contra fidem Scripturarum de Christo mentiri, quam duas eum habere naturas catholice confiteri, per quas idem magnus, idem  minor non potest denegari.

XXII. Illud etiam libet pertractare capitulum, in quo tota effrenati furoris uestri erupit insania, id nitentes asserere, quod uerbum Dei per naturam diuinitatis, non per naturam incarnationis sue, palpabile seipsum et uisibile dignatum est demonstrare. Hec enim sunt uerba uestra: Quod is qui in principio erat uerbum, qui per prophetas nuntiatus, caro factus est, super terram uisus est, et cum hominibus conuersatus, uisibilis et palpabilis factus, uita eterna et natura Deus sit, attestatur beatus Ioannes, dicens: Quod erat ab initio, quod audiuimus, quod uidimus oculis nostris, quod aspeximus, et manus nostre tractauerunt  de uerbo uite . Quantum ego in his uerbis intelligere potui hoc mihi uidemini uelle astruere, quod Trinitatis natura, quoniam est uerbi natura, que inuisibilis semper et incontrectabilis permanet, in ipsa se uerbum Dei uisibile et palpabile prebuerit, non in natura carnis, quam sibi in atero matris uniuit. Quod si ita est, quid hac professione 54 impium, quid sacrilegum erit, unde nos tante perfidie et temeritatis detestantes errorem, Ioannis apostoli uerba, que isti ad patrocinium prauitatis sue pessime abutuntur, non alio quam eiusdem apostoli sensu tractemus, constringentes prius et coarctantes istorum imperitiam, ut respondeant, quomodo si in natura diuinitatis sue uisus et palpatus est Dei Filius, quare eum soli apostoli uidisse et palpasse credendi sunt; cum pari uisione et  palpatu, milites quoque qui eum crucifixerunt, contrectauerint et uiderint: et per hoc Patrem quoque uidere potuerunt; quia ipse ait: Qui me uidet, uidet et Patrem ? Quid hac professione impium erit? Deinde quid necesse fuit Apostolo dicere: Quod uidimus annuntiamus, cum omnes illi qui tunc aderant, et in eum crediderant, similiter uiderint eum? Quod cum ita sentire absurdum et uanitate plenum sit, spiritalia Apostoli uerba spiritaliter aduertamus, quibus se non oculis et manibus corporeis, sed interioris hominis membris uidisse, et palpasse uerbum Dei testatur. Quia quibus naribus odor eius hauritur, et quo ore suauitas eius gustatur, ipsis oculis et auribus et manibus contrectatur. Denique dicit ad eum Ecclesia: Unguentum effusum nomen tuum  ; et: Post te in odorem unguentorum tuorum curremus . Et Paulus: Christi, inquit, bonus odor sumus . Et Dauid: Gustate et uidete quoniam suauis est Dominus . Credere ergo in Filium Dei, hoc est uidere, hoc est audire, hoc est odorari, hoc est gustare, hoc est contrectare eum. In tactu autem firmitas credulitatis insinuatur, cui sensui pre ceteris sensibus maior fides habeatur. Nam et oculi phantasmate, et aures mendacio sepe falluntur. Hoc ergo sensu Apostolus ita eum tetigerat, id est ita in eum fundatissime crediderat, ut nunquam de eo posset aliquando dubitare. Et ideo ait: Quod oculis nostris uidimus, et manus nostre palpauerunt . Nam uiderunt utique et contrectauerunt etiam increduli Filium  Dei, per naturam carnis eius; sed soli Apostoli agnouerunt et naturam diuinitatis eius.

XXIII. Quod ut noueris apostolum Ioannem, tactum uel uisionem pro mentis credulitate posuisse, audi quid in 55 sequentibus dicat: Filioli, necdum apparuit  quid erimus; cum autem apparuerit, similes ei erimus, quia uidebimus eum sicuti est . Certe palpauerat, certe uiderat eum. Quid se igitur pro magno beatitudinis munere uisurum preoptat, et ibi totam sui laboris mercedem constituit, si eum uideat?  nisi quia Filius non apparuit sicuti est, sed sicuti factus est, et ideo non est uisus in hoc seculo sicuti est, sed sicuti factus est, uidendus in futuro sicuti est. Credendo ergo, non uidendo, ait Apostolus uidisse se id quod ab initio est. uidit per fidei speculum in enigmate, uisurus manifestius reiecto uelamine, de qua uisionis manifestatione que solis fidelibusreseruatur, ipse Dominus in Euangelio dicebat: Qui diligit me diligetur a Patre meo, et ego ostendam ei meipsum  . Si uidebant eum apostoli, quomodo ob dilectionis meritum, ostensurum se eis in futuro pollicebatur, nisi quia uidebant et non uidebant eum? uidebant eum sicuti factus est, et non uidebant eum sicuti est. Credebant tamen sicuti est, et ideo uidebant eum sicuti est. Merces enim credulitatis manifestatio est uisionis. Si autem huic expositioni obstinatissime resistere uultis, asserentes uerbum in sua natura apostolorum manibus contrectatum, date nobis huius intelligentie integram uerborum consequentiam: non enim ait Apostolus: Et manus nostre tractauerunt uerbum uite, sed tractauerunt, inquit, de uerbo uite . Non ergo ipsum, sed de ipso tractauerunt: quod non ad contrectationem uisibilis tactus, sed ad contrectationem mentis inuenitur  manifestissime pertinere. Deinde nunquid apostoli in hoc totius fidei auctoritatem constituebant, ut crederemus, eos Dei uerbum uisibilibus manibus contrectasse, unde correptus est dubius ille discipulus, qui tali uoluit experimento Dominum pertertare? aut quomodo cum eis huius gratie societatem habere possumus, non ualentes palpare Christum, sicut illi palpauerunt? Quod, inquit, uidimus et audiuimus, annuntiamus uobis, ut et uos societatem habeatis nobiscum . Societas autem cum eis, hinc erit nobis, si 56 credamus sicut et illi, in Filium Dei, quem secundum diuinitatem fide cordis intellexerunt, et secundum humanitatem corporeis oculis aspexerunt. Et quoniam omnibus obiectis a te contra Leonis epistolam capitulis, competenti, ut arbitror, responsione  occurrimus, et inanium questionum nebulas fulgido ueritatis lumine effugauimus; nunc et illa uideamus, que contra concilium Chalcedonense contumeliosis uocibus anhelastis; quorum refutationem alio ordiemur initio.



LIBER QUINTUS. DEFENSIO DECRETI SYNODI CHALCEDONENSIS.


 1. Sciens beatus apostolus Paulus profana et noxia lethalis doctrine instituta posse ueri specie obumbrari  et latentibus intrinsecus dolis, arguta uerborum superficie, serpentine grassationis uirus obduci:  nec facile ueneniferum poculum mellis dulcedine oblitum siue permixtum, in ipso primo libantis gustu sentiri atque discerni, magnum nobis et singulare indagande fraudis indicium dedit, ut ex cuiusque doctoris morum qualitate, doctrine sinceritas exploretur. Namque ut facili et prompta sagacitatis attentione, scelerate doctrine prestigia deprehendere ualeamus, ipsorum nobis auctorum uitia probrosis et indignis uoluptatum moribus perpetranda depinxit, dicens: In nouissimis temporibus instabunt tempora periculosa, et erunt homines seipsos amantes, cupidi, superbi, blasphemi, parentibus non obedientes, ingrati, scelesti, perfidi, sine fide, sine affectu, criminatores, pacem non custodientes , et cetera. Non est ergo ambiguum, ex impietate heretice  prauitatis 57 descendere, parentibus non obedire, eosdemque falsis criminationum iaculis appetere. Hinc enim tales perfidos et sine fide, apostolicus sermo notauit, quod parentibus non solum inobedientes, uerum etiam acerrimi eorum criminatores existant. Que cum ita sint, nulli erit profecto ambiguum, istos hereticos esse, qui sancti ac uenerabilis concilii Chalcedonensis decreta respuunt atque contemnunt, tantorumque Patrum religiosis constitutionibus audaci temeritate resistunt a fide eos catholica declinasse ore sacrilego criminantes.

II. Et primo quidem eos de personis nunc de concilio eiectis, iterumque post temporum interualla receptis accusant. Quasi uero non sit Christianum et apostolicum, eum qui fortassis ob contentionis uitium  de concilio fuerat eiectus, debere iterum ob pacis et concordie gratiam recipi. Hac enim ratione poterunt et Paulum apostolum accusare, quod dum Ioannem, qui cognominatus est Marcus, de suo comitatu abiecisset, ita ut nec roganti Barnabe acquiesceret, pari eum societate in ministerio uerbi asciscere ; rursus autem Paulus eumdem Marcum, quem dudum abiecerat, recepit, scribens Timotheo: Marcum assume, et adduc tecum; est enim mihi utilis in ministerio . Ita ergo et illi Patres, quos dudum fortassis de concilio ob aliquam noxam eiecerant , iterum eos emendatiores factos in pacis gratia receperunt. Si tamen ita est, uel uerum est, ut isti petulanti supercilio contendunt. Deinde alia noua, quam que concilio Niceno statuta fuerant, Chalcedonensem synodum decreuisse criminantur; nescientes regulam et consuetudinem conciliorum catholicorum, sic noua posterioribus conciliis, prout necessitas emergentium hereticorum exegerit, sancire decreta; ut tamen inuicta maneant que dudum antiquioribus conciliis contra ueteres hereticos fuerant promulgata. Nam si post Niceni concilii statuta nichil amplius licet recipere, qua auctoritate Spiritum sanctum unius 58 cum Patre substantie audeamus asserere, quod ibi constat omnino tacitum fuisse? Et  quanquam de conciliorum diuersis sanctionibus et nominum religiose additis nouitatibus, plenissime in eis libris quos aduersus Sabellium, Photinum et Arium, sub nomine Athanasii, tanquam si presentes cum presentibus agerent  conscripsimus, a nobis fuerit expressum; tamen et nunc perpauca studio breuitatis inserimus, ex quibus istos clareat nimium imperitos et temerarios esse, qui nesciant, multas fidei constitutiones, post Nicenam synodum contra nouorum hereticorum insanas eruptiones, diuersis in locis congregatos episcopos edidisse.

III. Et primo quidem apud Alexandriam Athanasius, Eusebius, Lucifer per legatum, et aliquanti qui nuper de exsilio fuerant reducti, conuenientes,  quanquam essent numero pauci, sed meritis magni, plenissimam contra Macedonium, de Sancti Spiritus deitate confessionis regulam conscripserunt; eiusdem eum, cuius Pater et Filius, substantie demonstrantes: contra quos ille, sicut et isti faciunt, Niceni concilii auctoritate nitebatur, asserens eos a Patrum sententiis declinasse, noua et, ut ipse dicebat, impia de Spiritu Sancto decernendo, que ibi constat tradita non fuisse. Qua impietatis prescriptione, Apollinaris quoque de incarnati uerbi pessima interpretatione contra Ecclesiam utitur. Denique aduersus sacrilegam impie professionis unitatem, que per Osium, ualentem, Ursatium et Germinium, ceterosque similis prauitatis apud Sirmium fuerant conscripta, uniuersi Orientales episcopi conuenientes,  alias, id est duodecim sententiarum definitiones ediderunt, que Niceno concilio non continentur. Item apud Sardicam omnium prouinciarum Orientis episcopi congregati, id est Thebaida, Palestina, Phenice, Mesopotamia, Aegypto, Arabia, Syria, Cilicia, Cappadocia, Ponto, Paphlagonia, Galatia, Bithynia, Hellesponto, Asia, Phrygiis duabus, Pisidia; Cycladum insularum, Pamphylia, Caria, Lydia; Europe, Thracia, Aemimonto, Mysia, Pannoniis 59 duabus. Hanc, inquiunt, exposuimus fidem. In qua reperiuntur septem definitionum capitula Nicene expositioni addidisse, que illi negabant, contra quos concilium fuerat congregatum. Illius uero catholici concilii apud Sirmium contra Photinum ex toto Oriente congregati, quis sufficiat multiplices fidei  sanctiones comprehendere, que apud Nicenam synodum, quia talis rei necessitas nulla fuerat, non sunt omnino sancita, que nullus fidelium audet respuere, aut cunctatur recipere, si non uult cum Photino anathematis eorum sententie subiacere?

Iu. Sed iam illud uideamus, quas isti de duabus naturis afferant questiones, quarum nusquam ab antiquis Ecclesie tractatoribus factam asserunt mentionem, sed a Diodoro, et Theodoro, et Leone episcopis uelut nouum dogma fuisse inuentum, per quod Iudaismi simul et gentilitatis error fuerit introductus, dum in Christo aliquid esse creatum factumque suadet confiteri. O imperiti et omni ueritatis sacramento ignari! Ergone nusquam antiqui Patres duarum  in Christo naturarum faciunt mentionem? Legite, o miseri, quid Athanasius, Hilarius, Ioannes et Ambrosius confessores; quid Theophilus, Gregorius, Basilius, Cyrillus et Augustinus de duabus naturis edisserant; et tandem ab Apollinaris et Eutychetis errore desinite: sequentes egregios et clarissimos uiros, et in fide catholica totius mundi iudicio probatissimos, quorum sententias necesse nos erit, ubi opportunum uidebimus, annectere. Nunc illud est diuinis edocendum testimoniis, et creatum esse Christum secundum ueritatem humane eius nature, et eumdem esse infectum secundum proprietatem nichilominus diuine eius nature. Sed unum quod isti diffitentur properemus ostendere. Petrus ergo in Actibus apostolorum ita dicit: Certissime sciat omnis  domus Isrel, quia et Dominum illum, et Christum Deus fecit, hunc Iesum quem uos crucifixistis . Item Paulus ad Romanos: De Filio, inquit, suo, qui factus est ei ex semine Dauid secundum carnem . Item ad Galatas: Cum autem uenit plenitudo temporum, misit Deus Filium suum factum 60 ex muliere . Item ad Hebreos: Considerate apostolum et pontificem confessionis nostre Iesum, qui fidelis est ei qui fecit illum . Item ibi: Tanto, inquit, melior angelis factus, quanto excellentius pre illis nomen accepit . Et ipse per Isaiam Filius: Et nunc, inquit, dicit Dominus, formans me ex utero seruum sibi . Per Salomonem etiam creatum se hoc modo testatur: Dominus creauit me initio uiarum suarum  . Quod secundum humanitatis naturam, quam in temporis plenitudine suscepturus erat, anticipans prelocutus est. Cum ergo clareat Christum creatum uel factum esse secundum id quod homo dignatus est fieri, aut concedite hoc humane eius nature, aut si concedere non uultis, naturam diuinitatis creatam esse affirmabitis: ac sic uos cum Arianis uel cum gentibus conuincemini creaturam uenerari et colere.

u. Item ad destruendam utriusque nature professionem isto quasi ineuitabili gloriantur syllogismo, asserentes non esse naturam que non propriam habeat personam, neque rursus personam que non propriam habeat naturam. Hoc ideo intendunt, ut quia duas Christum profitemur habere naturas, una  autem queque natura propriam secundum ipsos constat habere personam, necesse sit, iuxta duarum professionem naturarum, duas Christum habere personas. Nec tamen exemplis aliquibus ipsi isti docere curauerunt, unamquamque naturam propriam habere personam; sed tantummodo questionem intendentes transierunt ad hoc, ut et ueritati nebulas offunderent, et periculum disputationis silentio preterirent. presterirent. Sed uidete, obsecro, quomodo dum laqueos innectunt, inextricabiles ipsi questionum nodos incurrunt. Respondeant igitur Arianis, quomodo, si unaqueque natura propriam habet personam, et unaqueque persona propriam habet naturam, non tres sint in Trinitate nature, sicut et tres demonstrantur  esse persone. Aut si tres sunt persone et una natura, falsum est quod dicunt, unamquamque personam propriam habere naturam. Nam usque adeo falsum, ut cum in homine alia sit natura anime, alia corporis, una tamen sit hominis eademque persona. Unde necessarium iudico hic paulo 61 latius propagare sermonem, nec constricta uti penitus breuitate, ut res necessarie aperiendas nequaquam ipsa breuitatis angustia inuoluamus.

uI. Superioribus libris sufficienter, quantum opinor, de duabus Christi naturis disputantes ostendimus, quemadmodum rectis catholice professionis lineis Nestorius et Eutyches ad impietatem sui dogmatis abutentes, densissimas erroris caligines uniuerso obduxerint Orienti. At quia in Domino Iesu  Christo uerbi et carnis una persona est, dueque nature, per ea que negari non possunt, neganda introducere moliti sunt. Nestorius enim occasione professionis duarum naturarum, duas nisus est in Christo personas ostendere. Eutyches autem unius persone patrocinio fulcitus, unam eamdemque uerbi et carnis delirauit esse naturam: et ita uterque ueritatem religiose professionis ad impietatem sui traxit erroris: qui si diuino uterentur magisterio, et preuios in suis doctrinis sequerentur apostolos, agnoscerent utique et duas in una persona naturas, et unam in duabus naturis posse esse personam. Siquidem negari non potest, ut superius dixi, hominem ex duabus constare naturis, anime scilicet et carnis. Nemo tamen nisi insipiens, et totius rationis expers,  recte hominem dixerit duas habere personas: aut quia rursus una est hominis persona, recte opinatus sit unam esse carnis animeque naturam. Non esse autem unius nature corpus et animam, Saluator in Euangelio docuit, dicens: Nolite timere eos qui occidunt corpus, animam autem non possunt occidere . Quid ergo inauditum, quid a Scripturis canonicis alienum et peregrinum; ut sicut credimus et experimur unum esse hominem animam rationabilem et carnem, ita credamus unum esse Christum Deum et hominem, sicut apostoli docuerunt, et sicut nobis uiri apostolici tradiderunt?

uII. Et quia nunc nobis intentio contra eos est maxime, qui errorem unius nature sectantes, decreto concilii Chalcedonensis pertinaci obstinatione  resistunt, commodum puto ad eorum inanes contradictiunculas uitreasque sententias ueritatis malleo obterendas, de humana Filii Dei natura, quam 62 in eo modis omnibus negant, pauca repetere, et quam non sint Christiani, et a spe salutis eterne penitus alieni demonstrare. Regula est fidei catholice unum eumdemque Dominum Iesum Christum, sicut uerum Deum, ita uerum hominem confiteri, unum esse ex utroque, non duos in utrumque; ipsum sine tempore natum de Patre, ipsum ex tempore natum de uirgine: ita ut utraque natiuitas sic unum teneat Christum, ut in nullo sui pertulerit detrimentum; retinens in se quod est sui generis proprium, id est ut et uerbi natura non mutaretur in carne, et carnis  natura non fuisset in uerbo consumpta. Hinc Dominus iehsu Christus idem uerus est Deus, idem uerus est homo, ex duabus ineffabiliter in uirginali aluo unitis in una persona naturis existens: que nature, quoniam in illa mirabili counione non sunt in eo abolite, ad demonstrandam utrarumque proprietatis exstantiam, in uno seipso utriusque res locutus est atque egit: non uoces diuidens, non affectus partiens, non gesta secernens; sed ipse unus, in seipsoque sibi ex utroque et in utrumque conueniens, et quod proprium fuerat loquens et peragens. Et ut quod dicimus planum fiat, aliquo utamur exemplo. uerbi gratia: ego ipse sum qui oculis corporeis album colorem nigrumue discerno, et ego ipse sum rursus qui malum iniquitatis, et iustitie  bonum mentis obtutu diiudico, nec tamen ideo alius atque alius sum, quia utrumque mihi est ex diuerso. Non enim ipsis oculis uideo uariari colores, quibus uideo uariari sermones, et tamen ego sum ipse qui ex utroque ago: utrumque meum est, non uidere iustitiam nisi oculis mentis, et meum est non uidere colores nisi oculis carnis: meum est non uidere uocem oculis, et meum est non audire lumen auribus; meum est non discernere naribus gustum, et meum est palato non percipere odoratum: et cum totum meum sit in meipso, id est uidere, audire, odorari, gustare, attamen aliud est mihi unde uideo, aliud unde audio, aliud unde gusto odoresque discerno: et cum sit in me totum quodam priuato iure diuersum atque diuisum, ego tamen ipse diuidi et separari non  possum. Ita ergo et 63 Christus ipse unus atque idem est et creatus et non creatus; habens initium, et initio carens; etate atque intellectu proficiens, et intelligentie etatisque augmenta non recipiens; mortem perpetiens, et mortis legibus non subiacens; honores ob meritum accipiens, et nullo honore indigens: et cum hec omnia diuersa sint in seipsa, ipsius tamen sunt propria; et ideo uoces, affectus et gesta utrique rei congruentia in seipso non diuidit, quia ipsius est utrumque quod habet; sed unum illi est ex natura uerbi, quam Deus permanens non amisit, et aliud illi est ex natura carnis, quam homo factus accepit . . .

uIII. Adhuc dicamus manifestius, propter eos qui per imperitiam sensus, naturarum proprietatem et  communionem, quemadmodum dicatur in Christo non intelligentes, abiiciunt et refugiunt hec omnia. Diuersum est atque alienum, initium non habere, et ex initio subsistere, mori, et mori non posse: et tamen sicut ipsi Christo proprium est utrumque, ita non ipsi, sed in ipso est utrumque commune. Si enim dicamus, quia ipsi est commune, necesse est ut exigatur a nobis dare et ostendere alium, cum quo ei sit hoc ipsum commune; que professionis necessitas in Nestorii uergit impium dogma. Melius igitur et catholice dicimus, in ipso et non ipsi esse commune. Et melius ipsi, et non in ipso dicimus proprium esse. Ergo proprium est illi mori, propter naturam carnis, que mortalis est; et proprium est illi non mori,  propter naturam uerbi, que mori non potest. Item propter ineffabile mysterium unionis utrarumque naturarum, communis in ipso fuit mortalitas carnis, uerbi nature, que mori non potuit; et communis in ipso est immortalitas uerbi, nature carnis, que morti succubuit. Ergo sicut illi mori et non mori ex utrisque naturis est proprium, ita commune est in ipso utrisque naturis, quod illarum est proprium. Et  proprium mihi est notam liuoris cuiusque uerberis gestare in corpore meo, per naturam carnis mee; et proprium mihi est hanc eamdem notam non gestare in spiritu meo per naturam anime mee. Item proprium mihi est plagam uerbi, 64 id est sermonem durum gestare in mente mea per naturam anime mee; et proprium  mihi est eamdem plagam non portare in corpore meo per naturam carnis mee. Et cum sit mihi utrumque proprium; et corpori et anime mee utrumque alienum; quia nec corpus durum letumue sermonem intelligit, nec anima flagelli uulnere liuescit: utrumque tamen commune est in meipso, et anime et corpori meo; quia nec anima extra corpus id quod ei sentire proprium fuerat sensit; nec corpus extra anime consortium plagarum indicia gestauit. Quod ergo proprium mihi est in singulis, et alienum est a singulis, id commune est in meipso singulis, quod proprium est singulis, et tamen ego ipse unus sum in utrisque, et in meipso communibus, et ego ipse unus sum in singulis mihimetipsi propriis.

IX. Que cum ita sint, series nobis diuinarum percurrenda  est litterarum, et plurima testimonia congerenda, quibus demonstretur, quam sit impium et sacrilegum, ea que sunt propria carnis Christi ad nature uerbi proprietatem referre; et que sunt propria uerbi, ad proprietatem nature carnis ascribere: et quam sit nichilominus impium, ea que sunt propria carnis, per exceptionem proprietatis alienare a uerbo; et que sunt propria uerbi eadem exceptionis lege alienare a carne; cum sit eis utrumque in Christo commune, et Christus sit utrumque. Et quoniam unius nature professores hac sibi confessione blandiuntur, dicentes: Quid impossibile aut inconueniens fuit dignationi Filii Dei, ut in natura diuinitatis sue, ob nostre salutis redemptionem que uellet indigna et humilia sustineret, per que magis  ampliorem nobis ad se diligendum caritatis excitaret affectum, ea pro nobis in natura sua perpetiens que ei probantur esse indigna? Exigendum ab eis est cur is qui morte sua perempturus erat moretm, sicut et propheta predixerat, dicens: Ero mors tua, o mors : si hoc ei possibile fuit, id est in natura sua mori, quid ei opus erat de uirgine nasci? Sed utique in hoc est admiranda eius benignitas, in hoc magnus erga nos pietatis eius demonstratur affectus, 65 ut quia mors eius nobis fuerat necessaria, ipse autem in natura sua mori non poterat, dignatus est naturam nostram assumere, in qua pro nobis mori potuisset, quod fuerat necesse.

X. Sed concedamus eis contra totius Scripture  fidem et catholicam ueritatem, ut in natura sua pro nobis mori dignatus sit  et omnes humane fragilitatis pertulerit passiones; numquid et honoribus sublimari et dignitatis profectibus augeri natura eius indigebat, ut humilitatis et obedientie ac mortis merito sublimium meritorum teneret fastigium, et potestatem celi ac terre mereretur accipere, tanquam qui antea non habuit? An forte negabunt Domino Iesu Christo ob meritum passionis et mortis hec omnia fuisse collata? Legant Apostolum dicentem de ipso: Humiliauit seipsum factus obediens usque ad mortem, mortem autem crucis: propter quod et Deus illum exaltauit, et donauit illi nomen quod est super omne nomen, ut in nomine Iesu omne genu flectatur celestium, terrestrium et infernorum  . Et Dauid: De torrente, inquit, in uia bibit, propterea exaltauit caput . De torrente in uia, id est de fluuio mortis humane; propterea exaltauit caput, quia mortem gustauit. Et ipse in Euangelio: Propterea, inquit, diligit me Pater meus: quoniam animam meam pono pro ouibus meis . Quid igitur uobis uidetur? Natura uerbi exsul et uacua magnitudinis et glorie honoribus fuit, aut imperfecte aut exigue dilectionis apud Patrem in eternitate manebat: et idcirco talia subire quesiuit, per que acceptior et honorabilior esset, atque excellentioribus meritis emineret? Exaltauit, inquit, eum, et donauit illi nomen quod est super omne nomen . Ergone uerbum ad illud usque tempus non habuit nomen quod est super omne nomen,  sed meruit operibus quod natura non habuit? Item ad Hebreos: Tanto, inquit, melior angelis factus, quanto excellentius pre illis nomen accepit . Quis in tantam impietatis uoraginem proruat? Quis eousque amentie nube cecatus in id decidat, ut opinetur Christum secundum diuinitatis naturam meliorem angelis factum? neque enim 66 angelis diuina potest eius conferri aut comparari natura; quorum quasi collatione reperiatur excellentior atque melior, cum sit omnibus naturis incomparabiliter prestantior. Sed et quod ait: Melior angelis factus, posterius uult intelligi id quod melius precedentium collatione factum est. Quod quid aliud erit nisi humana eius natura? Nomen quoque eum melius accepisse describit, quod omnino ad diuinam eius  non potest referri naturam. Quis enim nature Trinitatis superior et melior potuit inueniri, qui ei melius angelis nomen et daret et imponere, quoniam meliorum est inferioribus nomina impertire. Quis ergo non uideat hec in Dei Filio nature carnis eius congruere, secundum quam et exaltatus est, et honoratus, et melioris nominis dignitatem adeptus est, is qui secundum naturam uerbi horum nichil eguit aliquando?

XI. Persequamur ergo adhuc omnia beatitudinis eius munera, passionis eius merito acquisita, quibus luce clarius apparebit, non posse ei, secundum quod natura Deus est, sed secundum quod natura homo factus est conuenire. Dicit ergo Isaias propheta: Si  posuerit pro peccato animam suam, uidebit semen longeuum, et uoluntas Domini in manu eius dirigetur, pro eo quod laborauit anima eius. uidebit lucem et saturabitur scientia, iustificare iustum bene seruientem multis, et iniquitates eorum ipse portabit: propterea ipse possidebit multos, et fortium ipse diuidet spolia, pro eo quod tradidit in morte animam suam, et cum sceleratis deputatus est, et peccata multorum tulit, et pro transgressoribus rogauit . uide quanta eum ob meritum passionis adepturum propheticus sermo describit. uidebit, inquit, semen longeuum, uidebit lucem, et saturabitur scientia; possidebit multos, et fortium diuidet spolia. Que omnia ei secundum naturam uerbi non conuenire puto, quod superfluum est demonstrare, cum se ipsa rerum euidentia manifestet. Item  quod potestatem celi et terre, et hereditatem gentium, et subiectionem uniuersorum ex tempore acceperit, et ipse de seipso in Euangeliis, et prophete loquuntur. Numquid ergo potestatem et dominium creature sue, utpote omnium conditor 67 non habeat, ut temporibus nouissimis hec omnia muneris gratia potiretur? Dicit ergo post resurrectionem suam: Data est mihi omnis potestas in celo et in terra . Quam potestatem olim Pater promiserat dicens: Postula a me, et dabo tibi gentes hereditatem tuam, et possessionem tuam terminos terre . Quam petitionem Filii et largitionem Patris, tempore passionis expletam fuisse propheta Isaias testatur, ex persona Patris ita nuntiantis. Sic dicit, inquit, Dominus: Tempore accepto exaudiui te, et in die salutis auxiliatus  sum tui, et plasmaui te, et dedi te in testamentum gentium, ut constitueres terras, et possideres hereditates desertas, diceresque his qui in uinculis sunt: Exite: et qui in tenebris: Reuelamini . Item ipse Filius in eodem propheta: Et nunc dicit Dominus, formans me ex utero seruum sibi, ut reducam Iacob ad eum; et glorificatus sum in oculis Domini, et Deus factus est fortitudo mea. Et dixit: Magnum tibi est ut sis mihi seruus ad suscitandas tribus Iacob, et dispertiones Isrel congreges. Ecce posui te in testamentum generis in lucem gentium, ut sis salus usque ad extremum terre . Quis ita stolidus et mentis erit alienus, ut non uideat, non intelligat, formari ex utero, et mereri seruum fieri, et tempore opportuno exaudiri, atque auxilium spectare paternum,  et confortari in Domino, et possessionem terrarum ex tempore accipere, ad naturam carnis Christi proprie pertinere?

XII. Adhuc autem, si otiosum non est, pauca pro ferimus, que penitus ad diuinitatis eius non possunt referri naturam. Sic igitur de eo Pater per Isaiam loquitur: Ecce seruus meus, suscipiam eum: electus meus, complacuit sibi in illo anima mea: dedi spiritum meum super eum, iudicium gentibus proferre . Ipse quoque de seipso similiter: Spiritus, inquit, Domini super me: propter quod unxit me, euangelizare pauperibus misit me . Et Dauid ad eumdem: Propterea, inquit, unxit te Deus, Deus tuus, oleo exsultationis pre consortibus tuis. Et  ex persona Patris: Posui adiutorium super potentem, et exaltaui electum de populo meo . Et Petrus de ipso: Lapidem, inquit, ab hominibus reprobatum, a Deo autem electum et pretiosum . Numquid Dei Filius ex ea natura 68 qua Deus est, et non ex illa potius qua homo factus est, electus poterit appellari; ut inde natura diuinitatis eligeretur, que una est et que in pluribus non potest deputari? Dicit enim Ecclesia in Cantico Canticorum: Fratruelis meus, electus de pluribus . Et Pater: Exaltaui electum de populo meo . Dicite igitur, o uos unius nature professores, cum una sit Dei natura, quomodo uel unde dicatur electa? quis illa superior potuit eam de pluribus eligere? An forte ipsa de medio populi sese elegit, et quanquam nemo seipsum eligat et aperte huius electio  a Deo facta esse dicatur, tamen si ipsa se nouissimis temporibus elegit, in omni illo superiori tempore incerta fuit et incognita, populi et sociorum confusione permixta, de quorum consortio eligi et sancto Spiritu ungi meruit? Quia Dauid ait: Unxit te pre consortibus tuis . Eligitur ergo, et ungitur, et super se habet Spiritum sanctum diuina natura. Dedi, inquit, Spiritum meum super eum . Et ipse Filius: Spiritus, inquit, Domini super me, propter quod unxit me . Et quomodo equalis est Filio Spiritus sanctus, cum super ipsum esse describatur? Dicit autem de ipso Isaias: Et requiescet super eum Spiritus Domini, et implebit eum Spiritus sapientie . Et Lucas in Euangelio:  Puer autem crescebat, et confortabatur, et implebatur sapientia . Unde manifestum est Filium Dei non secundum naturam uerbi eligi de pluribus, aut confortari, aut impleri sapientia. Non enim nature uerbi est confortari, cum ipsa sit uirtus; nec crescendi augmenta suscipere, cum perfecta sit in seipsa; nec sapientia impleri, cum ipsa impleat omnia; nec eius est eligi, cum ipsa magis eligat, et unde eligatur non habeat. Quia ergo uerbi nature ista non conueniunt in Christo, carni eius congruant necesse est, secundum quam iure dicitur seruus electus, iure confortatus, iure sapientia impletus, iure creuisse, iure Spiritum sanctum super se habere.

XIII. Quod ut adhuc euidentius clareat, pauca subnectemus. Dicit de eo Isaias: Priusquam sciat  puer respuere malum et eligere bonum: antequam cognoscat puer uocare patrem aut matrem, accipiet uirtutem Damasci et spolia Samarie . Numquid 69 naturam uerbi tante audemus ignorantie subiicere, cui nec preterita, nec futura habentur occulta? Et iterum Lucas: iehsu autem proficiebat etate, et sapientia, et gratia apud Deum et homines . Si uerbi in eo proficiebat natura, ergo mutabilis facta est per profectum: quod enim proficit, mutatur in melius. De potestate quoque et gloria regni et iudicii auctoritate, quam ex tempore, ob meritum passionis, secundum naturam carnis accepit, breuiter aliqua dicamus. Gabriel in Euangelio ita  de ipso dicit: Et dabit illi Dominus Deus sedem Dauid patris sui, et regnabit in domo Iacob, et regni eius non erit finis . Ad Dauid quoque ista sunt uerba Patris de ipso: De fructu uentris tui ponam super sedem tuam . Item: Et ponam in seculum seculi sedem eius, et thronum eius sicut dies celi . Et primogenitum ponam illum, excelsum pre regibus terre . Item: Manus enim mea auxiliabitur ei, et brachium meum confortabit eum . Et ponam in mari manum eius, et in fluminibus dexteram eius . Et dominabitur a mari usque ad mare, et a flumine usque ad terminos orbis terre . Et Dauid de ipso ad Patrem: Gloria et honore coronasti eum, et constituisti eum super  opera manuum tuarum. Omnia subiecisti sub pedibus eius . Item: Posuisti super caput eius coronam de lapide pretioso. uitam petiit, et dedisti ei longitudinem dierum in seculum seculi . Iuxta illud Isaie: Si tradiderit in mortem animam suam, uidebit semen longeuum . Item: Propter ueritatem, et mansuetudinem, et iustitiam procede et regna . Et Daniel: Ipsi datus est principatus, honor et regnum . Que omnia cur acceperit non tacetur. Nam ipse meritum tante dignitatis accepte demonstrans, ait: uincenti et seruanti opera mea usque in finem dabo potestatem super gentes: et reget eas in uirga ferrea, sicut et ego accepi a Patre meo . Item: Qui uicerit, dabo ei sedere mecum in sede mea, sicut et ego uici, et sedi cum Patre meo in sede ipsius . Cui uictorie omnis celorum exercitus attestatur, dicens: Dignus est Agnus qui occisus est accipere gloriam, et honorem, et sapientiam, et fortitudinem, et potestatem . Hec de regni gloria et potestate, quam ex tempore ob meritum passionis Dei Filius secundum naturam carnis sue accepit, cum 70 secundum uerbi naturam nichil eguerit horum, breuiter dixerimus. Nunc de iudicii auctoritate multo breuius dicamus. Quanquam in sede regni non aliud quam Iudicis auctoritas demonstraretur.

XIu. Propheta ergo sic de ipso ad Patrem loquitur: Deus, iudicium tuum regi da, et iustitiam tuam filio regis . Et ipse: Cum accepero tempus, ego iustitias iudicabo . Et in Euangelio: Potestatem, inquit, dedit ei iudicium faciendi,  quoniam Filius hominis est . Horum sacrorum eloquiorum meliorem interpretem, quam ipsum Dominum non inuenimus, qui nobis tantorum honorum sibimet collatorum causas et meritum ualeat reserare. Cesset omnis humane argumentationis calliditas, nec se audeat imperita peritia ultra modum diuine expositionis extendere. Ipse Dei Filius sacro diuinitatis ore perdoceat, cur uel secundum quid tantis fuerit a Patre sublimatus honoribus, qui sic incarnatus homo factus est, ut in id quod erat immutabiliter permanens, nichil eorum amitteret que prius habebat. Dicat ergo, cur ex tempore potestatem acceperit, qui semper habebat.  Et potestatem, inquit, dedit ei iudicium faciendi, quoniam filius hominis est . Quid igitur, Dom ne Iesu Christe, alius et alius nobis apparebis, cum nos te unum eumdemque Filium Dei et filium hominis fateamur? Cur itaque non dixisti: Et potestatem dedit ei, quoniam Filius Dei est? Unus, inquit, et idem sum, nec diuidi possum. Sed quare uel unde acceperim, quod semper habui, uolui demonstrare. Secundum naturam enim, qua Deus uerbum sum, nichil egui, nichil accepi, quoniam Filius Dei sum, et in hoc natus sum: secundum naturam autem carnis, qua Deus uerbum incarnatus homo factus sum, et egui, et accepi, quoniam filius hominis sum, et ad hoc natus sum.

Xu. Et quanquam hec suffecerint, pro sui firmitate  roboris, ad demonstrationem in Christo utriusque nature, tamen ut magis magisque ueritatis claritas elucescat, libet etiam illum Apostoli tractare sermonem quo pro nobis Christum mediatorem asserit factum . Quod officium, nisi ex ueritate nature 71 carnis, quam ex nobis habuit, implere non potuit, quoniam per ipsam inter Deum et homines medius apparuit. Et quia, ut Apostolus ait et rerum ueritas docet, mediator non est unius , habens autem Christus secundum uos unam naturam, ostendite unde sit medius inter nos et illam: quia si, ut impie sapitis, una est eius natura mediatoris, in eo quod est unum et singulare salutis nostre remedium, frustrabitur sacramentum. Unde enim medius erit, si utrumque non habuerit? Quia  nisi talem dederis inter Deum et homines, qui ita sit medius, ut ex utroque utrumque sit, id est ut et Deus sit propter diuinitatis, et idem homo sit propter humanitatis naturam, humana diuinis quemadmodum reconcilientur non ostendis. Nam quia transgressione mandati, inimici Dei exstiteramus, et in contrarium animis discordantibus uergebamus, a supernis declinantes, et ad ima tendentes, necesse fuerat interuentu miserationis diuine solutis inimicitiis, contraria in unum reuocari, et supernis ima restitui: quod non aliter fieri potuit, nisi talis mediator existeret, qui de celestibus ueniens, couniretur terrenis, retinens in se id quod erat, et assumens id quod non erat. Qui unus fieret in utroque, et ita per utriusque nature communionem, in una  eademque persona, et humana diuinis, et diuina sociaret humanis: prius utrumque, sine utriusque abolitione, uniens in seipso; dein omnes fideles Patri reconcilians Deo. Et quia reconciliationis sacramentum immaculatum flagitabat sacrificium, talis hostia requirenda fuerat que ita media esset inter Deum et homines, ut et morti succumberet per illud quod hominis habebat, et mortem reuinceret per quod in se diuinitatis tenebat.

XuI. Hinc Apostolus ait: Nam etsi crucifixus est ex infirmitate nostra, sed uiuit ex uirtute Dei . Igitur per hanc oblationem mortis sue que de nostro illi fuerat, mediatoris officio usus reconciliauit nos Deo, sicut Apostolus dicit: Si enim cum  inimici essemus, reconciliati sumus Deo per mortem Filii eius . Et iterum: Soluens, inquit, inimicitias in carne sua : quam carnem nostri generis, nostreque nature fuisse, idem testatur ad Hebreos 72 Apostolus, dicens: Decebat enim eum propter quem omnia, et per quem omnia, multos filios ad gloriam adducentem, principem salutis eorum per passionem fieri. Qui enim sanctificat, et qui sanctificantur, omnes ex uno: propter quod non confunditur fratres eos uocare, dicens: Narrabo nomen tuum fratribus meis . Qui enim sanctificat, id est Christus; et qui sanctificantur, id est fideles, omnes, inquit, ex uno. Ex uno, inquit, habent ut sint fratres. Quo uno, nisi nostre nature genere? non enim ex utrisque naturis fratres sunt  Christi, fideles eius; sed ex una, id est humana: Propter quod non confunditur, inquit, fratres eos uocare: confunderetur autem fratres eos dicere, si unam tantum eamdemque diuinam haberet naturam: nunc autem utramque habens, et in utroque naturarum genere subsistens, ex uno eos fratres, ex alio seruos appellat. Unde constat, per humanam naturam ineffabiliter uerbo unitam, mediatorem fuisse factum Dominum Iesum Christum: ac per hoc qui hanc ei naturam, id est humanam, per unius nature professionem auferre nititur, omne fidei nostre et salutis mysterium euacuare conatur. Item sequitur Apostolus, ad Hebreos dicens: Non enim statim angelos suscepit, sed semen Abrahe, unde debuit per omnia fratribus similare, ut misericors fieret et fidelis sacerdos  in his que sunt ad Deum, ad deprecandum pro delictis populi. In eo enim in quo expertus passus est, potest experientes adiuuare . Quod dicit, hoc est, quia Christus non angelorum, sed hominum naturam ex semine Abrahe suscepit, ut posset per ueritatem suscepte nature fratribus per omnia similare; ut hinc misericors et fidelis sacerdos fieret, quod non angelorum, sed hominum suscepit naturam, infirmitatis et fragilitatis consciam; per quam et in qua passionis infirmitates expertus, misericorditer et fideliter Patri pro peccantibus supplicaret: Quia in eo, inquit, in quo expertus passus est, potest experientes adiuuare. Quid est illud, in quo passus et expertus est infirmitatem, nisi humana natura, de qua in Euangelio tempore passionis sue dicebat:  Spiritus quidem promptus, caro autem infirma ? cuius infirmitatis conscius, infirmos didicit 73 adiuuare. Quem sensum adhuc latius explicans Apostolus dicit: Non enim habemus pontificem qui non possit compati infirmitatibus nostris, sed expertum per omnia et in omnibus, secundum similitudinem absque peccato . Item: Et ipse, inquit, simili modo in iisdem passionibus fuit . Et iterum: Et quanquam sit Filius Dei, per ea que passus est, didicit ; unde et compatitur infirmitatibus nostris. Queso, unde que et passus est didicit? unde et compatitur? unde in iisdem passionibus fuit? unde expertus infirmitates, infirmos didicit adiuuare? Unde remedium obiecit Deo pro  infirmis, si non habuit naturam nostre infirmitatis? cum et incognita experiri atque discere, humane proprium, non diuinitatis soleat esse nature.

XuII. Possem adhuc multiplici testimoniorum congerie, humanitatis Christi negotium uentilare, et materiam late patentem nequaquam angustis finibus terminare; nisi ad reliqua expedienda, imo potius refellenda que contra concilium Chalcedonense, impudentium temeritate conscripta sunt festinaret oratio, que qualia sint uideamus. Ex decreto synodi: Sufficeret quidem ad plenariam pietatis agnitionem et confirmationem, sanctum hoc et salutare diuine gratie sacramentum. De Patre enim, et Filio, et Spiritu sancto plenissime docet, et Domini nostri incarnationem fideliter suscipientibus exhibet . In  hoc eos ita reprehendunt capitulo, quod post Patris, et Filii, et Spiritus sancti confessionem, ueluti quartum, nescio quem Dominum tradiderint incarnatum. Quod quanta calumnia, imo potius imperitia notauerint nullus non uidet sapientum. Si enim ita ut istis uerborum aucupatoribus uidetur posuissent, ut dicerent: De Patre enim, et Filio, et Spiritu sancto, et eius incarnationem plenissime docet, incertum erat cuius ex Trinitate incarnatio; aut certe Spiritus sancti putaretur, cuius persone nomen incarnationis mysterii commemoratio sequebatur: et ideo ad distinctionem persone Filii, ut ad eum incarnationis mysterium pertinere monstrarent, eius iterum sub Domini appellatione uocabulum repetere maluerunt. Quod et Apostolus in principio Epistole ad Romanos fecisse  inuenitur; 74 ubi ne putaretur Spiritus sancti resurrectionem predicare, coactus est tam de proximo Domini Christi nomen repetere; nam ita dicit: Paulus seruus Iesu Christi, uocatus apostolus, segregatus in Euangelium Dei, quod ante promiserat per prophetas suos in Scripturis sanctis, de Filio suo, qui factus est ei ex semine Dauid secundum carnem; qui predestinatus est Filius Dei in uirtute secundum spiritum sanctificationis ex resurrectione mortuorum Iesu Christi Domini nostri . Quid tam uicinius et uno prope sermone Filium Dei nominauit? Potuit dicere ex resurrectione eius, et non repetere Iesu Christi Domini nostri; quem, ut dixi, mox Filium Dei predestinatum nominauerat: sed quia interposuerat sancti Spiritus nomen, ne ad eum resurrectionem retulisse  uideretur, si diceret ex resurrectione eius; elegit, secundo nominando Christum, tautologiam incurrere, dummodo pressius demonstraret ad Christum resurrectionis mysterium pertinere. Ergo si repetitio nominis Christi duos Christos indicat, ipsum Apostolum accusent, qui hanc locutionis regulam dedit. Sed et cum dicit: De Filio suo qui factus est ei ex semine Dauid, possunt ei non minimam ingerere calumniam, quod alterum intelligendum reliquerit, qui non sit ex semine Dauid factus, sed de Patris utero genitus; ad cuius distinctionem, spiritaliter de Patre scilicet nati, alium secundum carnem ex Dauid semine natum ostendere uoluit, dicens: De Filio suo, qui factus est ei ex semine Dauid. Hoc etiam pari notabunt calumnia  quod ait: Qui predestinatus est Filius Dei; ut quia predestinari eius soleat esse proprium qui nunquam fuerat, non eius qui semper erat, unum Filium Dei temporalem predestinationis nomine, et alium eternum uoluerit indicare. Nam quomodo beatissimi Patres alium quartum introduxisse putandi sunt, qui in sequentibus ita dicunt? Sequamur Patrum nostrorum sententias, ut unum eumdemque confitentes Dominum Iesum Christum, conuenienter doceamus perfectum eumdem in diuinitate, et perfectum eumdem carnalem hominem Deum . Quid apertius, quid lucidius, uel de uno eodemque Domino Christo religiosius potuit dici? uel quid ad repellendas et penitus conterendas 75 temere reprehendentium calumnias fortius poterit demonstrari?

 XuIII. Quamobrem ad alia transeamus ex decreto synodi capitula. Propter hos qui substantie secretum euertere insectabantur, dicentes hominem sine diuinitate fuisse creatum ex uenerabili uirgine Maria, impudenter, et uulgariter, uenerabilis quondam episcopi Cyrilli Alexandrine Ecclesie litteras, et congruas totius Orientis aduersus Nestorii amentiam, in quibus manifesta expositio certi atque salutaris symboli desiderantibus declaratus. Epistolam quoque Leonis archiepiscopi prime sedis, que destinata et directa uidebatur ad uenerabilem sancte memorie Flauianum, ad intercipiendam Eutychetis malignitatem . Calumniatores huius uenerandi concilii, ut sibi quemcunque reprehensionis aditum panderent, presentis capituli principia immutarunt: et quod ibi positum  est contra eos qui hominem sine diuinitate opinantur genitum, isti dixerunt hominem purum. Qua sententia non Nestorium eos damnasse calumniantur, quem adeo, inquiunt, constat nichil tale sensisse, ut eius contra Paulum Samosatenum ista sint uerba: Sic pereat Paulus Samosatenus, qui nudam nobis dominicam delirauit humanitatem. Et ideo, inquiunt, manifestum est Nestorium eos fuisse secutos, cuius dogma noluerunt aperta damnare sententia. Sed Patres ut Nestorium arguerent erroris, euidentissime posuerunt, dicentes: Propter eos qui substantie secretum euertere insectabantur, dicentes hominem purum esse qui ex sancta natus est Maria. Ut quia Nestorius non semper purum, sed in utero tantum uirginis diuinitate uacuum fuisse asseruit Christum, illos isti notatos ostenderent  qui semper purum opinati sunt Dominum Iesum Christum: ac per hoc non Nestorium contenderent Patrum sententia perculsum. Unde nulla mihi uidetur necessitas, istorum hoc loco refellere dolos, quos constat aperte fuisse mentitos. Sufficere enim arbitror ad tantarum fraudium refutationem, hanc ipsam eorum deprehensionem. Nunc ad alia transeamus.

XIX. Dicunt etiam callide eos Cyrilli et Leonis epistolarum commemorationem fecisse, ut hoc subtilitatis astu easdem 76 secum congruere mentirentur, quas sibi certum sit contrarias esse: quod ut docere uideantur, duo sententiarum Cyrilli interponunt capitula; quibus Leonis dicta conferentes, longe  sibi aduersa esse nituntur ostendere. Nam primo quidem ista Leonis uerba preferunt: Cooperatur enim unaqueque natura cum communione alterius, quod proprium est; uerbo scilicet operante quod uerbi est, et carne exsequente quod carnis est: unum horum coruscat miraculis, aliud succumbit iniuriis . Cyrilli autem tanquam his contraria ista subnectunt: Si quis personis duabus, seu substantiis, que de Christo in euangelicis et apostolicis litteris dicte sunt, diuidit uoces; et quasdam quidem ut homini, extra Dei Patris, uidelicet uerbo specialiter cognoscendo assignat; alias autem ut Deo dignas, soli qui ex Patre est, Deo uerbo, anathema sit . Item: Si quis non confitetur Domini carnem, uiuificantem et propriam esse eius qui ex Deo Patre est, uerbi;  sed alterius cuiusdam coniuncti ei secundum dignitatem, tanquam diuinam solam inhabitationem habentis; et non magis uiuificantem, ut dixi, quia facta est propria uerbi qui omnia uiuificat, anathema sit  Superiore capitulo Cyrillus hoc cautissime et catholice precepit euitandum, ne quis audeat in duas personas separatim subsistentes diuidere Christum; ut unum quidem uelit ostendere hominem extra Deum uerbum proprie et specialiter cognoscendum; alterum uero Deum, qui ex Patre sit intelligendus; diuidens singulis tanquam a se inuicem separatis et affectus et uoces. Quod qui impie presumpserit, damnationi obnoxium fore decernit. Sequenti uero capitulo, ut carnem dominicam proprie uerbi, qui ex Deo natus est, esse credamus, et non  alterius cuiusdam tanquam coniuncti ei secundum dignitatem, in quo ueluti extrinsecus diuinitas habitauerit, sicut in unoquoque sanctorum; et ob hoc nos uiuificatricem dominicam carnem debere asserit confiteri, quoniam propria facta est uiuificantis uerbi.

XX. Ad primum ergo Cyrilli capitulum ista Leonis collata respondent atque consentiunt uerba, quibus ostenditur in duabus personis Christum non diuisisse; ut unum ueluti ostenderet, 77 extra Deum uerbum in propria persona subsistentem; alterum uero Deum eque in sue proprietatis persona manentem, quibus quasi singulis congruas diuideret uoces; sed unum eumdemque in una persona substantialiter manentem edocuit Christum; et eumdem hominem, eumdem  confitens Deum, ad demonstrandam in se utriusque nature ueritatem, non diuise, sed significantius fuisse locutum. Dicit ergo: Idem sempiterni Genitoris Unigenitus sempiternus, natus est de Spiritu sancto et Maria uirgine . Item: Et ad resoluendum, inquit, conditionis nostre debitum, natura inuiolabilis nature est unita passibili; ut quod nostris remediis congruebat, unus atque idem mediator Dei et hominum, homo iehsu Christus, et mori posset ex uno, et mori non posset ex altero. In integra ergo ueri hominis, perfectaque natura uerus natus est Deus, totus in suis, totus in nostris . Item: Impassibilis Deus non dedignatus est homo esse passibilis, et immortalis mortis legibus subiacere . Item: Unus enim idemque  est uere Dei Filius, et uere hominis filius . Item: Ut agnosceretur, inquit, in eo proprietas diuine humaneque nature indiuidua permanere, ut unum Dei Filium et uerbum confiteamur, et carnem . Ecce indiuisam dixit utriusque nature proprietatem: ecce unum Dei Filium confessus est uerbum et carnem. Cum secundo autem Cyrilli capitulo, quod id consultius et catholice definit, ut carnem Dominicam non alterius cuiusdam, sed uerbi, esse credatur, que ei facta est propria, hec beati Leonis concinunt uerba: Non enim, inquit, superare possemus peccati et mortis auctorem, nisi naturam nostram ille susciperet, et suam faceret, quem nec peccatum contaminare, nec mors potuit detinere . Item in persona Eutychetis: Nam si crucem, inquit, Domini non putat  falsam, et susceptum pro mundi salute supplicium uerum fuisse non dubitat, cuius credit mortem, agnoscat et carnem . Et quamplura his similia que in unum congregare cumulum et laboriosum et non necessarium iudico: neque enim frequenter et sepius dicta, sed tantum dicta sufficiunt.

XXI. Item isti arguentes uenerabile concilium super Leonis persona, ita dicunt: Respuentes apostolica testimonia, attestati 78 estis Leoni tanquam bene sentienti, qui aduersus diuina Euangelia simul et apostolicas Scripturas dogmatizauit, dicens: alium super Lazarum lacrymasse, alium uoce Lazarum suscitasse; alium crucifixum, alium elementa in nocte immutasse, alium clauis confixum, et alium paradisi portas fidei latronis aperuisse; alium dicentem: Ego et Pater  unum sumus; alium: Pater maior me est. Quanquam sit familiare et proprium cunctis in commune hereticis, studio falsitatis et maleuolentie, catholicorum uirorum sententias immutare; solent tamen hoc ita subtilius, et longo quodam uerborum ambi u facere, ut uerisimile uideatur quod ueri specie obumbratur. Isti uero absque ulla fucate orationis caligine tam sunt aperto usi mendacio, ut nullum nobis conuincendi eos laborem reliquerint, dum proprio se ipsi mendacio superauerint. Leonis enim que nefario mentis incestu uiolare conati sunt ista sunt uerba : Sicut, inquit, ut multa preteream, non est eiusdem nature flere miserationis affectu amicum mortuum, et eumdem remoto quatriduane aggere sepulture, ad uocis imperium excitare rediuiuum; aut in ligno  pendere, et in noctem luce conuersa omnia elementa tremefacere; aut clauis confixum esse et paradisi portas fidei latronis aperire: ita non eiusdem nature est, dicere: Ego et Pater unum sumus , et dicere: Pater maior me est : de nostro enim illi est minor Patre humanitas; de Patre illi est equalis cum Patre diuinitas. His uerbis utramque uoluit in Christo demonstrare naturam; ut unum quod sublimius egit uel dixit, ex natura sit diuinitatis eius; aliud quod inferius gessit uel humilius locutus est, ex natura sit carnis eius: ut hec unius Christi diuersitas actionum, non nesciatur ex differentia descendere naturarum; de qua etiam Cyrillus  ita loquitur, dicens:  Unus igitur est ante incarnationem uerus Deus, et qui in humanitate mansit id quod erat, et est, et erit. Non discernendum igitur unum Dominum Iesum Christum in hominem seorsus, et seorsus in Deum: sed unum eumdemque Iesum Christum esse dicimus; non ignorantes differentias naturarum, sed eas inconfusas inter sese seruantes.

XXII. Et quoniam isti utriusque nature professionem nouam esse calumniantur, cunctos Ecclesie tractatores in medium 79 adducamus, ex quorum multiplicibus dictis pauca et breuia excerpentes, huic operi subnectimus, ad latiores eorum et diffusiores de hac confessione tractatus, quos beatissimus Leo in unum testimoniorum cumulum prouida diligentia congessit, studiosos quosque mittentes: et ut nobis  duplex in tantorum et talium testium productione nascatur utilitas, eorum sententias Leonis sensibus coaptemus. Dixit Leo, quod maxime isti reprehendendum existimant: Operatur unaqueque natura cum communione alterius quod proprium est . Hoc et Hilarius confessor in libro uno contra Arianos : Natus ergo unigenitus Deus ex uirgine, homo secundum plenitudinem temporum, in semetipso prouecturus in Deum, hominem; hunc per omnia euangelici sermonis modum tenuit, ut se Dei Filium credi doceret, ut hominis filium predicari admoneret; locutus et gerens homo uniuersa que Dei sunt; loquens deinde et gerens Deus uniuersa que hominis sunt; ita tamen ut ipso illo utriusque generis sermone nunquam nisi cum significatione  et hominis locutus et Dei sit. Ecce aperte communionem utrarumque docens naturarum, et uerbum dixit loqui et agere que carnis sunt, et carnem que uerbi sunt. Cui sententie et beatus quoque congruens Ambrosius ita dicit : Consors utriusque nature, id est humane atque diuine, in natura hominis subiit passionem; ut indiscrete et Dominus maiestatis dicatur esse qui passus est, et filius hominis, sicut scriptum est, qui descendit de celo. Perspicue nimis et communionem operis, et proprietatem utriusque nature descripsit; dum et carnem propter uerbum de celo descendisse, et uerbum propter carnem mortem subiisse diuina testantur eloquia; cum nec caro de celo descenderit, nec uerbum mori potuerit.

 XXIII. Item dixit Leo : Esurire, sitire, lassescere atque dormire, euidenter humanum est: et non est eiusdem nature flere miserationis affectu amicum mortuum, et eumdem ad uocis imperium excitare rediuiuum. Hoc et beatus Gregorius Nazianzenus episcopus asseruit, dicens : Cum ergo processisset ex uirgine Deus, in ea quam assumpserat, humana natura, unum e duobus in inuicem contrariis existens, carne ac spiritu, aliud in Deum assumitur, aliud 80 Deitatis gratiam prestat. Missus est quidem, sed ut homo; duplex enim erat in eo natura. Inde denique et laborauit ex itinere, inde esuriit, et sitiuit, et contristatus est, et fleuit humani corporis lege. Item dixit Leo : Natura  inuiolabilis nature est unita passibili, ut quod nostris remediis congruebat, unus atque idem mediator Dei et hominum homo iehsu Christus et mori posset ex uno, et mori non posset ex altero: et non est uerbi nature clauis affigi potuisse. Hoc et beatus Cyrillus in epistola totius synodi ad Nestorium : In ipsa, inquit, uulua uteroque uirginali sese uerbum cum carne coniunxit, et sustinuit generationem carnalem, carnis sue natiuitatem suam faciens. Sic illum dicimus et passum esse et resurrexisse, non quia Deus uerbum in sua natura passus sit aut plagas, aut clauorum confixiones, aut alia similia uulnera ; sed quia corpus illud quod ipsius proprium factum  est, passum est, ideo hec omnia pro nobis ipse dicitur passus. Inerat enim in eo corpore quod patiebatur, Deus qui pati non poterat. Simili modo et mortem ipsius intelligimus; immortale enim et incorruptibile est naturaliter uiuificans Dei uerbum; sed quia corpus ipsius proprium gratia Dei iuxta Pauli uocem: Pro omnibus mortem gustauit , idcirco ipse dicitur mortem passus esse pro nobis, non quod ipse mortem esset expertus, quantum ad ipsius naturam pertinet  sed quod, ut supra diximus, caro ipsius mortem gustauit. Ita et resurgente carne, ipsius resurrectionem dicimus; non quia in corruptionem ceciderat , sed quia eius resurrexit corpus. Ita Christum hominem  non tanquam hominem cum  uerbo coadorantes, ne diuisionis quedam species inducatur, sed unum iam et eumdem adorantes. Hoc et beatus Hilarius paucis explicat uerbis. uidesne, inquit , ita Deum et hominem predicari, ut mors homini, Deo uero, carnis excitatio deputetur? Naturam Dei in uirtute resurrectionis intellige, dispensationem hominis in morte cognosce: et cum sint utraque utriusque gesta naturis, unum tamen Iesum eum memento esse qui utrumque est.

XXIu. Et quia perspicue, quantum opinor, claruit, beati Leonis epistolam cum Cyrilli synodicis congruere litteris, 81 quid etiam ceteri Ecclesie tractatores de utrisque naturis Christi senserint breuiter intimemus, sanctus Ioannes  in homilia de Ascensione Domini, ita dicit: Deus nobis iuste irascebatur, et nos contemnebamus iratum, et clementem Dominum declinabamus: et se medium Christus ingessit, et sociauit utramque naturam, et nobis quod imminebat supplicium ipse sustinuit. Item: cognoscamus igitur que natura est, cui dixit: Sede ad dexteram meam, et esto mee particeps sedis: illa nimirum natura que audierat: Terra es, et in terram ibis. Hoc et Augustinus sentiens, Gratulandum, inquit , fuerat humane nature, eo quod sic assumpta est a Deo uerbo, ut immortalis constitueretur in celo; atque ita fieret terra sublimis, ut incorruptibilis sederet ad dexteram Patris. Item beatus Basilius Cesaree Cappadocie  episcopus: Cum ergo quedam in Christo ita uideamus humana, ut nichil a communi mortalium fragilitate distare uideantur; quedam ita diuina, que nulli alii nisi illi ineffabili nature conueniant deitatis; heret humani intellectus angustia, et tante admirationis stupore perculsa, quo declinet, quid teneat, quo se conuertat, ignorat: hominem putet aut Deum quem deuicto mortis regno, cum spoliis redeuntem a mortuis cernit. Propter quod cum omni metu et reuerentia contemplandum est, ut in uno eodemque, ita utriusque nature ueritas demonstretur, ut neque aliquid indignum et indecens in diuina illa et ineffabili substantia sentiatur; neque rursus que gesta sunt falsis illusa imaginibus estimentur. Qua hinc exitur? quo rursus euaditur? quibus commentis, quibus argumentorum prestigiis tante potest  auctoritatis ueritas obumbrari? Ita omnes ecclesiastici tractatores, in utriusque nature proprietate consentiunt, ut in uno eodemque Christo nichil indignum, nichil falsum existimetur. Nihil indignum, ne Filium Dei Deum Dominum Christum secundum diuinitatis sue naturam credamus morti subiacuisse: nichil falsum, ut eumdem secundum carnis sue naturam credamus mortuum esse. Ut quia uere mortuus est, dignitatis sit nature uerbi, honorem dare immortalitatis; et nature carnis, ueritatem ascribere mortis: ita ut utrumque unius eiusdemque sit 82 Christi, id est et mori et non mori: mori secundum naturam carnis sue, et non mori secundum naturam diuinitatis sue.

XXu. Sed iam ultimum decreti capitulum uideamus  ex decreto synodi Chalcedonensis : Unum eumdemque Christum Dominum unigenitum in duabus naturis, inconfuse, inconuertibiliter, indiuise, inseparabiliter, cognoscendum; nusquam duarum naturarum diuersitate euacuata propter unionem, salua magis proprietate utriusque nature, ut in unam personam atque substantiam conuenientibus: non ut in duas personas diuisum aut segregatum, sed unum eumdemque unigenitum Filium Dei uerbum, Dominum Iesum Christum. In hoc capitulo hoc eis displicet quod dixerint, salua proprietate utriusque nature, uel non euacuata naturarum differentia: que ut infirma esse perdoceant consueta uerborum prolixitate, et inani assertione utentes, multa de Cyrilli capitulis interponunt testimonia, quibus ille non duas in Christo  negat naturas, sed unam docet esse personam. Ne igitur eos nostra disputatione refutemus, Cyrilli etiam nos uerba ponamus, ut quoniam Cyrillo teste nituntur, Cyrillo teste uincantur. Ex synodicis Cyrilli  ad Nestorium litteris: Non enim dicimus, inquit , quod Dei natura, conuersa uel immutata, facta sit caro, nec quod in totum hominem  transformata sit; sed illud magis quod carnem animatam anima rationabili sibi copulauerit uerbum, et substantialiter, ineffabiliter et indeprehensibiliter factus sit homo, et nuncupatus sit etiam filius hominis: non nude tantummodo uoluntatis, sed nec assumptione sola persone, sed quod diuerse quodammodo nature in uno conuenerint. Unus tamen ex ambabus Christus et Filius, non euacuata aut sublata diuersitate naturarum per coniunctionem. Sed quia simul nobis effecerunt unum Dominum et Christum et Filium, ia est diuinitas et humanitas, per arcanam illam ineffabilemque copulationem ad unitatem. Quid hoc manifestius,  quid clarius ad consonantiam synodici decreti Chalcedonensis, ex litteris Cyrilli potuit demonstrari? Ecce nec dicta dictis, nec sententie sententiis aduersantur; sed sicut uno fidei sensu, ita iisdem pene usi sunt uerbis. Dixit sancta synodus: Nusquam duarum naturarum 83 diuersitate euacuata. Dixit beatus Cyrillus: Non euacuata aut sublata diuersitate naturarum per coniunctionem. Dixit sancta synodus: Utrisque naturis in una persona conuenientibus. Dixit beatus Cyrillus: Non nude tantummodo uoluntatis, sed nec assumptione sola persone: sed quod diuerse quodammodo nature in uno conuenerint. Dixit sancta synodus: Non in duas personas diuisum, sed unum eumdemque Christum. Dixit beatus Cyrillus: Unus tamen ex ambabus, scilicet naturis, Christus Filius. Et iterum:  Sed quia simul nobis effecerunt unum Dominum Christum et Filium, diuinitas et humanitas.

XXuI. Et quia perspicua, ut reor, et clarissima ueritatis luce terre falsitatis effugate sunt tenebre, ac ruinosum praui dogmatis edificium, quod contra Leonis epistolam et Chalcedonense concilium, cassis perfidie nisibus erigebatur, ualido catholicorum testium impetu exagitatum irreparabiliter cecidit, demus Deo gloriam et honorem, cuius munere uel dono uictoria concedit, et falsitas superatur. Si quid sane in his opusculis defensionum, minus a nobis aut secus quam oportuit dictum est, ueniam postulamus. Aut enim uerborum nos copia defecit, ut id quod sentiebamus exprimere nequiremus: aut que sentienda fuerant, exilitate ingenii et mentis infirmitate sentire  non ualuimus. Sed si opere displicemus, saltem studio placeamus. Sit acceptum uoluisse, si displicet non potuisse nostrum.





uIGILII TAPSENSIS CONTRA ARIANOS DIALOGUS. ATHANASIO, ARIO ET PROBO IUDICE INTERLOCUTORIBUS. 



LIBER PRIMUS.

 84 I. Cum apud Niceam urbem Bithynie, a trecentis decem et octo episcopis, ex euangelicis apostolicisque spiritali uigore doctrinis, fides Ecclesie confirmaretur: ibi Arii perfidia Constantino imperatore presente detegitur: et cum sue perfidie dogmate, eorumdem episcoporum sententia refutatus, ab Ecclesia separatur; ne tam impia doctrina diu in Ecclesia latens, cunctorum se insereret mentibus. Sed ubi imperator comperit integram a Patribus fidem Ecclesie, ut est ab apostolis tradita, sanctius confirmari, precepit eumdem Arium, ut rebellem sacre fidei, exsilio relegari. Sed sicut Euam serpens in paradiso dolosis persuasionibus laqueauit, ita quoque Constantiam germanam eiusdem principis per quemdam satellitem, Arii perfidia interiit. Et latuit in ea  diaboli uirus, donec tempus erumpendi quo eam repleuerat inueniret. Hec igitur cum in ultimo sui obitus die fratris sui uisitatione perfruitur, statim ab ea innocenti fratri pomum ueneni uerbo porrigitur. Et illico exemplo primi hominis, nescius per transgressionis uiam dilabitur: qui uiperinis postulationibus sensum accommodans, Arius, qui dudum ab eo tanquam sacrilegus fuerat relegatus, ad necem fidelium animarum de exsilio reuocatur: et fidem suam principi callidis disputationibus 85 pandens, frustra se affirmabat ab episcopis fuisse damnatum. Ea scilicet causa idem imperator precepit apud Alexandriam synodum congregari; ut si uera assertio nosceretur, ueni post sententiam subsecuta, Ecclesie redderetur. Et ut omnes de eius correctione gaudentes,  exinde ad dedicationem Hierosolymitane Ecclesie pacatius pergeretur. Denique dum eius causa ab episcopis diutius retractatur, idem Constantinus imperator in suburbano quodam, cui Nicomedia nomen est, finali ordinato iudicio, trigesimo primo imperii sui anno diem clausit extremum.

II. Quam testamenti sui ordinationem predicto Arii satelliti tradidit, Constantio reseruandam. Qui dum post sui genitoris obitum adueniens suscepisset imperium, sicut a Constantino fuerat delegatum, Constantio testamentum contradidit. Quin ob huius rei gratiam, in tanta apud eum idem Euangelus presbyter familiaritate est habitus, ut non iam presbyter, sed pater imperii uocaretur: et qui ob imperandum imperator fuerat eleuatus, sub huius presbyteri imperio  uidebatur addictus. Cuius iam non petitione, sed potius iussione Arius est in Ecclesiam reuocatus: cuius doctrinam rudis princeps impiis sensibus retinens, fidem catholicam respuit, et a paternis traditionibus  sacrilego more desciscens non leuem temporibus suis Ecclesie Dei uel sacerdotibus insecutionem intulisse uidetur. Quo etiam tempore plurimos martyres, multosque confessores fecit. Alios quoque effossis oculis, ac poplitibus amputatis semiuiuos reliquit, nonnullos uero rabido furore arreptus insanie, propriis sedibus relegando damnauit. In quibus Domini dictum uidetur esse completum: Si me, inquit, persecuti sunt, et uos persequentur . Hic igitur priusquam Arimini uel Seleucie ex uniuerso orbe dolo congregaret Domini sacerdotes, totum unum facere cupiens, quemdam iudicem, nomine Probum, sua auctoritate suffultum, arbitrum inter eumdem Arium atque Athanasium adesse precepit. Illum utique, quem fidelem in regno suo et  omnium mundanarum artium pre ceteris hominibus probauerat 86 eruditum. Qui omnibus curis publicis procul amotis, iniuncta sibi, omni celeritate maluit adimplere, ut et iussis imperialibus pareret, et fidem ueracissimam suo examine comprobaret. Hic itaque cum apud Laodiceam urbem Syrie, secundo Constantii imperii anno uenisset, pro tribunali in auditorio sedens, turbis hinc atque inde astantibus, Arium atque Athanasium his alloquitur uerbis:

III. Gloriosi ac piissimi imperatoris Constantii sacra commonitus, precepi inter uos fidei negotium uentilari.

Arius et Athanasius dixerunt: Et quis tam uecors ut audeat principalia precepta abnuere?

Probus iudex dixit: Ergo uenerandi Augusti sacra  legatur.

Et recitatum est ita: Constantinus Constantius pius, perpetuus, uictor ac triumphator semper Augustus, Probo iudici salutem. Diuino munere paternum adeptus imperium, illud nobis est primitus enitendum ut, heretica conuersatione deleta de mentibus perfidorum, sacre nostre fidei coniunctus orbis gaudeat uniuersus. Quoniam qui ab itinere erroris conuerterit impium, saluabit animam eius, et suorum cooperiet multitudinem peccatorum. Et quoniam nunc plerosque reperimus huius sceleris socios, hanc perfidiam ritu sacrilego percolentes, asserentes se integram fidei regulam retinere; qui non solum homines impia seductione fallunt, uerum etiam et ingenite maiestati iniuriam irrogant, Filii creatam substantiam  diuinitati iungentes. Monemus ut nostre mansuetudinis auctoritate percepta, inter Arium uenerabilem presbyterum et Athanasium eiusdem erroris episcopum, huius negotii examen facias agitari. Precipue  suadens ut, animi peruersitate deposita, uere fidei ac probate utrique colla submittant: ne nostre pietatis ac mansuetudinis precepta, solita temeritatis audacia contemnentes, ad grauem nos prouocent iracundiam. Et licet huius fidei manus necdum perceperis, sapientia tamen qua pre ceteris polles, cuncta te credimus posse sine cuiusquam susceptione persone, fideliter definire, Deo plus 87 quam homini placiturum. Et alia manu: Optamus te bene ualere. Data Constantinopoli XII calendas Ianuarias.

Iu. Cumque recitaretur, Probus iudex dixit: uenerandi principis sacra que lecta est, gestis indatur. Et adiecit: Perspiciens, in idolorum cultura nullam ueri numinis consistere maiestatem, christianis memetipsum dogmatibus subiicere uolo, quibus astruitur  unus et uerus esse Deus qui uniuersa que uidentur, et que non uidentur, uirtute uerbi sui creauit. Et quoniam cum plures Christiani nominis titulo censeantur, a ueritate eius fidei procul aberrare dicuntur, diuersa scilicet sentiendo et uaria dogmatum instituta sectando, scire nunc magnopere desidero que sit recti dogmatis fides, cui remotis omnibus dubietatis ambagibus tenaciter inherere queam; ne erroris cecitate exui cupiens, maioribus tenebrarum erroribus implicer, si passim et sine ullo examinis discrimine, alicuius secte que prima occurrerit, imitator existam; que utrum proba sic necne, uel ueritate fulta, ignorem. Et ideo si placet, imo quia placere debet, unusquisque uestrum in conspectu nostro fidei sue sententiam pandat; ut examinatione  habita, que firmior cunctis et uerior reperta fuerit, huic omnes iure cedamus, et hanc indubitanter spreto falsitatis errore sequamur.

Arius et Athanasius dixerunt: Quomodo tibi tanti mysterii secreta committere possumus, et rei inexperte arbitrium collocare, qui necdum gentilitatis maculas ueri dogmatis perceptione ablueris?

Probus iudex dixit: Hoc est utique quod totis uiribus cognoscere cupio, quod sit rectum et ueridicum dogma, in quo me oporteat occulti mysterii sacramenta percipere. Neque enim modo mihi profunda mysteriorum arcana patefieri desidero; sed illa nunc flagito demonstrari, que in uestra fide extrinsecus habentur, et publice predicantur. Id est, quod unus idemque uerus sit Deus, uisibilium et inuisibilium  conditor rerum. Et quia hoc uos uno ore profiteri non nescio, quid cause exstiterit ut in tam uarias diuidamini sectas, ut que sit uera, queue sit falsa, intelligi a nobis omnino non possit, 88 priusquam uestro certamine, digno patientie moderamine habito, quid sit congruum diligentius cognoscamus.

u. Athanasius dixit: Cum sis omni litterarum genere imbutus et philosophicis disciplinis admodum eruditus, mirari usquequaque non debes plurima penes nos et uaria nouitatum dogmata exstitisse, cum et apud uos tot sententiarum nouitates emerserint, quot pene nomina ipsorum continentur auctorum. Nam cum tres sint in mundo religiones, Iudeorum, paganorum et Christianorum, multis et longe discretis  sententiarum diuersitatibus unaqueque religio a seipsa desciscens, in uarias proprie institutionis sectas diuisa est; dum unusquisque suauitate recentioris sententie, non ueritatem, sed ueritatis similitudinem preferentis illectus, antiquitus a Patribus traditam lineam derelinquit: eo irremediabiliter per auia oberrans, quo nouitate pro uetustate utitur, tanquam antiqui limitis, et a Patribus traditi uiam incedens. Aut enim multum sentit, aut minus credit, et ideo medium et rectum iter incedere nescit. Hec idcirco prefatus sum ut tibi clarissima explorande ueritatis indicia demonstrarem, ut agnoscere facillime queas illum prauitatis errore inuolui, qui prisca apostolice fidei instituta derelinquens, ipse sibi pro sue uoluntatis arbitrio, fidem quam sequi debeat, somniat.

 Arius dixit: Optime Athanasius errorem perfidie in abiectis et nuper inuentis rerum nouitatibus consistere profitetur, apostolico in hoc ipsum congruente testimonio, quo ait: Profanas autem uocum nouitates deuita . Unde obsecro ut ab hoc inquisitionis tramite non recedas, diligentius atque attentius inuestigando, quis nouo, quisue antiquo utitur fidei sacramento?

Probus iudex dixit: Ut hec que asseritis facile innotescant, et ad lucem ueritatis, remota omni ambiguitatis caligine ueniant, antique fidei regulam pandite, et ita ut est ab apostolis tradita, nostris auribus intimate.

Arius et Athanasius dixerunt: Credimus in Deum  Patrem omnipotentem, et in Iesum Christum Filium eius Dominum nostrum, et in Spiritum sanctum. Hec est fidei nostre regula, quam 89 celesti magisterio Dominus tradidit apostolis, dicens: Ite, baptizate omnes gentes in nomine Patris, et Filii, et Spiritus sancti.

uI. Probus iudex dixit: Magno miraculi stupore attonitus hereo, tres a uobis deos predicari conspiciens, a quibus ad unius Dei singularis potentie maiestatem confugiendum esse credideram. Unde, que sit huius ratio fidei, uel quid ista trium rerum, triumque uocabulorum nomina indicent, queso, nos breuiter informare dignemini.

Arius et Athanasius dixerunt: Non tres deos in fidei nostre professionibus fatemur, sed credere nos  in Patrem, Filium et Spiritum sanctum fideliter profitemur.

Probus iudex dixit: Satius ergo fidem uestram exponite, et que uel qualis sit in eadem fide uestra credulitas declarate.

Arius dixit: Ego enim confiteor ingenitum Patrem ante omnia tempora Filium ineffabiliter genuisse, per quem et in quo uisibiles creaturas, atque inuisibiles fecit: qui nouissimis temporibus propter humani generis salutem, a Patre missus, uerum hominem in mundo gestauit, quem inuiolabiliter de Maria uirgine sine humani pudoris permixtione suscepit Qui cum sit creature sue Deus et Dominus, non tamen potest genitori suo, aut in omnibus conferrit  aut in aliquo cequari, quem et Deum suum, et sue originis profitetur auctorem. Nec tamen ideo duo dii, quia et hic Deus; nec ideo non Deus, quia solus Pater Deus. Sicut non ideo non bonus, quia solus Pater bonus; cum sit et Filius, non solum bonus, sed et bonorum creator. Et sicut ei non adimitur ne bonus sit cum solus Pater ipsius Filii professione sit bonus: sic ei non aufertur ne Deus sit, cum solus Pater sit Deus. Et sicut bonitas Filii non preiudicat singularitati paterne bonitatis, sic deitas eius non officit Patri, ne unicus ac singularis sit Deus. Et hoc modo unum Deum profitemur, non negando, ut dixi, Filium Deum, sed penes solum Patrem unius diuinitatis auctoritatem constituentes.

Athanasius dixit: Bene Patrem ex se Filium ineffabiliter  ante omnia tempora genuisse Arius sua professione diffiniuit; sed utrum Filium ex ipsa Patris 90 essentia uel natura, an aliunde genitum uelit asserere, hac interim sua prosecutione reticuit. Ego enim Patrem, et Filium, et Spiritum sanctum unius substantie, uniusque esse nature confiteor. Ita ut non ex nichilo, neque ex aliquo, sed de Patre Filium genitum, et de Patre Spiritum sanctum credam procedere. Et licet tres in sua proprietate subsistentes profitear esse personas, harum tamen natura una est, unaque diuinitas comprobatur.

uII. Probus iudex dixit: Quanquam hec uaria et longe dissimilis sententiarum uestrarum diuersitas magnam confusionis caliginem mentibus nostris incutiat, tamen ut cito his ambiguis exuamur, et que  sit uere fidei professio cognoscamus, dignamini euidentioribus Scripture diuine testimoniis assertionum uestrarum sententias communire. Et ne longo orationis ambitu ipsius permixte disputationis confusione procul euagemini, singillatim fidem uestram, ut dixi, edicite. Sed nunc Arius prosequatur, et suam fidem uer dicis testimoniis astruere non grauetur.

Arius dixit: Quoniam me primitus congredi precepisti, respondeat Athanasius utrum simplicis nature sit Deus.

Athanasius dixit: Quis hoc impius negauerit?

Arius dixit: Respondeat utrum etiam omnia que de Deo dicuntur, secundum essentiam accipienda sunt.

Athanasius dixit: Non temere pronuntiauerim uniuersa que de Deo dicuntur, secundum essentiam  debere accipi; preter nonnullos relatiuos nominum casus, secundum usitatum humani sermonis eloquium prolatos, qui non proprie Deo, sed personis et temporibus, uel quibuscunque rerum generibus coaptantur. Id est, cum se nescire dicit, uel se iterum cognouisse fatetur. Aut cum rerum a se factarum penitudinem gerit, et nunc se iratum, nunc placatum ostendit. Que omnia si secundum essentiam uolumus accipere, passibilem sine dubio et improuidam diuinam profitemur esse naturam; in quam aut ignoratio, aut ex tempore orta cognitio cadat; quam et tristitia penitendo conficiat, et letitia subleuet uegetando. Quod quid aliud erit, nisi mutabilia  perpeti, 91 et instabilitate huc illucque defluere? Unde manifestissime comprobatur, non omnia de Deo secundum essentiam dici debere intelligi: sed aliquanta dispensationi respondentia, non nature eius conuenientia, certo certius profitemur.

Probus iudex dixit: Licet sufficienter et doctius, laudabili breuitate responderis, non omnia de Deo secundum essentiam dici; latius tamen hec abs te audire desidero, cum tui loci disputationis tempus adfuerit. Nunc interim  Arius, ut ceperat, prosequatur.

uIII. Arius dixit: Si ea que in principio prosecutus sum, diligenter aduertas, illic omnem fidei nostre credulitatem inuenies.

Athanasius dixit: Subsistere ante secula Filium,  ueraciter Arius profitetur. Quod autem de Patre natus sit, sono tantummodo uocis, et simulata uerborum confessione, non ueritatis proprietate concedit, dum eum a paterne nature substantia longius separat, et conditione nature non dispensationis ratione Patri subiectum affirmat.

Probus iudex dixit: Clarissimum fidei uestre indicium date, et quemadmodum credatis recenti prosecutione signate, quo possit ad normam proposite confessionis disputationis quoque materia coaptari.

Athanasius dixit: Ne uestros grauem oratione longissima sensus, fidem meam breui sermone concludo. Patrem, et Filium, et Spiritum sanctum, deitate, potestate, magnitudine, natura unum esse confiteor. Nec aliquid in hac Trinitate nouum extraneumue ac si  antea non fuerit, postea uero adiectum sit, assero: sed  unius eam nature, uniusque substantie credo.

Arius dixit: Ego sicut tres personas in sua proprietate manentes, ita tres substantias, Patris, et Filii, et Spiritus sancti confiteor. Alia enim Patris, alia Filii, alia Spiritus sancti substantia. Nec potest ullo modo ingenite substantie Patris, aut genita Filii, aut creata Spiritus sancti conferri natura. Unde nec potestate equales, nec magnitudine similes, nec natura consortes, a nobis fideli confessione creduntur.

Probus iudex dixit: Si hoc totum est in quo a uobis inuicem dissentire uidemini, 92 id est quod unus diuersas, alius Trinitatis unam dicit esse substantiam,  id nunc disputationis ratio poscit ut assertiones uestras non subtilitate argumentorum de industria dialectice artis uenientium, sed simplicibus et puris diuine Scripture documentis robustius fulciatis.

IX. Arius dixit: Credo quod memorialibus prudentie uestre sensibus Athanasii persecutionem nequaquam subtraxit obliuio, qua id elegantius perorauit, illum debere prauitatis errore notari, qui noua et inusitata uerborum commenta sectatur; adiiciens apostolicis dogmatibus quod ab iisdem constat traditum non fuisse.

Probus iudex dixit: Ita memini.

Arius dixit: Ergo Niceni decreta concilii lectione  pandantur; et agnosces Athanasium, uel eius auctores, apostolicam fidem nouorum adiectione uerborum eatenus corrupisse; ut et eos qui antiquis Patrum inhesere doctrinis, ambitione regia usi, censuerint feralibus relegandos edictis.

Probus iudex dixit: Si presentis negotii ratio postulat ut decretum Niceni concilii in medio proferatur, id quoque Athanasius sua prosecutione designet, ut ex utriusque uoluntatis assensu, si quid illud est quod refertur extrinsecus recitetur.

Athanasius dixit: Cause congruit ut rerum gestarum lectionis copia non negetur.

Probus iudex dixit: Ergo ut desiderat, prefati decreti lectio uentiletur.

Et lectum est ita: Credimus in unum Deum Patrem  omnipotentem, omnium uisibilium et inuisibilium factorem. Et in unum Dominum nostrum Iesum Christum Filium Dei, natum ex Patre unigenitum, hoc est de substantia Patris: Deum ex Deo, lumen ex lumine, Deum uerum de Deo uero, natum non factum: unius substantie cum Patre : per quem facta sunt omnia, siue que in celo, siue que in terra. Qui propter nostram salutem descendit, et incarnatus est, homo factus est, passus est, resurrexit tertia die, in celos ascendit, uenturus est iudicare uiuos et mortuos. Et in Spiritum sanctum. Eos autem qui dicunt: Erat quando non erat, et antequam nasceretur non erat, et quod de non 93 exstantibus, uel ex alia substantia aut essentia, dicentes mutabilem aut conuertibilem  Deum, hos anathematizat catholica et apostolica Ecclesia.

X. Arius dixit: Peruides, uirorum optime Probe, istius decreta concilii, in suggillationem apostolice fidei, ausu temeritato fuisse conscripta. Quid enim opus erat nouum hoc homousion uocabulum antiquis dogmatum regulis inseri? Numquid enim apostoli, uel eorum discipuli, atque omnes per ordinem successores qui usque ad illud tempus in Christi confessione uiuentes homousion uocabulum ignorabant, impietatis sacrilegium in fidei ueritate secutos esse dicemus; pro eo scilicet quod huius nominis notione priuati, sine ipsius predicationis assertione perrexerunt ad Christum? Si enim a nobis, ut isti penitus mentiuntur, noua introducebatur contra apostolorum  statuta doctrina, id utique conueniens erat noue a nobis ingeste doctrine antiquis apostolorum obuiare doctrinis, et nouitati uetustate prescribere, non uetustatem nouitate peruertere? Utquid hoc mihi nomen sequendum imponit? Utquid me ad huiusmodi nouitatem uiolentius trahit? Utquid hoc apostolice fidei superadiicit uerbum, cuius nec prophete quidem, nec apostoli uspiam faciunt mentionem? Quod istud, queso, nomen est, sine quo fides integra esse non possit, sine quo Christiani Christiane religionis abdicantur honore? Unum enim e duobus in hac causa sequi necesse est. Si uera est homousii assertio, falsa erit apostolorum predicatio, que sine hoc nomine longa per tempora floruit. Si uero apostolica  fides huius nominis expers uera est , hec sine dubio falsa erit, que antique fidei nominis nouitatem adiecit. Reuolue cuncta Noui et ueteris Testamenti uolumina, utrum alicubi homousion sacris inditum paginis poteris reperire.

XI. Probus iudex dixit: Quid his refertur?

Athanasius dixit: Nominis tantum offenderis nouitate; an etiam ipsius rei uirtutem, que hoc est sortita uocabulum, refugis?

Arius dixit: Quid dicas, non satis intelligo.

Athanasius dixit: 94 Quoniam res antiqua nouum nomen accepit, non uocabulo nouo noue rei uirtus accessit, hoc utique requiro, utrum res que antiqua est, simul a te cum nominis nouitate damnetur.

Arius dixit: Res loqueris tortuosas, et omni stultitie  miraculo dignas. Si enim homousion nouum nomen est, non dubium quin et res noua sit, quam significare uidetur.

Athanasius dixit: Ergo pariter rem nomenque condemnas?

Arius dixit: Ita plane.

Athanasius dixit: Igitur si demonstrauero rei antique et ab apostolis tradite nouum nomen attributum fuisse, uictum te tandem fateberis? An etiam sic rem antiquam simul cum nominis nouitate condemnas?

Arius dixit: Hoc non ostendes.

Probus iudex dixit: Et que ratio cause flagitabat ut res antiqua nouum acciperet nomen? Numquid enim priusquam huius nominis uocabulum sortiretur,  sine nominis proprietate manebat? Hoc nullam mihi rationis consequentiam habere uidetur.

Arius dixit: Optime.

Athanasius dixit: Ecclesiastice semper moris est discipline, si quando hereticorum noua doctrina exsurgit, contra insolentes questionum nouitates rebus immutabiliter permanentibus, nominum uocabula immutare, et significantius rerum naturas exprimere; que tamen existentium causarum uirtutibus congruant, et que magis easdem antiquitus fuisse demonstrent, non ortus nouitatem insinuent. Et, ut quod dico planius fiat, utor exemplo. In ipso Christiane religionis predicationis initio, omnes qui credebant Domino nostro Iesu Christo, non Christiani, sed  discipuli tantummodo nominabantur. Et quia multi nouorum dogmatum auctores exstiterunt, doctrine obuiantes apostolice, omnesque sectatores suos discipulos nominabant: nec erat ulla nominis discretio inter ueros falsosque discipulos; cum siue qui Christi, siue qui Dosithei, siue Cephe, siue Theode, siue Iude cuiusdam, siue etiam Ioannis sectatores, qui se quasi Christo credere fatebantur, uno discipulorum nomine censerentur. Tunc apostoli conuenientes Antiochiam, sicut eorum  indicant Acta omnes discipulos nouo 95 nomine, id est Christianos appellarunt, discernentes eos a communi falsorum discipulorum uocabulo; ut et diuini per Isaiam oraculi sermo impleretur, quo ait: Seruientium uero  mihi, uocabitur nomen nouum .

XII. Hanc ergo ab apostolis traditam, in nouis utendo nominibus formam Ecclesia retinens, contra diuersos hereticos, ut sane fidei ratio postulabat, diuersas edidit nominum nouitates. Denique Patri nouum innascibilitatis nomen Ecclesia imposuit. Cum enim Sabelliana heresis genitum ex uirgine Patrem uoluisset asserere, ingenitum contra hanc confitendo Ecclesia tradidit Patrem. Et utique in diuinis Scripturis ingenitum nusquam legimus Patrem. Potest ergo Sabellius audaciam suam in huius calumnie obuertere questionem, et simili ut tu propositionis genere uti, quo dicat: Cur diuinis Scripturis sine ullo prospectu pudoris uiolentiam facitis, profitendo  innascibilem Patrem; quod scriptum ostendere non ualetis? Item quia eum non solum genitum, sed et passum impio dogmate idem Sabellius profitetur, uobis in unum conuenientibus, inter ceteras quas promulgastis fidei sanctiones, dixistis Patrem impassibilem esse, quod religiose, sancteque uos statuisse probamus. Sed hoc idem ille proclamat. Quousque uestre licentie audaciam protenditis; profitendo quod scriptum non legistis, impassibilem Patrem, quod nec prophete tradiderunt, nec symboli authentici tradidit auctoritas, sed uestra est temeritate presumptum. Rursus prosequimini, et hanc religiose confessionis fidem de Filio statuistis, Deum eum dicentes ex Deo, lumen ex lumine. Iam hic Photino, qui ex humane generationis natura initium tribuit  Filio, quanta calumniandi occasio pateat, ipse tu, queso, metire. Cur enim non similes querimoniarum causas intentat? Cur non simili uociferatione ipse quoque insaniat, dicens: Quid dicitis, quid statuitis, quid sequendum uestro iudicio posteris traditis, confitendo Filium Deum ex Deo, lumen ex lumine? Ostendite mihi utrum in ea fidei forma, id est in authentico symbolo quod apostoli tradiderunt, hoc scriptum legeritis? Sed contentus sum, 96 ut ibi scriptum non fuerit, saltem mihi de prophetis legatur, de apostolorum litteris ostendatur. Quis has uocum toleret nouitates? Quis hoc suis admittere sensibus patiatur, quod neque prophete neque apostoli tradiderunt?

XIII. Item similem Patri Filium multis et celeberrimis conciliorum uestrorum decretis statuistis. Exsurgat  nunc Eunomius, qui dissimilem confitetur, et dicat: Ubi hoc legistis? ubi scriptum reperistis? utrumne Pater an Filius hac de se usus est uoce? Ergo tu, Ari, qui me hodie tali constringis articulo, ut homousion proprie positum ostendam, aut fatere contra insolentes et furtiuas heretice intelligentie prauitates, quedam confessionis nomina non temere presumpta, sed ex consequenti ratione collecta, fidei auctoritatibus fuisse inserta: ita ut tot nouorum uerborum religioso intellectu exstiterint absolutiones, quot fuerint quesite uel subministrate perfidie occasiones. Aut si id fateri nolueris, tuis tecum obiectionibus agam. Ostende mihi non ex coniecturis, non ex  uerisimilibus, non ex ratione uicinis, non ad intelligendum prouocantibus, non ad id profitendum pietate fidei suadente, sed pura et nuda uerborum proprietate hoc scriptum ostende, ingenitum, aut impassibilem Patrem, Filium uero Deum ex Deo, lumen ex lumine, aut Patri similem esse. Nolo mihi dicas: hoc fidei ratio poscit: hoc pietas docet: ad hanc me nominis professionem Scripturarum consequentia prouocat. Nolo, inquam, mihi talia obtendas; quia et me similia de homousii probatione respuis proferentem. Sed ferto in manibus diuinorum uoluminum codices, et eodem sono, iisdemque syllabis predictorum uocabulorum nomina indita lege. Aut ostende scriptum Filium Patri similem, aut fatere dissimilem. Quo hinc erumpas, quo rursum euadas non est. Tuis te implicitum  propositionis nexibus enodandi facultas nulla suppeditat. Aut concede mihi ex consequentibus probare homousion, id est unius substantie fidem: aut si concedere nolueris neganda sunt tibi uniuersa que ipse fateris; quia ea nude posita inuenire nusquam utique poteris.

97 XIu. Probus iudex dixit: Si ecclesiastice consuetudinis mos est ut aliqua uerborum uocabula ob cercendos hereticorum motus in fidei auctoritate nude ponantur, que tamen ratione ex consequentia rerum existentium uestiantur; dum eorum ueritas, ex qua originem sumunt, diuinis contineri litteris inuenitur; quid dicis, Ari? Concedis homousion  de diuinis Scripturis per conuenientes professionum qualitates probari, an non?

 Arius dixit: Iste nescio qua syllogistice artis uersutia obiectionem meam conatur eludere. Ego enim hoc mihi ostendi desidero, utrum homousion dominice sit lectionis auctoritate conscriptum. Et ideo aut proprie positum legat, aut ab eius confessione recedat.

Probus iudex dixit: Sed uides quemadmodum in te tuam referat questionem, et iisdem te quibus uteris constringat articulis, professionis tue manifestiore, ut ipse exigis, documento, ut ei de canonicis litteris nude positum ostendas innascibilem, aut impassibilem Patrem, aut Deum ex Deo, aut lumen ex lumine, aut Patri Filium similem esse? Que omnia, si proprie posita minime demonstrare ualueris, negandi tibi necessitas imminebit. Cui discrimini illa,  ut mihi uidetur, sola poterit ratio subuenire, ut concedatis uobis ea que in conciliis uestris nude sunt posita, de Scripturarum fontibus emanasse. Nam hoc contentionis uitio deputabitur, ut documentum nudi sermonis exigas, cuius fidei sensum in Scripturis copiosius noueris redundare. Sensum igitur quere, unde uocabuli huius natura traxit originem: et cum sensum inueneris, nomen te pariter inuenisse non dubites.

Xu. Athanasius dixit: Quantiscunque rationibus agat, nullatenus potest ab hac intentione remoueri. Nouit enim certissime, quia si ad hoc descensum fuerit, ut ex consequentia Scripturarum unam esse  Patris et Filii substantiam  doceatur, facillime se posse superari: et ideo diffidentie ac timoris periculo actus, nudi sermonis flagitat documentum. Sed suis est iterum professionibus constringendus. Exigis a me ut unam Patris et Filii substantiam 98 , scriptum ostendam. Tu autem tres usias, id est tres substantias, confiteris. Ostende igitur mihi ubi legisti tres usias. Si enim ego unum  ideo negare debeo, quia hoc nude scriptum non inuenio: tu quemadmodum audes tres usias confiteri, cum hoc scriptum nusquam poteris demonstrare?

Probus iudex dixit: Si exstat aliquod ex diuinis auctoritatibus documentum, proprie et specialiter positum, quo approbetur Patris, et Filii, et Spiritus  sancti tres usias, tresque  esse naturas, proferatur: quo possit Athanasius a confessione unius substantie  declinare. Cum enim triusion proprie in Scripturis positum ostenderis, apparebit Athanasium temeritate pertinacissime obstinationis in homousii confessione hactenus perdurasse, quod proprie positum non potuit demonstrare. Si uero nec tu ipse tres usias demonstrare ualueris, pari mihi conditionis necessitate astrictus esse uideberis.

Athanasius dixit: Doceat tres usias proprie positas, et facio unius substantie, que est homousion, cessionem.

Arius dixit: Si tres sunt Pater, et Filius, et Spiritus sanctus, necessario tres sunt et substantie, in  quibus unaqueque persona separatim et distinctius proprie subsistere cognoscatur.

Athanasius dixit: Hic nulla prosunt argumenta, hic ueritas ex consequenti ratione colligitur: testimoniorum proprietas flagitatur. Lege specialiter triusion positum. Noli coniiciendo dicere: Si tres sunt, Pater, et Filius, et Spiritus sanctus, necessario tres sunt et substantie. Quia et ego simili coniectura possum ueracius opinari: Si unum sunt Pater, et Filius , quomodo non est una substantia? Sed hanc disputationis uiam ingredi penitus noluisti, dum a me specialiter positum  exigis testimonium.  Simili ergo et tu ratione, tres usias specialiter  et proprie positas lege. Si enim ideo homousion negare debeo, quia hoc scriptum nude monstrare non ualeo, necessario triusion tunc fateri debeo, si proprie positum te ostendente cognouero.

99 XuI. Arius dixit: Subsistit proprie Pater, an non?

Athanasius dixit: Nisi tres usias proprie positas legeris, nullum tuis interrogationibus dabo responsum. Quis enim non uideat quo tua tendat obiectio? uis enim argumento callide interrogationis diuersas approbare Patris et Filii substantias: sed hic argumentis non opus est, ubi manifestiore proprietatis testimonio trium substantiarum exigitur documentum. Sed si a proprietate testimoniorum ad rerum consequentiam transire desideras, hoc ipsum publice  conscientie innotescat, non te potuisse tres usias proprie positas demonstrare. Et cum nos utrique hoc articulo soluerimus, obiectionibus uel interrogationibus tuis satisfaciam necesse est.

Probus iudex dixit: Quantum uestre disputationis intentio monstrat, nec tu homousion, nec iste triusion proprie et specialiter positum ualetis ostendere. Unde ne puerili concertatione in rebus superfluis diutius immoremini, ab hac puri exactione documenti tandem utrique desinite: et ex consequenti ratione aut homousion aut triusion de Scripturarum auctoritate colligite. Non enim fas erit de nominis appellatione dubitare, quam testimoniorum copiosa congestio firmius poterit roborare.

Arius dixit: Quoniam hoc tua decreuit sententia,  debere nos rationum persuasionibus, ex rerum consequentium causis, predictorum nominum uirtutes colligere, ne id Athanasio uideatur, difficultate demonstrande ueritatis nudi me uocabuli proprietatis documenta quesisse; ita faciam, ut tui est decreti sententia promulgatum. Ego enim compendio magis uti uolebam, ne longius rationis intentio euagata, ambiguis sensibus ueritatem obumbraret.

Athanasius dixit: Non potest fides uenire in dubium, que ueritatis fulta presidio, crassiora mendaciorum nubila, fulgide claritatis lumine dissipat. Non enim potest propriis carere uiribus, que non eget extrinsecus suffragiorum adminiculis adiuuari.




LIBER SECUNDUS.


 100 I. Item die sequenti Probus iudex dixit: Quoniam uos initi federis pacta indeclinabili sententia seruare non dubito, quibus id uobis inuicem concessisse uidemini, ut unius substantie, uel trium substantiarum professionem, ex diuinarum consequentia litterarum luculento disputationis examine comprobetis; omissa scilicet questione, documentum puri uocabuli atque proprie positi exigentis, id iam nunc ipsius placiti ratio poscit ut, cuncta humane argumentationis cauillatione semota, de sacris diuinarum  auctoritatum uoluminibus, Patris, et Filii, et Spiritus sancti, aut unam, aut diuersas doceatis esse substantias. Ad quam rei probationem, non tantum  mea, sed cunctorum pene mortalium mens ita est pendula exspectatione suspensa, ut si tanti negotii merita paterentur, sine ullius diei comperendinatione, uel alicuius momenti intercapedine, ad sumam ueritatis atque ad calcem manifestissime notionis desideret peruenire. Unde ne tam religiosa fidelium et ueritatis cupida frustretur intentio, omni lenocinio luxuriose orationis exploso, de re, de  causa, de competentibus, de necessariis agite rebus; omnem, ut dixi, uerborum ambitum, et procul a causa uagantes locutionum phaleras, leporemque sermonum cautius euitantes, ut disputationis uestre narratio ueritate magis quam cothurno tumentis ornetur eloquii.

Athanasius dixit: Licet iam dudum crebro ac sepius de unitate substantie citra acta disputauerim, measque disputationes scripto mandauerim, quibus a me in hac disputatione aliquid addi amplius uix possit: tamen quia hec extrinsecus nullo eminus aduersante dicta sunt, necesse habeo hec eadem rursus repetere, et in hoc publice actionis examine mittere, quo possint tui iudicii sententia roborari.

101 II. Probus iudex dixit: Si non fuerint Arii  replicationibus tenuata, tunc nostra poterunt firmari sententia.

Arius dixit: Utquid he fraudum tendicule proponuntur? Utquid in patrocinio nefande assertionis iudicis sententia preoptatur? Agamus primo quod nobis agendum necessitas demonstrande ueritatis imponit. Inculcetur humano auditui fidei nostre professio. Percipiant iudicia, quibus modis, quibusque rationibus, quibus denique documentis nostra fulciatur assertio: et tunc demum promulgationem sententie, que in nostro utique nequaquam pendet arbitrio, de iudice postulabimus.

Probus iudex dixit: Prefationis mee nuper in hoc actionis principio habite, et sponsionis uestre dudum preteritis gestis inserte, meminisse oportet;  quibus id peroratum est, omissis superfluis, ad arcem negotii debere descendi; quod debetis tandem aliquando factitare.

Arius dixit: Doceat Patrem, et Filium, et Spiritum sanctum unius esse substantie, unius potestatis, unius dignitatis, unius glorie, unius maiestatis, unius uirtutis atque honoris, quod satis improuida et nimis incauta professione solet populis iactitare.

Athanasius dixit: Profiteris Filium uere de Patre natum, an non?

Arius dixit: Profiteris ipse Patrem alicuius deriuationis uel diuisionis uitio subiacere non posse, an non?

Athanasius dixit: ualde profiteor.

Arius dixit: Ego quoque profiteor Filium ex Patre  natum esse.

Athanasius dixit: Id esse arbitraris, natum ex Patre, quod est etiam natum de Patre?

Arius dixit: Sufficit tibi quod ex Patre dixerim natum; quod etiam facillime ostendo. Quid callidis uteris argumentis? Ceterum de Patre natum, nusquam mihi interim ad presens occurrere potuit. Ex Patre uero scriptum esse recolo, Ioanne apostolo dicente: Qui diligit Patrem, diligit eum qui natus est ex eo.

Athanasius dixit: Ergo nichil interesse putas utrum ex ipso an de ipso natus dicatur?

Arius dixit: Si mihi demonstrare ualueris proprie positum Filium de Patre natum, tunc quid inde sentire  debeam estimabo. uerum, 102 quia in plerisque exemplaribus uarie positum esse non nescio, ut iisdem locis quibus de ipso legitur, in aliis codicibus ex ipso legatur. Sed utrum hoc interpellantium fraude an unius rei significatione  factum sit, non satis hoc nostre fidei aliquod potest afferre preiudicium.

III. Athanasius dixit: In hac tua prosecutione diligenti admodum certa ex posita ratione aduerti. Sed quod tantum fidei nostre dixeris, et non utrorumque designaueris non posse preiudicium in his uerbis afferri, satis miratus sum: et arbitror quod fidem tuam munire festinans, ita posueris; sperans me exinde leuiter sine aliquo documento posse transire. In Euangelio quoque de Patre Filius dixit: Spiritus est  Deus . Et ut se de Patre natum ostenderet, ait: Quod natum est de carne, caro est: et quod natum est de spiritu, spiritus est . Et, Ego de Deo Patre exiui . Ecce Filium de Patre natum, ipso Filio dicente, ostendi.

Arius dixit: Satis callidis et suspiciosis uteris disputationibus, quo dicas quod ad fidei mee munitionem hoc dixerim. Sed ut de sensibus tuis omnis suspicionis ambiguitas auferatur, ut superius fatus sum, utrorumque fidei, siue ex ipso, siue de ipso natus dicatur, nullum penitus potest afferre in aliquo preiudicium.

Athanasius dixit: Generans Pater ex se, id est de seipso Filium, hoc genuit quod est ipse, an aliud aliquid?

 Arius dixit: Hoc utique quod ipse est genuit, quia Deus Deum genuit, lux lucem genuit, perfectus perfectum genuit, omnipotens omnipotentem genuit.

Athanasius dixit: Ergo non extrinsecus, neque ex nichilo, neque ex aliqua precedente aut subsequente materia, sed ex seipso genuit. Et non aliud quam id quod ipse est genuit.

Arius dixit: Alius alium genuit.

Athanasius dixit: Et nos confitemur quia alius alium genuit, id est, Pater Filium: sed si de seipso, id est de eo quod ipse est, et hoc quod ipse est, genuit: quia alterius substantie, uel diuersi generis Filius esse non poterit; ac sic unius atque eiusdem cum Patre substantie erit.

Arius dixit: Si nosses in quantos 103 perfidie  errores unius substantie professio uergat, nunquam profecto inter Patrem et Filium huius nominis faceres mentionem. Nec disputationem tuam, quibusdam interrogationum gradibus incisam, tali conclusisses articulo, ut ad hunc eam impie professionis deduceres finem.

Athanasius dixit: Quod sit impium atque sacrilegum diuersas Patris et Filii substantias profiteri, et quod pium sit ac religiosum unius eos substantie credere, scias me, o Ari, penitus ignorare non posse. Et hoc non humana opinione collectum, nec coniecturis et argumentis inuentum, sed celestis doctrine magisterio traditum demonstrabo.

Iu. Probus iudex dixit: Prius mihi uim qualitatemque  sermonis assigna, et tunc demum poteris demonstrare utrum Patri Filioque conueniat.

Athanasius dixit: Substantia quidem duobus appellationum generibus distinguitur. Et est quidem unius generis qualitas hec, que existentis nature essentiam indicet: aliud uero est substantie genus, quo ille qui habet ab his que habet dirimatur. Quod ut planius fiat, quod dico manifesta expositione assigno. uerbi gratia: Homo generis sui ac nature substantia est. Rursus si quid illud est, quod extrinsecus, id est in materia auri, uel argenti, aliarumque specierum possidet, substantia eius dicitur. Et cum eiusdem uocabuli una uideatur appellatio, duas tamen res significare uidetur. Sed nos de illo substantie genere disputamus, quo unaqueque natura, ob id quod est uel  subsistit, substantia nuncupatur. Et quidquid ex se, id est de seipsa genuerit, non aliud esse potest quam id quod ipsa est. Denique homo pater generans filium, sui generis, id est sue substantie, hominem generat, quia homo hominem generat. Et recte unius substantie esse dicuntur, quia ueritas natiuitatis, substantiarum diuersitatem non recipit. Diuersitas autem substantie est, ut exempli gratia dixerim, si homo pecudem gignat, uel si cuiuslibet generis pecus alterius generis pecudem generet, id est si: bos gignat asinum, uel si ouis generet capram; que quoniam in diuersitatem generis pergit, monstruosa 104 generatio erit, sue nature proprietatem minime seruans. Rursum in elementorum qualitatibus, que sit substantiarum diuersitas uel proprietas opere pretium  est aduertere. uerbi gratia: uniuscuiusque ignis uel luminis natura id ex se quod ipsa est ministrare uidetur; ut lux fulgorem, ut ignis incendium: et in hoc officii sui genere subsistens, substantie sue intemeratam uidetur seruare naturam. Si uero lux ex se tenebras gignat, mutationi obnoxia erit, alterius a se generis materiam tribuens; quia in hoc immutabilitatis sue illibatam poterit seruare substantiam, si hoc quod ipsa est ministret ex sese. Ceterum si, ut dixi, id quod ex sese tribuit aliud erit quam ipsum quod tribuit, tunc alterius substantie dici poterit, quod omnino naturarum omnium qualitas, uel ordo, uel ratio non admittit. Age nunc iam, si uidetur, a terrenis ac uisibilibus in superiora mentis oculum erigamus, et ex his que facta sunt infecte uirtutis  substantiam cognoscamus; apostolice auctoritatis edocti magisterio, quo ait, inuisibilem diuinitatis uirtutem ex his que facta sunt debere intelligi . Dixit ergo Arius Filium ex Patre natum esse, et Deum Deum genuisse, lucem lucem. In qua professione unum erit e duobus proculdubio retinendum. Aut enim ex seipso generans id quod ipse est genuit, et ob hoc Filius unius cum Patre substantie erit: aut si alterius a se generis Deum genuit, uera natiuitas dici non poterit, que proprietatem substantie generantis seruare non potuit. Et eo disputationis ratio deducitur, ut aut omnino natus non sit, aut degeneratus sit; quod utramque fateri perabsurdum et impium esse uidebitur.

 u. Probus iudex dixit: Si quid sibi contra hec Arius competere nouit, edicere non moretur.

Arius dixit: Simplicis atque immutabilis nature Deum esse non reor Athanasium ignorare; qui si, ut idem asseruit, de sua substantia generauit, mutabilis proculdubio erit. Necesse est enim, ex sese quod ipse est generando, aut partem substantie per deriuationis generationem perdidisse, aut diuisionis uitium perpeti potuisse. Ego enim Dei Patris substantiam, neque ex sese 105 aliquid edidisse, neque in partium qualitates deriuatam fuisse, neque sectionis aut detractionis, uel aliquid huiusmodi, quod sit passioni obnoxium sensisse, uel sentire potuisse confiteor.

Athanasius dixit: Sed neque nos his passionum  conditionibus diuinam credimus subiacere naturam; sed impassibilem Patrem impassibiliter de seipso, id est de eo quod ipse est, Filium generasse fideliter confitemur. Nec nos diuisionum, uel deriuationum, ac partium cunctarumque rerum uel passionum genera, que inani sollicitudinis timore actus obiicere uoluisti, a professionis ueritate deflectunt, ut negemus Deum ex seipso ob hoc generare non potuisse, ne uideatur his passionibus subiacere. Quid igitur religiosius, quidue sanctius, ac diuinis sit magis congruum legibus, equa  iudicii lance pensate. Erigite mentis oculos, et terrificum futuri examinis diem metuentes, quid magis catholice atque apostolice ueritati conueniat, religiosa mentis intentione perspicite; utrum fateri omnipotentem  Deum impassibiliter ex seipso Filium generasse, an illud potius opinari, ne passionis uitio subiaceret, ex seipso, id est ex sua substantia Filium generare non potuisse. Ego enim id astruo, id clarissima uocis professione asseuero, quod sicut Deus impassibilis, ita et omnipotens est. Credo ergo de sua potuisse substantia generare, nec tamen alicuius passionis uitio subiectum fuisse: quoniam diuisio ac deriuatio, contractio, accessio, fluxus, uel si qua huiusmodi esse possunt genera passionum, corporeis et contrectabilibus, atque ex diuersitate compositis conueniunt rebus. Deus uero, qui nullis corporei schematis circumscribitur signis, nec aliquibus distinguitur membrorum lineamentis, uitio subiacere non potest passionis. Et recte in eodem generationem  profiteor, quia genuit: et recte impassibiliter nichilominus confiteor, quia passibilis nunquam fuit.

uI. Arius dixit: Num igitur quia in Deo omnipotentia negari non potest, idcirco eum perpeti non posse fatendum est que omnino incorrupta eius diuinitatis substantia 106 non recipit? Unde ualde inhonestum, et satis impietate plenum esse uidebitur, ut per unius professionem substantie, nec Patrem proprie subsistere, nec Filium in sua proprietate exstare credamus. Illuc enim nefanda perfidie huius uergit intentio, ut permixtis et unius rei coagulatione ex diuerso collectis atque confusis Patris et Filii personis, in sua  proprietatis singularitate minime  subsistere ualeant. Illud etiam nimis horrendum, et procul a fidelium mentibus amouendum in hac tue professionis perfidia continetur, inuiolabilem Patrem de sua substantia generando, corruptionis ac diuisionis uitium declinare minime potuisse.

Athanasius dixit: ueritate diuine generationis, uelut nodis insolubilibus arctius obligatus, per nescio que nefande intentionis molimina, quibus diuinam certum est carere naturam, euadendi suffugium queritans, corruptionem incorrupto, passionem impassibili, impotentiam obiicis omnipotenti. Sed hec crebro ac sepius repetens, nulla te diuine maiestatis reuerentia a tam nefandis obiectionibus arcere potest: sed quantum uideo sine ullo pudoris intuitu, in iniuriam uenerande Filii natiuitati obuius properare  contendis. Sed te effrenatius euagantem et, uelut undosi equoris gurgite, naturali quadam licentia fluitantem, diuine auctoritatis testimonia cercebunt, et intra certos diuine professionis limites coarctatum, legalium constitutionum metas egredi non sinent. Inculcatur igitur humanis sensibus sacro illo professionis sue oraculo diuina maiestas, quo se Filium de occultis substantie sue arcanis ineffabiliter genuisse testatur, et dicit: Ex utero ante Luciferum genui te . Unum est ergo in hac diuine professionis contestatione tenendum. Aut enim de sua ineffabili substantia Filium incorruptibiliter genuit; aut ne corrumperetur, omnino non genuit. Sed ego hanc integre fidei partem eligo, que religiosius contestanti de se Deo suadet famulandum: nec me  ulla humane passionis obstacula ex infidelitatis sacrilegio descendentia ullatenus poterunt reuocare, ut merito non credam Deum generare potuisse, ne humane consuetudinis more 107 corruptioni potuerit subiacere: cum hoc mihi satis esse non dubitem profitendum, de Dei substantia natum esse, quem constat de Patris utero processisse.

uII. Arius dixit: Quantum tue prosecutionis intentio monstrat, compositum nobis et corruptioni obnoxium uis introducere Deum; qui etiam in eo corporalem uteri appellationem accipere non metuis. Necesse ergo erit ut aut membris compositus sit, si uterum habet; aut corruptioni, ut dixi, obnoxius, si de sua substantia generauit.

Athanas us dixit: Recte id me sensisse argueres, si  ego Deum habere uterum, proprie temeritatis presumptione, sine ullo legis diuine testimonio affirmassem. At cum ipse Deus ad refellendam credere nolentium insaniam hoc de seipso pronuntiare dignatus est, quo euidentius per uteri nuncupationem, non extrinsecus, non aliunde, sed de seipso, id est de sua substantia se Filium generasse doceret, cur mihi uitiose credulitatis notam infigis? cum hoc potius Deo dicere possis: Si habes uterum, compositus eris; si de teipso genuisti, corruptioni obnoxius eris. Nam ita in Deo uterus sine aliqua membrorum compositione accipitur, sicut oculi, et aures, et manus, et pedes, sine ullis distinctionum lineamentis inesse referuntur. Sicut ergo oculos, quia omnia uidet; aures, quia  omnia audit; manus, quia omnia operatur; pedes quia ubique est; ita uterum, quia de ipso ineffabiliter genuit, accipere debes. Nec te oportet infideliter opinari, quia si de seipso genuit, corrumpi utique potuit; quem ut omnipotentem et incorruptibilem generare potuerit, nec hac ipsa generatione corrumpi potuerit, fideliter conuenit profiteri. Nam si mirabiliter ex uirgine contra rerum naturam incorruptibiliter creditur natus; quanto magis ex Patre credendus est incorruptibiliter genitus? Si enim substantialis natura uirginis, que ex ipsa utique corruptibilis nature conditione passioni et corruptioni potuit subiacere, intemerata pudoris integritate, et infractis uirginalibus claustris; mirabili incorruptionis integritate filium generauit; cur non magis, ut dixi, incorruptibilem  108 Deum, genito ex se incorruptibiliter Filio, corrumpi non potuisse credamus? O nouum atque infandum monstruose opinionis damnabilem metum fateri uirginem partu non potuisse corrumpi, et formidare Deum ne corruptionis uitio subiaceret, de sua non potuisse substantia generare! uolente igitur Deo, corruptibilis nature uirgo, sine ullo pudoris damno filium generauit: et ipse qui incomparabiliter cunctis naturis incorruptibilior permane, hoc sibi prestare non potuit, ut de sua substantia Filium incorruptibiliter generare potuerit? Ergo quia Deum de seipso Filium generasse, et diuinarum Scripturarum testantur eloquia, et in sua Arius superiori prosecutione fassus est, iudica, uirorum optime Probe, quis magis cum diuinis conueniat Scripturis; utrumne ego,  qui ob hoc unius substantie cum Patre Filium esse confiteor, quod uidelicet ex ipso, et non aliunde dinoscitur natus: et ob hoc rursus incorruptibiliter genuisse profiteor, quia excellentissima diuine maiestatis substantia, per sui ineffabilem potentiam corruptioni subiacere nullatenus potuisset; an iste qui in tanto ancipitis intelligentie discrimine positus est, ut quo fidei sue pedem referat, nesciat. Nolens enim confiteri Deum de sua substantia incorruptibiliter genuisse, in eam confessionis necessitatem attrahitur, ut eum neget omnimodis genuisse. Sed hoc ipsum negare, obuiantibus undique et clara uociferatione exclamantibus, siue propheticis siue apostolicis uocibus, nunquam sine dubio poterit.

uIII. Probus iudex dixit: Quidquid in hac prosecutionum  uestrarum assertione agnoscere potui, ultima examinis nostri sententia retinebit. Nunc uero, si qua uobis adhuc de diuinis Scripturis fidei uestre congruentia superesse putatis, proferre dignamini, quo facillime queamus processu disputationis quid ueri ratio contineat indagare.

Athanasius dixit: Quoniam excellentiam tuam perspicio huic rei instantissime ac fideliter imminere, ut Filium de Patris substantia natum ex diuinis uoluminibus approbemus; quanquam omnium prosecutionum mearum sententia ita se habere 109 monstratur, ut sicut hominum, uel cuiuslibet animalium genus, sue substantie similes gignat; ut nec homo bouem, nec bos hominem generet, sed ad suam similitudinem,  id est sue substantie, unaqueque res procreet; mirari usquequaque non debeo Deum potuisse de sua substantia Filium generare, cui totum posse subiectum est. Sed ne absque Scripturarum testimonio mea oratio peruagetur, aggredior ipsius opitulatione munitus, Filium de Patris substantia ineffabiliter natum ex diuinis oraculis approbare; ut dum luculento disputationis tramite, non ex argumento philosophice artis ueniente, sed, ut dixi, ex diuinis demonstrauero documentis, tum demum Arius obmutescat, cum Filium de Patris substantia genitum, legalibus eloquiis me docente cognouerit. Paulus apostolus de Filio ad Hebreos scribens, ait: Cum sit, inquit, imago inuisibilis Dei, et figuram substantie eius gerens . Ieremias  quoque, prudentissimus prophetarum, de Dei Patris persona concionatur et dicit: Si stetissent in substantia mea, et audissent uerbum meum, auerterent eos a studiis eorum pessimis . Et ut eum de Filio dixisse probaret, subiungit idem propheta, et dicit: Quis stetit in substantia mea et uidit uerbum meum ? uerbum enim esse Filium, Dauid propheta de Patris persona testatur, dicens: Eructauit cor meum uerbum bonum . Ioannes quoque euangelista sciens apud Patrem uerbum, id est Filium a principio apud Patrem esse, et a Patre uerbum nunquam separatum fuisse, in principio Euangelii, id est annuntiationis sue, posuit, dicens: In principio erat uerbum, et uerbum erat apud Deum, et Deus erat uerbum . Et iterum  alio loco Scriptura tradidit, dicens: Initium operis uerbum . Non quo in creatione uerbi, id est a Filii creatione ceteras ceperit facere creaturas; sed quia per uerbum Dei, id est per Filium omnia creata noscuntur. Unde Dauid propheta ponit et dicit: uerbo Domini celi firmati sunt . Et ut Spiritum sanctum huius operis socium ostenderet, ait: Et spiritu oris eius omnis uirtus eorum. Multa sunt enim que de Filio Scripture diuine perhibent testimonia; quod de substantia Patris, id est de eo quod ipse est, genitus demonstretur: de 110 qua substantia non tantum similis, sed cequalis Patri Filius comprobatur. Hec fides est quam Christus apostolis tradidit, et ab apostolis ad nos usque peruenit. Nec possumus eam in aliquo  immutare, quam constat nos debere ab initio, ut data est, fideliter conseruare.

IX. Arius dixit: E superiori prosecutione mea ita exorsus sum, quod Athanasium perfidia cecitatis precipitet in profundum. Dum enim uult facundiam sui sermonis ostendere, nescius in crimine uersatur Scripture diuine, dicendo quod in substantia Dei cequetur Filius genitori, cum ipse Filius de se protestetur, et dicat: Pater maior me est ; et Qui me misit, ipse mihi mandatum dedit ; et Non ego ueni, sed ille me misit ; et Non ueni facere uoluntatem meam, sed uoluntatem eius qui me misit ; et Sicut dixit mihi Pater, sic loquor ; et Quod dedit  mihi, seruaui ; et Omnia que mihi dedit, nemo aufert a me ; et Rogabo eum, et exhibebit mihi plusquam duodecim legiones angelorum ; et Si hic calix non potest transire nisi bibam illum, fiat uoluntas tua ; et Transeat a me calix iste. Non sicut ego uolo, sed sicut tu ; et Que sunt ei placita, facio semper ; et Sedere ad dexteram meam uel ad sinistram, non est meum dare uobis ; et Dedit illi nomen quod est super omne nomen, et exaltauit puerum suum ; et Propterea unxit te Deus, Deus tuus ; et Excitauit eum a mortuis, et sedere fecit eum ad dexteram suam , et multa his similia, que studio breuitatis omitto. Si ergo maiorem habet, si missus  est, si spontanea uoluntate non uenit, si uoluntatem suam non fecit, si quod ei dicitur loquitur, si sibi data custodit, si rogat, si pro calice deprecatur, si nomen ab alio accepit, si ab alio exaltatur, si sedes discipulis petentibus propria potestate non tribuit, si que sunt Patri placita facit, et ab ipso a mortuis suscitatur, equumne uidetur ut qui de sua subiectione tanta ac talia dicit, Patri efficiatur equalis?

Probus iudex dixit: Si aduersum tam copiosa diuine auctoritatis testimonia, que ab Ario de Filii subiectione prolata, sunt, aliquid Athanasio competere uidetur, edicere non moretur; ut amota superstructione sermonis ex diuinis potius uoluminibus aut 111 similis, aut dissimilis uel cequalis Patri Filius demonstretur; ut agnita ueritate que sane  fidei ac rationi conueniunt roborentur.

X. Athanasius dixit: Quantum uelit percuriat in elatione sermonis Arii calliditas, ei sibi de auctoritate diuine legis prolatis plaudat testimoniis; quibus uidelicet nititur ab equalitate Patris Filium sequestrare. Cuncta que ab eo prolixius inserta noscuntur, iisdem etiam testimoniis a nobis absque ulla difficultate frustrantur. Christus igitur Filius Dei in forma serui, quam sumpsit ex uirgine, Patri dicitur esse subiectus, apostolo Paulo taliter affirmante: Ubi uenit, inquit, plenitudo temporis, misit Deus Filium suum factum ex muliere, factum sub lege . Ille itaque dicitur esse subiectus qui sub lege ex muliere noscitur generatus, et in ea forma maiorem se indicat Patrem, quam uoluntarie sumpsit ex uirgine. In  forma Dei Patris angelicus ei chorus probatur prebuisse ministerium. Ita enim in Euangelio scriptum est: Et discessit ab eo diabolus, et uenerunt angeli, et ministrabant ei . Obiicit quod uoluntatem Patris fecerit, et non suam. In hoc magis laudabilis huius uerbi dicto debet agnosci: quia qui Patris uoluntatem equanimiter fecit, equalitatem ostendit, Apostolo confirmante. Hec est, inquit, uoluntas Dei in Christo Iesu . Nam quia addidit: Sicut dixit mihi Pater, sic loquor ; quare hominum genus, quod rectum est intelligens, audito hoc uerbo turbetur? Si enim aliter Christus quam Deus Pater loqueretur, tunc magis Patri inequalis uel dissimilis diceretur. Si uero que loquitur  Pater, ea loquitur Filius, nunquam inequalis Patri aut dissimilis inuenitur. Quod dedit mihi, inquit, seruaui, et, omnia que mihi dedit, nemo aufert a me. Dona enim diuina hoc modo intelligenda sunt Filio attributa. Dedit enim Pater Filio potentiam omnipotenti, maiestatem tribuit maiestati, uirtutem dedit uirtuti, prudentiam prudenti, prescientiam prescienti, eternitatem eternitati, diuinitatem diuinitati, equalitatem cequali, immortalitatem immortali, inuisibilitatem inuisibili, Regi regnum, uitam uite: et non aliam ab ea quam habet 112 dedit; et quantum habet, tantum dedit, uel si que alia que Pater Filio indiuisibiliter et inseparabiliter contulisse monstratur. Sed hec omnia habenti potius quam indigenti dedisse probatur, cui a Filio dicitur: Omnia mea tua  sunt, et omnia tua mea sunt .

XI. Si ista omnia que perhibetur Pater Filio contulisse, alia in eo, et alia uidentur esse in Filio, mendacem sine dubio facimus Filium, qui dicit sua esse que Patris sunt. Sed si in his que dixit mendax Filius inuenitur, et euangelista simili modo qui ait: Aequalem se faciens Deo , omni uirtute falletur: ac ita erit ut nec Pater Filio integre aut ueraciter aliquid contulisse monstretur, nec uerus Deus Filius cognoscatur. Sed si uera sunt  que Pater Filio inseparabiliter et indiscrete contulit, conticescant dementium hominum lingue, que nituntur Filium a Patris substantia separare. Rogat Filius Patrem, ut hominem uerum se gestare ostendat. Nam ut deitatis sue intimaret potentiam, mari  imperauit et uentis, et quinque millia hominum de quinque panibus saturauit. Calicem passionis ut homo tristis accepit; ut Deus autem fontem aque uiue salientis in uitam eternam credentibus propinauit. Accepit nomen, ut in hoc nomine celestia et terrestria et inferna adorent. Exaltatus est de imis ad superiora, id est de carne humane fragilita is ad Deum conscendens, sedet ad dexteram maiestatis, ut cum non dubitet humana infirmitas sequi, ubi caput suum uiderit gloriari. Unctus est ut chrismatis ipsius unctione a labe prioris hominis delicti purgemur. Excitatus a mortuis est, ut nos exemplo resurrectionis eius a mortis aculeo liberemur. Sedes discipulis petentibus non se posse dare testatur, ne inter eos diuortium nasceretur. Nam qui ait, Non est  meum dare uobis , dixit, uolo ut ubi ego sum, et isti sint mecum . Que sunt Patri placita fecit, quia contraria facere nescit. Nam qui ait ueni, non ut faciam uoluntatem meam, sed uoluntatem eius qui me misit , dixit, Ut faciam uoluntatem tuam: Deus meus, uolui ; et uoluntarie sacrificabo tibi . Qui ait Pater maior me est , dixit Ego et Pater unum sumus ; et Sint in nobis 113 unum, sicut ego et tu unum sumus ; et Omnia mea tua sunt, et tua mea sunt ; et Creditis quia ego in Patre, et Pater in me est ; et Pater meus operatur, et ego operor  ; et Sicut Pater suscitat mortuos et uiuificat, sic et Filius quos uult uiuificat ; et Qui me uidet, uidet et Patrem ; et Qui me odit, et Patrem meum odit ; et Clarifica Filium tuum, ut Filius tuus clarificet te ; et Ego te clarificaui super terram , et Manifestaui nomen tuum hominibus . Et ut omnis humane cauillationis quiescat intentio, Ioannem Euangelistam, cuius superius usus sum testimonio, proferam testem qui ait: In principio erat uerbum, et uerbum erat apud Deum, et Deus erat uerbum ? Si hec tanta diuinitati conuenientia, quibus Patrem et Filium unum esse docuimus, perfidis non sufficiunt, alia  superadiicimus.

XII. Probus iudex dixit: Si huic tam ualide et  tam certe prosecutioni Arius nisus fuerit obuiare, certum est eum non rationem sequi, sed per uerborum irrationabilium campos effrenatius euagari, qui usque nunc trium substantiarum rationem, ut superius fassus est , per nescio quam nebulosam caliginem circumiens, assertionem suam nequiuerit demonstrare.

Arius dixit: Nunquid quia ex diuinis oraculis Athanasius, nescio quibus articulis, Filium unius substantie et Patri cequalem esse, ausu temerario uisus est affirmare, et Spiritum qui Patris et Filii minister est, iisdem debet equali confessione conferre? cum ipse Filius dicat: Ille me glorificabit, quia de meo accipiet ; et Mittam uobis Spiritum ueritatis  ; et Spiritus a me procedet ; et Quem Pater mittet in nomine meo ; et Pater ad mortuorum ossa dicit: Dabo Spiritum meum in uos, et uiuetis . Nunquid is qui a Patre mittitur uel procedit, eidem debet a quo procedit equari? cum propheta de eo testatur, et dicit: Ecce Dominus firmans tonitruum et creans Spiritum . Prorsus nunquam mihi uidebitur creatura suo creatori equari, aut una cum eodem posse potestate potiri.

Athanasius dixit: Si iudicis clementia permissum tribuit et largitur, ex diuinis auctoritatibus etiam Spiritum sanctum non 114 creaturam esse, sed Deum et creatorem cum Patre et Filio, breuiter demonstrabo.

 Probus iudex dixit: Ut tua professio continet, approba breuiter quod ratio exigit documentum. Non ex argumento sermonis, sed ex diuinarum Scripturarum testimoniis, Spiritum sanctum Patri uel Filio cequalem esse, aut, sicut ipse fassus es, eum Deum uel creatorem communis operis esse ostende. Ut cum hec ueridicis testimoniis approbaueris, Arius a sua intentione, uere fidei professione conuictus abscedat.

XIII. Athanasius dixit: Priusquam Spiritum sanctum Deum esse perdoceam, eumdem creatorem esse cunctorum uerbis legalibus approbabo. Scriptum est enim: uerbo Domini celi firmati sunt, et Spiritu oris eius omnis uirtus eorum . Et in Salomone:  Et ipse, inquit, creauit eam per Spiritum suum . Et in psalmo: Emittes Spiritum tuum, et creabuntur, et innouabis faciem terre . Et in libro Iob: Spiritus diuinus, inquit, qui fecit me . Et Iudith: Tibi, inquit, seruit omnis creatura tua, quoniam dixisti, et facta sunt, misisti Spiritum tuum, et edificauit . Tante enim potestatis, uel creationis Spiritus sanctus ostenditur, ut ipso cooperante corpus Domini Iesu Christi, quod nobis in sacramento fidei datum est, in utero uirginis formaretur, euangelista dicente: Ne timeas accipere Mariam coniugem tuam: quod enim in ea natum est, de Spiritu sancto est . Et item: Priusquam, inquit, conuenirent, inuenta est in utero habens de Spiritu sancto : non  quod Saluatoris nostri Pater dicendus sit Spiritus sanctus, ut duo credantur Patres; sed quod cum Patre et Filio idem Spiritus sanctus cooperarius, et unius potestatis cum iisdem socius inuenitur, Domino affirmante: Ite, inquit discipulis, baptizate omnes gentes in nomine Patris, et Filii, et Spiritus sancti . Ergo si minister est , quomodo absque eo in Sacramento fidei nichil confertur credentibus? Nam sicut Dominus apostolos ad predicandum destinauit, pari etiam modo Spiritus sanctus facere declaratur. Ita enim in Actibus apostolorum reperimus scriptum: Petro autem cogitante de uisione, dixit ei Spiritus sanctus: Ecce 115 uiri tres querunt te: exsurgens uade cum eis, nichil dubitans, quia ego misi  eos ad te . Et iterum: Segregate mihi Barnabam et Paulum in opus quo assumpsi eos . Et iterum: Attendite uobis et uniuerso gregi, in quo uos Spiritus sanctus constituit episcopos . Si apostolos mittit, et episcopos constituit, et uniuersa cum Patre et Filio, ut superius ostensum est, procreauit, in quo minoris uel ministri personam, ut ipse fateri non metuis, tanta maiestas habebit?

XIu. Sed et Deum eum esse, sicut promisisse me memini, his testimoniis approbabo, Dauid propheta dicente: Audiam quid loquatur in me Dominus Deus . Nulli itaque dubium est quod omnes prophete non nisi per Spiritum sanctum annuntient uel loquantur; sicut in Euangelio scriptum  est: Cum uenerit, inquit, Spiritus ille sanctus, quem mittet Pater in nomine meo, ipse uos docebit, et futura annuntiabit uobis . Et item per prophetam Dominus dicit: Noluerunt audire sermones meos, quos mandaui in Spiritu meo per os prophetarum priorum, dicit Dominus . Sed ne per florifera prata diuine legis, testimonia percurrentes, longius a nostra propositione uagemur, ad id quod promisimus reuertamur. Ad Hebreos quoque Paulus gentium predicator scribens, ait: Testificatur autem nobis Spiritus sanctus; et hoc est testamentum quod dispono ad eos post dies illos, dicit Dominus . In Actibus apostolorum, ad Ananiam dixisse Petrum meminimus: Utquid Satanas impleuit cor tuum, mentiri te Spiritui  sancto ? Et ostendens eumdem Deum esse, in subsequentibus dicit: Non es mentitus hominibus, sed Deo ; et Paulus ad Corinthios: Diuisiones autem donationum sunt, idem uero Spiritus. Et diuisiones ministeriorum sunt, idem ipse Dominus. Et diuisiones operationum sunt, idem uero Deus, qui operatur omnia in omnibus . Ecce Spiritus sanctus, predicante Apostolo, idem Deus, idem Dominus declaratur. In Euangelio, sicut iam dictum est. ipse Dominus dicit: Spiritus est Deus . Item ad Corinthios Paulus scribens ait: Dominus autem Spiritus est . Et ad Ephesios: Nolite, inquit, contristare Spiritum sanctum Dei in quo signati estis . Item ad Corinthios, Nescitis, inquit, quia corpora uestra 116 templum in  uobis est Spiritus sancti, quem habetis a Deo? Et ostendens eum Deum esse, adiungit et dicit: Glorificate, et portate Deum in corpore uestro . Nam ut Deus et Dominus esse manifestissime Spiritus sanctus demonstretur, ad Mariam angelus dicit: Spiritus sanctus superueniet in te, et uirtus Altissimi obumbrabit tibi: propterea et quod nascetur ex te sanctum, uocabitur Filius Dei .

Xu. Ecce quantis diuinorum testimoniorum documentis Spiritum sanctum Deum, et unius potestatis uel societatis cum Patre et Filio esse docuimus. Quid adhuc perfidis remaneat responsionis ignoro. Paulus utique apostolus Spiritum sanctum cum Patre et Filio unam societatem habere apertissime demonstrauit, dicens, Gratia Domini nostri Iesu Christi, et caritas  Dei, et societas Spiritus sancti cum omnibus uobis .

Probus iudex dixit: Si post innumerabilia testimonia celesti magisterio promulgata remansisse aliquid Ario uidetur, proponere non grauetur. Quanquam  nichil illi responsionis remanserit, qua uidelicet possit Athanasium de unius substantie; id est homousii ratione depellere. Sed ne postmodum de aliqua oppressione causetur, a nobis nullus ei ad respondendum locus adimitur.

Arius dixit: Nulli dubium est quod magicis artibus Athanasius non desinat iudicis peruertere sensus, ut recte fidei tramitem erga eos qui eam religiose sectantur et colunt, tenere non possit. Et idcirco quod in examine tui culminis explicare non ualeo, principis  iudicio reseruabo; ubi ueritatis indago prepollet, et magicas artes ob uere fidei obseruantiam preualere non posse credendum est.

Athanasius dixit: Qui suis assertionibus adesse non possunt, quibuslibet fallacibus argumentis uel cauillationibus excusationem sibi inuenire non desinunt, sicut nunc facere Arium plenius uestra perspicit magnitudo. Mihi uero ad omnia que ab eo in uestri culminis presentia proposita sunt, ueram fidem uindicanti respondisse sufficiat.

XuI. Probus iudex dixit: Imperitorum, et minus de sua scientia uel doctrina presumentium est, prauitati potius 117 studium dare quam ueritati patientiam commodare: cum id assertoribus fidei conueniat, ueritatem potius sequi quam erroris uel  falsitatis compede prepediri. Horum igitur mos est, qui cum sue perfidie causam ad finem usque uenire conspexerint, metuentes ne cunctis hominibus eorum perfidia innotescat, ad potioris se conferre presentiam; ignorantes quoniam et illic ueritati uictoria tribuitur, ubi potentie liberalis sententia promulgatur. Frustra igitur Arius uidetur de nostro iudicio ad principis appellare personam, cum in conflictu certaminis nichil aduersum se senserit prauitatis, quem constat Athanasium ab homousii defensione  diuellere penitus non potuisse. Sed  eum ne faciat nullo modo refrenabo, ne uicti personam non sustinens, de adempto sibi temporis spatio glorietur. Mee uero solertie erit uniuersa que ab utrisque in nostra cognitione prolata sunt gloriosi principis sensibus intimare; ut falsidicis ambagibus procul amotis, ad uictorie palmam Athanasius pure fidei assertor ualeat peruenire.






uIGILII TAPSENSIS CONTRA ARIANOS, ETC., DIALOGUS. ATHANASIO, ARIO, SABELLIO, PHOTINO, ET PROBO IUDICE INTERLOCUTORIBUS. 





PRAEFATIO INCERTI AUCTORIS. 

 118 Cum in manus strenui lectoris, beatissime papa Materne, liber iste a catholico sacerdote et probatissime uite beato Athanasio, contra hereticos Sabellium, Photinum et Arium, disputatus peruenerit, illico respondebit: Et quomodo fieri potest ut cum sancto Athanasio successore beati Alexandri episcopi habuerit Arius conflictum, cum constet eum, sicut in ecclesiastica Historia legitur, turpissima morte, id est, exemplo Iude traditoris Domini nostri Iesu Christi, fuisse fusum: ut quod fetida mente conceperat, fetido terminaret fine. Sed si illud recolat,  quod in Chronicis suis beate memorie Sulpicius Seuerus posuit dicens: Duo Arii, tanquam duo serpentes, ex uno ore sibilabant: duos Arios fuisse euidenter reperiet. Unde intelligitur, aut cum Ario superstite, non cum illo qui fusus est, aut cum aliquo Ariomanita sanctum Athanasium habuisse conflictum. Quapropter oportet ut hec, opus ut credimus a Deo impletum, a catholicis sepius relegantur, ut cognoscant qualiter hereticorum possint uitare uenena, et fidem suam absque ulla hesitatione  ualeant custodire.



PRAEFATIO uIGILII.

 119 Dum mecum de fidei ueritate diu multumque tractarem, atque Scripture consideratione requirerem quonam modo multiplices et numerosas hereticorum questiones, responsionis breuitate refellerem, et eorum sacrilega dicta uariis et longis diffusa tractatibus compendioso disputationis luctamine superarem, ne prolixioribus prolixiora referens interminabilem et nimis laboriosam legentibus materiam reliquissem, utile hoc et ualde commodum apparuit, ut uniuscuiusque heretici personam cum sui dogmatis professionibus, quasi presentes cum presentibus  agerent introducerem. Et ne singulorum prosecutiones in dubium nullo examinante uenirent, arbitrum quemdam nomine Probum, auctoritate iudiciaria functum interesse feci, quo de singulis quibusque probabiliter discernente, impie prauitatis cassaretur intentio. Sabellium ergo, Photinum, Arium, atque ad nostras partes Athanasium introduxi, ut ueritas, summo confligentium certamine eliquata, ad omnium notitiam perueniret, et diuersitate personarum uel responsionum ac interlocutionum huius operis uariata digestio fastidium legentibus amputaret.



DIALOGI LIBER PRIMUS.

 I. Probus iudex dixit: Perspiciens in idolorum cultura nullam ueri numinis consistere maiestatem, Christianis memetipsum dogmatibus subiicere uolo, quibus astruitur unus et uerus esse Deus, qui uniuersa que uidentur et que non uidentur, uirtute uerbi sui creauit. Et quoniam cum plures Christiani nominis titulo censeantur, a ueritate eius fidei procul aberrare dicuntur, diuersa scilicet sentiendo et uaria dogmatum instituta sectando, scire nunc magnopere desidero que sit recti dogmatis fides, cui remotis omnibus dubietatis 120 ambagibus tenaciter inherere  queam, ne erroris cecitate exui cupiens, maioribus tenebrarum erroribus implicer, si passim et sine ullo examinis discrimine, alicuius secte que prima occurrerit imitator existam, que utrum praua sit nec ne, uel ueritate suffulta, ignoro. Et ideo si placet, imo quia placere debet, unusquisque uestrum in conspectu nostro fidei sue sententiam pandat, ut examinatione habita, que firmior cunctis et uerior reperta fuerit, huic omnes iure cedamus, et hanc indubitanter spreto falsitatis errore sequamur.

Omnes dixerunt: Quomodo tibi tanti mysterii secreta  committere possumus, et rei inexperte arbitrium collocare, cum necdum gentilitatis maculas ueri dogmatis perceptione ablueris?

Probus iudex dixit: Hoc est utique, quod totis uiribus cognoscere cupio, quod sit rectum et ueridicum dogma, in quo me oporteat occulti mysterii sacramenta percipere. Neque enim modo profunda mysteriorum arcana mihi patefieri desidero; sed illa nunc mihi flagito demonstrari, que in uestra fide extrinsecus habentur, et publice predicantur. Id est quod unus idemque uerus sit Deus uisibilium et inuisibilium conditor rerum. Et quia hoc uos uno ore profiteri non nescio, quid cause exstiterit, ut in tam uarias diuidamini sectas, ut que sit uera, queue falsa, intelligi omnino a nobis non possit, priusquam  uestro certamine, digno patientie moderamine habito, quid sit congruum diligentius cognoscamus?

II. Athanasius dixit: Cum sis omni litterarum genere imbutus, et philosophicis disciplinis admodum eruditus, mirari usquequaque non debes, plurima penes nos et uaria nouitatum dogmata exstitisse, cum et apud uos tot sententiarum nouitates emerserint, quot pene nomina ipsorum continentur auctorum. Nam cum tres sint in mundo, Iudeorum, paganorum et Christianorum religiones, multis et longe discretis sententiarum diuersitatibus unaqueque religio a seipsa desciscens, in uarias proprie institutionis sectas diuisa est: dum unusquisque suauitate recentioris sententie, non ueritatem sed ueritatis similitudinem preferentis illectus, 121 antiquitus  a patribus traditam lineam derelinquit; eo irremeabiliter per auia oberrans, quo nouitate pro uetustate utitur tanquam antiqui limitis et a patribus traditi uiam incendes. Aut enim multum sentit, aut minus credit, et ideo medium et regium iter incedere nescit. Hec idcirco prefatus sum, ut tibi clarissima explorande ueritatis indicia demonstrarem; ut agnoscere facillime queas illum prauitatis errore inuolui, qui prisca apostolice fidei instituta derelinquens, ipse sibi pro sue uoluntatis arbitrio fidem quam sequi debeat somniat.

Arius dixit: Optime Athanasius errorem perfidie in adiectis et nuper inuentis rerum nouitatibus consistere profitetur, apostolico in hoc ipsum congruente testimonio, quo ait: Profanas autem uocum nouitates  deuita . Unde obsecro ut ab hoc inquisitionis tramite non recedas, diligentius atque attentius inuestigando quis nouo, quisue antiquo utitur fidei testimonio .

Probus iudex dixit: Ut hec que asseris facillime innotescant, et ad lucem ueritatis remota omni ambiguitatis caligine ueniant, antique fidei regulam pandite, et ita ut est ab apostolis tradita nostris auribus intimate.

III. Omnes dixerunt: Credimus in Deum Patrem omnipotentem, et in Iesum Christum Filium eius Dominum nostrum, et in Spiritum sanctum. Hec est fidei nostre regula, quam celesti magisterio Dominus tradidit apostolis, dicens: Ite, baptizate omnes  gentes, in nomine Patris, et Filii, et Spiritus sancti .

Probus iudex dixit: Magno miraculi stupore atto nitus hereo, tres a uobis deos predicari conspiciens, a quibus ad unius Dei singularis potentie maiestatem confugiendum esse credideram. Unde que sit huius rationis fides, uel quid ista trium rerum triumque uocabulorum nomina indicent, queso nos breuiter informare dignemini.

Sabellius dixit: Plane a nobis tres predicari deos non audisti, sed credere nos in Patrem, et Filium, et Spiritum sanctum, sicut nobis est ab apostolis traditum, simpliciter professi sumus. Cum enim Patrem nominamus, non alium Patrem, alium uolumus intelligi Filium, sed hunc eumdem et Patrem et Filium  predicamus. 122 Deus enim ineffabili uirtutis potentia, qua omnia implet, Marie uirginis uterum implens, atque ex se, ob humana piacula expianda, carnalis materie substantiam sine sui immutatione suscipiens, uisibiliter sese humanis obtutibus demonstrauit, et in eo ipso homine quem assumpsit Filius nuncupatur; cum non alius atque alius, sed idem Pater intelligatur. Et hac ratione unum Deum colimus, non alium  atque alium intelligentes, sed hunc eumdemque unum et uerum profitentes.

Iu. Photinus dixit: Impie Sabel ius professus est Deum Patrem per uirginem natum, nescio quod protensionis uitium tante ingerens maiestati, ut per id quod extensus est in uirgine, ipse sibi Pater, ipseque sit Filius, quod nullus Christianorum ei concesserit.  Unde magis ego dico Deum Patrem Filium habere Dominum Iesum Christum, ex Maria uirgine initium sumentem; qui per sancte conuersationis excellentissimum atque inimitabile beatitudinis meritum, a Deo Patre in Filium est adoptatus, et eximio diuinitatis honore donatus. Ceterum Deus inuiolabilis et immensus, nec ex se alium genuit, nec ipse unquam genitus fuit, ut merito aut de se Filium habere, aut ipse sibi Filius esse credatur. Sed est unicus et singularis, nec generando passioni obnoxius, nec seipsum protendendo cumulatus, nec suam in uirgine portionem deriuando, diuisioni subiectus.

Arius dixit: Ego enim confiteor ingenitum Patrem ante omnia tempora ineffabiliter Filium genuisse, per quem et in quo uisibiles creaturas atque inuisibiles  fecit: qui nouissimis temporibus propter humani generis salutem a Patre missus, uerum hominem gestauit in mundo, quem inuiolabiliter de uirgine Maria sine humani pudoris permixtione suscepit. Qui cum sit creature sue Deus et Dominus, non tamen potest genitori suo, aut in omnibus conferri, aut in aliquo cequari, que et Deum suum, et sue originis profitetur auctorem. Nec tamen ideo duo dii, quia et hic Deus; nec ideo non Deus, quia solus Pater Deus. Sicut non ideo non bonus, quia solus Pater bonus; cum sit et 123 Filius non solum bonus, sed et bonorum creator. Et sicut ei non adimitur ut non bonus sit, cum solus Pater ipsius Filii professione sit bonus; sic ei non aufertur ne Deus sit, cum solus  Pater sit Deus. Et sicut bonitas Filii non preiudicat singularitati paterne bonitatis; sic deitas eius non officit Patri, ne unicus ac singularis sit Deus. Et hoc modo unum profitemur Deum, non negando  Filium Deum, sed penes solum Patrem unius diuinitatis auctoritatem constituentes.

u. Athanasius dixit: Bene Patrem ex se Filium ineffabiliter ante omnia tempora genuisse Arius sua professione definiuit; sed utrum Filium ex ipsa Patris essentia uel natura, an aliunde genitum uelit asserere, hac interim sua prosecutione reticuit. Ego enim Patrem, et Filium, et Spiritum sanctum unius substantie, uniusque nature esse confiteor: ita ut non ex nichilo, neque ex aliquo, sed de Patre Filium genitum, et de Patre Spiritum credam procedere  sanctum. Et licet tres in sua proprietate subsistentes profitear esse personas, horum tamen una natura, unaque diuinitas comprobatur.

Probus iudex dixit: Quanquam hec uaria et longe dissimilis sententiarum uestrarum diuersitas magnam confusionis caliginem nostris mentibus incutiat, tamen ut cito his ambagibus exuamur, et ut que sit uere fidei professio, cognoscamus dignamini euidentioribus diuine Scripture testimoniis assertionum uestrarum sententias communire. Et ne longo orationis ambitu ipsius permixte disputationis diffusione procul euagemini, singillatim unusquisque uestrum aduersus ceteros dimicet: ita ut omnes contra unum questionum arma sumentes, in his que uobis esse communia nostis, contra dissentientem  uobis inuicem suffragemini. Porro, si fidei nichil commune habetis, suis unusquisque nitatur professionibus, ut facile clarescat utrum in his que in alio damnat ipse penitus non impingat. Si placet igitur, cum Sabellio inite conflictum, et ille contra uos suas uindicet partes: ita ut si eum superare quiueritis, uictus abscedat. Post quem Photinus sese certamini dare debebit, et suam ueridicis tueri testimoniis fidem. Contra quem, 124 omnes conflictionis aciem obfirmare debetis; ut si et hic cesserit superatus, disputationis locum ceteris sequentibus derelinquat. Et hoc modo arbitror nos ad indaginem ueritatis posse quantocius peruenire. Permittatur itaque, ut dixi, Sabellius suam fidem documentis celestibus approbare.

 uI. Sabellius dixit: Quoniam me cum omnibus congredi precepisti, respondeant utrum simplicis nature Deum esse fateantur.

Arius dixit: Quis hoc impius negauerit?

Sabellius dixit: Respondeant etiam utrum omnia que de Deo dicuntur secundum substantiam accipienda sint.

Arius dixit: Ista nostre fidei propria esse noscuntur.

Photinus dixit: Assentior cuncta de Deo secundum substantiam dici.

Athanasius dixit: Non temere pronuntiauerim uniuersa que de Deo dicuntur secundum substantiam debere accipi, propter nonnullos relatiuos nominum casus, secundum usitatum humani sermonis eloquium  prolatos, qui non proprie Deo, sed personis et temporibus uel quibuscunque rerum generibus coaptantur. Id est, cum se nescire dicit, uel cum se iterum cognouisse fatetur, aut cum rerum a se factarum penitudinem gerit, et nunc se iratum, nunc placatum ostendit. Que omnia si secundum essentiam uelimus accipere, passibilem sine dubio et improuidam diuinam profitebimur esse naturam, in qua aut ignoratio, aut ex tempore orta cognitio cadat; quam et tristia penitendo conficiant, et leta subleuent uegetando. Quod quid aliud erit, nisi mutabilia perpeti, et instabili mobilitate huc illucque diffluere? Unde manifestissime comprobatur non omnia de Deo secundum substantiam dici debere, sed aliquanta dispensationi respondentia, non nature eius conuenientia certo  certius profiteri.

Probus iudex dixit: Licet sufficienter et doctius laudabili breuitate responderis, non omnia de Deo secundum substantiam dici, latius tamen hec audire abs te desidero, cum tui loci disputationis tempus adfuerit. Nunc interim  Sabellius ut ceperat, prosequatur.

uII. Sabellius dixit: Fidei nostre professio, ut superius 125 dixi, hunc eumdemque et Patrem et Filium predicat Deum; ne gentili errore duos deos asserere conuincamur, si alius Pater, alius a nobis Filius predicetur. Unde ex his ipsis que a non intelligentibus uel minus sentientibus aduersa nobis esse putantur, apertissime demonstrabo summi atque omnipotentis Dei unam esse personam. Nam quid aliud  est Pater in me manens facit opera , nisi Ego in me manens facio opera? et Qui me uidet, uidet et Patrem , id est, Ego sum ipse Pater qui Filius; ut per unam diuinitatis contemplationem unam intelligas esse personam? Sed et quod ait, Ego in Patre et Pater in me; uel quod Isaias ad eumdem loquitur, dicens, In te est Deus, et non est Deus preter te , id proculdubio manifestius uoluit indicare, sine alterius permixtione persone, in seipso ineffabiliter permanere. Si enim, ut ipsi quoque concedunt et ut superius fassi sunt, simplex est diuina natura, non fieri potest ut uelut ipsa intrinsecus uacua alterius in se nature personam contineat, et ipsa uicissim contineatur ab altera. Necesse est enim ut seipsa aut minuendo contrahat,  aut euacuando exinaniat, aut dilatando diffundat: quoniam receptorum uel recipientium conditio ista est, ut aut recepturus spatio dilatetur ad alterum recipiendum; aut recipiendus contractione aliqua minuatur, ut intra euacuatam ad suscipiendum se naturam ualeat contineri. Que quoniam tam impia tamque absurda simplici illi et ineffabili nature congruere minime possunt, id sine dubio restat intelligi ut unus idemque in seipso manens, de seipso singulariter dicere uideatur: Ego in Patre et Pater in me ; et Qui me uidet, uidet et Patrem : ne si de duobus dictum accipere uolueris, duos nichilominus deos separatim distinctos asserere conuincaris. Aut si ita eos in se inuicem permanere  defendis, ut horum unam dicas esse naturam, nescio quam personarum biformitatem, portento alicui similem, ex unius rei initio prominentem, aut in unius nature substantia confusius et permixtius habitantem uideberis profiteri, et hac ratione simplicem et intemeratam diuine uirtutis naturam indignis compositam qualitatibus defensare. Recurre 126 magis ad illa singularia celestium preconia sanctorum, quibus unius in una persona manentis diuinitas predicatur, ut Moyses admonet dicens: Audi, Isrel; Dominus Deus tuus, Dominus unus est . Et ut ipse quoque Deus sepenumero contestatur: uidete, uidete, quoniam ego sum Deus, et non est alius absque me . Et iterum: Testes uos estis, si est alius Deus preter me . Non debemus tante auctoritatis celitus nobis  sententiam depromptam alterius Dei confessione frustrare, ne in nostri perniciem tanti preconii cassantes imperium, debita deorum cultoribus tormenta subeamus.

uIII. Probus iudex dixit: Si huic tam ualide prosecutioni posse aliquid referri putatis, perorare dignemini.

Arius dixit: Dum unius Dei probabili quidem et admodum utili confessione bifarie deitatis errore Sabellius semetipsum conatur exuere, nefandam Iudaici sensus impietatem incurrit, Filium Dei Deum in sua manere substantia, et propriam habere personam, mente sacrilega denegando. Cuius insanissimi furoris audaciam, quantocunque breuitatis compendio  uti potuero, celestium testimoniorum auctoritate frenabo, ad demonstrandam proprie subsistentem Filii personam: non illa que quidem homini suscepto congruere cauillantur assumens, sed illa in medium proferens testimonia, que sine ullo ancipitis intelligentie scrupulo diuinitati eius competere omnes pariter confitentur. In Genesi Dominum dixisse legimus: Faciamus hominem ad imaginem et similitudinem nostram . Ecce pluraliter dixit, faciamus, alium uidelicet indicans ad quem loquentis Dei factus est sermo. Non enim tam absurde intelligendum est fuisse locutum, ut sibi ipse diceret faciamus, quod proprie illorum est qui amentie passionem incurrunt. Namque ut alterum ad alterum locutum fuisse Scriptura monstraret, continuo  subiecit, dicens: Et fecit Deus hominem: ad imaginem Dei fecit illum . Si unus esset, ad imaginem suam fecisse diceretur. Nunc autem alius ad alterius imaginem apertius fecisse describitur. Item cum ob multa nefandi sceleris facinora, Sodomitis cum suis incolis terras igneis diuinitas 127 imbribus sanxisset urendas, ita refertur. Pluit, inquit, Dominus a Domino ignem et sulphur . Nihil tam euidentius ad ostendendum Patrem et demonstrandum Filium legaliter potuit intimari, ubi alius ab altero, non unus a se ipso sulphureas celitus iaculatus est flammas.

IX. Item ipse Filius ad Iacob loquitur, dicens: Ego sum Deus, qui uisus sum tibi in loco Dei . Posset dicere, qui uisus sum tibi in loco meo, si una loquentis intelligeretur esse persona. Item: Ascende, inquit, in Bethel, et fac ibi altare Deo, qui apparuit tibi . Nec istud singulari unquam persone congruere potest, ubi tam distinctus alius altero sacrarium imperat constituendum. Id enim solitarium dicere conueniens erat: Fac altare mihi Deo, qui apparui tibi. Item Deus Pater de saluandis in Deo Filio populis per Osee prophetam loquitur, dicens: Et saluabo eos in Domino Deo ipsorum . Item Dauid ad Filium Dei loquens: Thronus tuus, Deus, in seculum seculi: uirga equitatis, uirga regni tui. Propterea unxit te Deus, Deus tuus, oleo letitie pre consortibus tuis . Quid hoc ad confessionis errorem submouendum  manifestius potuit dici, ubi Deus Deum unxisse perscribitur? Hec interim pauca de ueteri Testamento decerpsi. Nam plura et manifestiora studio breuitatis omisi, quibus luce clarius comprobatur et Patrem et Filium distinctis et separatis substantiarum proprietatibus existere. Quod autem Sabellius, ex hoc quod ait: Ego in Patre, et Pater in me , unam nisus est demonstrare naturam siue personam; quod uidelicet alia intra aliam sine confusionis permixtione, uel preter cetera uitiorum genera, que more sophismatum questionum uoluit intentare, inesse non possit, ita non unum indicant esse substantiam uel personam, sicut non una Dei et hominum potest esse natura, de quibus dicitur quod ipsi in Deo et Deus in eis est. Denique idem ad Patrem  de credentibus loquens Filius ait: Ut sicut tu Pater in me et ego in te, ita et ipsi in nobis sint . Et iterum: Qui edit carnem meam, et bibit meum sanguinem, in me manet, et ego in eo . Apostolus quoque de idiota: Et prostratus, inquit, confitebitur quia uere Deus in uobis est . 128 Sicut ergo cum Deus in nobis, et nos in Deo sumus non confusione persone, non unitate nature, non augmenti accessione, non detrimenti subtractione, non qualibet composita uel ordinata mutabilis substantie qualitate, sed pure et simplicis fidei sanctitate Domino in nobis habitaculum preparamus, et ille nos in suam recipit mansionem; dum eius uoluntatem faciendo in ipso manemus; ita Pater et Filius pro indissolubili federe uoluntatis in  se inuicem manere noscuntur.

X. Probus iudex dixit: Quoniam tam clarissimis testimoniorum documentis Patrem et Filium proprie subsistere demonstrasti , id nunc a tuis queritur partibus, quomodo et Deum Patrem et Deum Filium separatim et distinctius profitendo, non pluralem diuinitatis numerum introducere uidearis. Et quanquam de hoc superiore prosecutione breuiter pauca perstrinxeris, lata tamen et propria questionis huiuscemodi debet esse probatio. Quam tunc copiosius expedire debebis, dum inter te atque Athanasium disputationis examen ceperit agitari. Et quoniam nunc  assertione  ueridica Sabellii est perfidia refutata, fidei sue Photinus certis, si ualet, testimoniis adsit.

Photinus dixit: Ego Domino nostro Iesu Christo initium tribuo, purumque hominem fuisse affirmo, et per beate uite excellentissimum meritum, diuinitatis honorem fuisse adeptum. Quis enim femineo portatus utero per partum egeritur? Quis puerperie cunas expertus, et lactei poculi alimento nutritus, maternis gestatus est ulnis? Quis profectum accepit etatis? Quis uniuersas corporee fragilitatis conditiones impleuit, dum esuriem patitur, dum nequissimi spiritus tentatione percellitur, dum lassitudine fatigatur, dum in somnos resoluitur, dum comprehensus nexibus alligatur, dum flagellis uerberatur et palmis, dum ludibriis insultantium agitatur, dum  crucis patibulo suspenditur, et mortis dispendia perpetitur: quem humana conditio parentibus subdinit, cuius fraterna utriusque sexus sunt 129 nomina designata, qui de locorum cognitione fallitur, qui de mali spiritus nomine sciscitatur, qui iudicii diem se ignorare fatetur, qui tribuendarum sedium potestatem non se habere testatur, qui se in cruce derelictum conqueritur, qui passionis formidine et mortis terrore concutitur, propter quod et calicem a se transferri precatur, et quam multa  humanitati conuenientia patitur: quis tam insipiens est ut hec Deo congruere arbitretur?

XI. Nam illa uirtutum miracula non propria perpetrasse uirtute, sed Deum per eum fecisse credendum,  sicut ipse ait: Pater in me manens, facit opera . Et iterum: Non potest a se Filius facere quidquam . Quia enim multum Deo acceptus fuit, quidquid uoluit orationibus impetrauit. Nam si mortuis reddita est uita, si cecis lumen, si debilibus uirtus, si leprosis munditia, si mare uentique cesserunt, si alimentorum creatura multiplicati fenoris sensit augmentum, non nisi hec omnia orationis munere elicita esse noscuntur. Similique modo perfecta quedam prophete in Dei nomine perfecerunt. uerum quia hic in tantum se Deo dignum, carioremque perseuerando in mandatis eius exhibuit, ut ipse ait: Ego que placita sunt ei facio semper , et ut Pater quoque ad eum per angelum loquitur, dicens : Angelus, inquit, Domini stabat, et contestabatur Iesum: Hec dicit Dominus Deus exercituum: Si in uiis meis ambulaueris, et custodiam meam custodieris, tu quoque iudicabis domum meam , et ut mortem pro mundi salute equanimiter tulit; ob hoc, inquam, quod se tantum ac talem exhibuit, dedit illi Deus uniuersorum potestatem, ac Deum illum totius creature constituit, sicut Apostolus docet, dicens: Humiliauit semetipsum usque ad mortem, mortem autem crucis. Propter quod et Deus illum exaltauit, et dedit illi nomen quod est super omne nomen; ut in nomine Iesu omne genu flectatur, celestium, terrestrium et infernorum . Unde et ipse post passionem, que ei tale contulit meritum,  aiebat: Data est mihi omnis potestas in celo et in terra . Quod utique si ante tempora Deus esset, potestatem ex tempore non accepisset, quam 130 semper habuisse constabat. Sed, ut dixi, ob preclarum obedientie ac passionis meritum, diuino est honore donatus, et super omnia exaltatus, sicut et Petrus loquitur dicens: Deus patrum nostrorum exaltauit puerum suum Iesum . Et iterum: Dextera igitur Dei exaltatus . Ac rursus: Certissime, inquit, sciat omnis domus Isrel, quia et Dominum illum et Christum Deus fecit, hunc Iesum quem uos crucifixistis : ostendens euidentius, propter passionem crucis, ex tempore Deum fuisse factum, non Deum ante tempora natum. Unde et Paulus: Tanto, inquit, angelis melior  factus, quanto excellentius pre illis nomen accepit . Quod enim fit uel accipitur, ex tempore sumit initium. Nam ex semine Dauid originis sumpsisse principium, diuina ubique testantur eloquia, sicut Deus ad Dauid loquitur, dicens: Filius qui egredietur de renibus tuis, ipse edificabit mihi domum . Et iterum: De fructu uentris tui ponam super sedem meam . Et Isaias: Ecce radix Iesse exsurget regere gentes . Et Apostolus: De Filio, inquit, suo, qui factus est ei ex semine Dauid . Et iterum: Memor esto Christum Iesum resurrexi se a mortuis ex semine Dauid . Et angelus ad Mariam: Dabit illi, inquit, Deus sedem Dauid patris sui . Ex his igitur atque aliis quam pluribus demonstratur euidentius  non Deum ante secula fuisse, sed in Deum bone actionis merito profecisse.

XII. Probus iudex dixit: Intentatis a Photino questionibus e diuerso uenientium responsionibus occurratur.

Athanasius dixit: Si ea que Arius contra Sabellium prosecutus est diligenter aduertas, ibi etiam Photini perfidiam pariter cognoscis exclusam.

Probus iudex dixit: Ut puta?

Athanasius dixit: Sabellius unam confitendo personam, Filium ante cunctorum originem seculorum subsistere denegauit: quod ipsum quoque Photinus impiis asseuerare commentis aggreditur, dum Filio ex humani ortus natiuitate initium tribuens, omnino eum non fuisse testatur. Que sacrilega opinionis  sententia, Ario copiosius prosequente cassata est. Aperte enim et lucidius demonstrauit, Filium Dei Deum ante tempora substitisse.

Probus iudex dixit: Memini equidem 131 Arium de proprietate persone Filii subsistentis contra Sabellium satis egisse; sed disputationis ordo uel ratio poscit ut Photini quoque assertio proprio debeat contra nitentium refutationis obice submoueri; ne dum nimis breuitati studetis, res necessarias omittere uideamini. Non enim paruam intulit sue fidei questionem, multis asseuerando documentis, Filium Dei ex Maria initium accepisse, et in Deum clarissime actionis merito profecisse.

Athanasius dixit: Non pigebit aut me, aut Arium,  Photini dementiam diuine Scripture auctoritatibus arguere, qui in tantum prorupit insanie, ut propheticis atque apostolicis dictis, uesano furoris sui animo repugnans, nescio que uilissima derogationis exempla, que Deus pro nostre redemptionis salute uoluntario subiit affectu, in iniuriam tante protulerit maiestatis.

XIII. Arius dixit: Tolerabilius Iudeorum Christo insultantium uoces, aut crucifixi latronis blasphemie audiuntur, quam nefanda huius Photini perfidia sustinetur. Quis enim ferat purum hominem predicari, aut ex Maria sumpsisse initium eum qui se de celo uenisse et ante secula genitum protestatur, sicut idem de Patre loquens, et eterne natiuitatis mysterium pandens, ait: Ante secula fundauit me, et ante  omnes colles genuit me. Cum pararet celos, aderam illi . Sed et Pater ad eumdem loquitur dicens: Ex utero ante luciferum genui te . Quia enim stelle in signis temporum posite sunt, natiuitatem Filii sui Deus Pater ante astrorum originem, id est ante omnium temporum seriem exstitisse testatur. Siue spiritaliter dictum intelligamus, ante luciferum, id est ante angelorum creaturam; quoniam de angelo dictum est: Lucifer qui mane oriebatur .

Photinus dixit: Hoc secundum predestinationis ueritatem dictum accipitur, Apostolo contestante atque dicente: Qui predestinatus est Filius Dei in uirtute . Nam sic dictum est: Ante colles genuit me , uel: Ante luciferum genui te  , cum tamen nouissimis temporibus fuerit natus, quomodo et Apostolus electionem sanctorum ante exordium factam asserit seculorum. Qui nos, inquit elegit ante constitutionem mundi . 132 Et utique non sunt nisi in fine mundi electi. Sicut ergo apostoli, qui ante secula non subsistebant, tamen in predestinatione electi esse dicuntur; eodem intelligentie genere et de Christo, quod ante secula dictus est natus, in predestinatione dictum accipitur. Moris est enim diuine Scripture id quod pro certo futurum est ac si iam factum sit enarrare. Unde et propheta ait: Qui fecit que futura sunt , id est; in predestinatione facta, in re autem necdum existentia. Ita et Filii natiuitas ante secula predestinata, in fine uero est temporum ueraciter orta.

 Probus iudex dixit: Illa que ante mundum predestinatur Filii natiuitas, ex Dei Patris utero processisse describitur; tu uero Filium ex Maria initium accepisse testaris.

XIu. Photinus dixit: Sed non ideo intelligendum est Christum de Deo Patre esse natum, quia aut ipse se de Patre genitum, aut Pater genuisse fatetur. Hoc enim Deus Pater de adoptatis uel adoptandis filiis dicere consueuit, sicut per Isaiam dicitur: Filios genui et exaltaui . Et iterum: Primogenitus filius meus Isrel . Et Ioannes: Omnis qui natus est, inquit, ex Deo, non peccat : et non potest, inquit, peccare, quoniam natiuitas  Dei seruat illum. Num igitur quia homines fideles de Deo nati esse dicuntur, idcirco eis humane natiuitatis aufertur origo? aut priusquam de hominibus nascerentur ante mundi principium, per diuine natiuitatis commemorationem exstitisse credendi sunt?

Arius dixit: Quoniam manifestissime ueritati callida disputationis arte Photinus obnititur, euidentissima est diuine Scripture auctoritate frangendus. Ioannes enim apostolus istius  insaniam longe ante in Spiritu sancto conspiciens, ante principium seculorum substantialiter apud Patrem Deum Filium exstitisse testatur, ac sic Photinum alto imperitie sopore demersum, et lethali quiete sepultum, clarissime sue uocis preconio excitat, dicens: In principio  erat uerbum, et uerbum erat apud Deum, et Deus erat uerbum. Hoc erat in principio apud Deum . Ergo ei qui in principio erat apud Deum, non relinquitur ut nouissimo tempore originis sue principium ab homine sumpserit. Et ne hoc uerbum, 133 quod in principio erat apud Deum diuine uocis transeuntem existimet sonum, ait: Et Deus erat uerbum . Quod si hoc uerbum Deus erat, substantia manens, non sonus transiens erat. Fundate enim nature uirtus ostenditur, que fuisse uel esse substantialiter predicatur. Et quoniam nunc quoque Sabellium in hoc auditorio nobiscum astare conspicio, in utrosque testimonii huius tela uibrabo, et inde Photinum occido unde Sabellium perimo. Audiat ergo Sabellius Deum apud Deum fuisse, et desinat  ab unitate persone. Audiat Photinus, hoc uerbum Deum in principio exstitisse, et desinat de Maria uirgine initium tribuere. Hoc, inquit, erat in principio apud Deum. Omnia per ipsum facta sunt, et sine ipso factum est nichil . In hoc mundo erat, et mundus per ipsum factus est . Antecedit creator creature sue opificium, an non?

Xu. Probus iudex dixit: Constat operis sui fabricam antecedere creatorem; neque enim potest ulla ratione admitti ut postea ip e ceperit, qui facti auctor exstitit.

Arius dixit: Si ergo omnia per Filium facta sunt, et mundus per eum factus est, apparet ante mundum uel ante omnia que facta sunt Filium exstitisse.

Probus iudex dixit: Nihil hac probatione manifestius  poterit demonstrari.

Arius dixit: Sed ne forte unius apostoli probatio insufficiens esse perfidis uideatur, alia, si precipis, testimonia, Filium Dei ante secula subsistentem contestantia, breui prosecutione subnectam.

Probus iudex dixit: Licet  utilius et ualidius hoc testimonio nichil sit, tamen, ut diuersis probationum testimoniis assertioni tue cumules fidem, pauca  circumscripta breuitate prosequere.

Arius dixit: Domini nostri Iesu Christi uox est in Euangelio dicentis: Nemo ascendit in celum, nisi qui de celo descendit, Filius hominis qui est in celo . Et iterum: Descendi de celo, non ut  faciam uoluntatem meam, sed uoluntatem eius qui misit me Patris . Apparet ergo iam fuisse, qui de celo descenderat, ut Photinus erubescat, et alium esse a Patre, dum non sue uoluntatis arbitrio presumit aliquid faciendum, sed mittentis se Patris in omnibus exsequitur 134 uoluntatem, ut Sabellius et ei similes conticescant. Item: Pater, inquit, glorifica me illa gloria, quam habui apud te antequam mundus fieret . Ecce ante mundi constitutionem, honoris gloria preditum penes Patrem sese fuisse testatur. Audiat ergo Sabellius alium apud alterum, audiat Photinus gloriam ante mundi possedisse principium. Item Apostolus in propria eum diuinitatis forma fuisse ostendens, priusquam nature seruilis formam susciperet, ait: Qui cum in  forma Dei esset, non rapinam arbitratus est esse se equalem Deo; sed semetipsum exinaniuit, formam serui accipiens . Iam igitur Deus erat, qui ut homo esset, Dei se formam exinanisse docetur. Item Ieremias Deum fuisse priusquam hominis formam dignaretur assumere, euidentius aperit dicens: Hic est Deus noster, et non deputabitur alter ad eum: qui inuenit omnem uiam scientie et dedit eam Iacob puero suo, et Isrel electo suo. Post hec in terris uisus est, et inter homines conuersatus est  Hec tam firma, tamque robustissima de diuinis auctoritatibus elicita probamenta, qualibet Photinus  argumentatione dissoluat.

XuI. Probus iudex dixit: Si adhuc tam manifestis tamque perfectis documentis Photinus obuius ire desiderat,  certum est eum morbide contentionis uitio agi, qui tante non subiicitur ueritati. Sed ne studio dilatandi certaminis nebulose falsitatis questiones intendat et in superfluis rebus necessarium tempus absumat, utilem suis prosecutionibus finem imponat. Arius uero atque Athanasius, qui Filium Dei ante mundi ortus principia de Patre genitum confitentur , quomodo in una eademque sententia fidei dissidium faciant, secumque non conueniant, edicere non morentur.

Athanasius dixit: Subsistere ante secula Filium ueraciter Arius profitetur. Quod autem de Patre natus sit, sono tantummodo uocis et simulata uerborum confessione, non ueritatis proprietate concedit; dum  eum a paterne nature substantia longius separat, et conditione nature non dispensationis ratione Patri subiectum affirmat.

Probus iudex dixit: Clarissimum fidei 135 uestre indicium date, et quemadmodum credatis recenti prosecutione signate, quo possit ad normam proposite confessionis disputationis quoque materia coaptari.

Athanasius dixit: Ne uestros grauem oratione longissima sensus, fidem meam breui sermone concludo. Patrem et Filium et Spiritum sanctum, deitate, potestate, magnitudine, natura, unum esse confiteor: nec aliquid in hac Trinitate nouum, extraneumue, ac si antea non fuerit, postea uero adiectum sit, assero;  sed, ut dixi, unius eam nature, uniusque ubstantie credo.

Arius dixit: Ego sicut tres personas in sua proprietate manentes, ita tres substantias Patris et Filii et Spiritus sancti confiteor. Alia est enim Dei Patris, alia Filii, alia Spiritus sancti substantia, nec potest ullo modo ingenite substantie Patris aut genita Filii, aut creata Spiritus sancti conferri natura. Unde nec potestate equales, nec magnitudine similes, nec natura consortes a nobis fideli confessione creduntur.

XuII. Probus iudex dixit: Si hoc totum est, in quo a uobis inuicem dissentire uidemini, id est, quod unus diuersas, alius Trinitatis unam dicat esse substantiam; id nunc disputationis ratio poscit, ut assertiones uestras non subtilitate argumentorum de industria  dialectice artis uenientium, sed puris et simplicibus diuine Scripture documentis robustius fulciatis.

Arius dixit: Credo quod memoralibus prudentie tue sensibus Athanasii prosecutionem nequaquam subtraxit obliuio, qua id elegantius perorauit, illum debere prauitatis errore notari, qui noua et inu itata uerborum commenta sectatur, adiiciens apostolicis dogmatibus quod ab eisdem constat traditum non fuisse.

Probus iudex dixit: Ita memini.

Arius dixit: Ergo Niceni decreta concilii lectione pandantur, et agnosces Athanasium uel huius auctores apostolicam fidem nouorum adiectione uerborum catenus corrupisse, ut et eos qui antiquis Patrum  inhesere doctrinis, ambitione regia usi, censuerint feralibus relegandos edictis.

Probus iudex dixit: Si presentis negotii ratio postulat ut decretum Niceni recitetur concilii, hoc quoque Athanasius sua prosecutione 136 designet; ut ex utriusque uoluntatis assensu  extrinsecus recitetur.

Athanasius dixit: Cause congruit ut rerum gestarum lectionis copia non negetur.

XuIII. Probus iudex dixit: Ergo, ut desideratis, prefati decreti fidei Nicene lectio uentiletur.

Et lectum est ita:


EXEMPLAR FIDEI NICAENAE.

Credimus in unum Deum Patrem, omnipotentem  omnium uisibilium et inuisibilium factorem. Et in unum Dominum nostrum Iesum Christum, Filium Dei, natum ex Patre unigenitum, hoc est de substantia Patris: Deum ex Deo, lumen ex lumine, Deum uerum de Deo uero: natum non factum: unius substantie cum Patre, quod Greci dicunt homousion; per quem facta sunt omnia que in celo et que in terra: qui propter nostram salutem descendit, incarnatus est, homo factus est, passus est, et resurrexit tertia die, ascendit in celos, uenturus iudicare uiuos et mortuos. Et in Spiritum sanctum. Eos autem qui dicunt: Erat quando non erat, et antequam nasceretur non erat, et quod de non exstantibus, uel ex alia substantia, aut essentia; dicentes mutabilem et conuertibilem  Deum, hos anathematizat catholica et apostolica Ecclesia.

XIX. Arius dixit: Peruides, uirorum optime Probe, istius decreta concilii in suggillationem apostolice fidei ausu temerarie presumptionis fuisse conscripta. Quid enim opus erat nouum hoc homousion uocabulum antiquis dogmatum regulis inseri? Nunquid enim apostolos uel eorum discipulos atque omnes per ordinem successores, qui ad illud usque tempus in Christi confessione uiuentes, homousion uocabulum ignorabant, impietatis sacrilegium in fidei ueritate secutos fuisse dicemus, pro eo scilicet quod huius nominis notione priuati, sine ipsius predicationis assertione perrexerunt ad 137 Christum? Si enim a nobis  noua introducebatur  contra apostolorum statuta doctrina, id utique conueniens erat, noue a nobis ingeste doctrine antiquis apostolorum obuiare doctrinis, et nouitatem uetustate proscribere, non uetustatem nouitate peruertere. Utquid mihi hoc nomen sequendum imponit? Utquid me ad huiusmodi nouitatem uiolentius trahit? Utquid hoc apostolice fidei superadiicit uerbum, cuius ne prophete quidem, nec apostoli uspiam faciunt mentionem? Quod istud, queso, nomen est, sine quo fides integra esse non possit? sine quo Christiani Christiane religionis abdicantur honore? Unum enim de duobus in hac causa sequi necesse est: si uera est homousii assertio, falsa est apostolorum predicatio, que sine hoc nomine longo tempore floruit. Si uero apostolica fides huius nominis expers  uera est, sicuti et est, hec sine dubio falsa erit, que antique fidei nominis nouitatem adiecit. Reuolue cuncta Noui et ueteris Testamenti uolumina, utrum alicubi homousion sacris inditum paginis poteris inuenire.

XX. Probus iudex dixit: Quid his refertur?

Athanasius dixit: Nominis tantum offenderis nouitate, an etiam ipsius rei uirtutem que hoc est sortita uocabulum refugis?

Arius dixit: Quid dicas, non satis intelligo.

Athanasius dixit: Quoniam res antiqua nouum nomen accepit, non uocabulo nouo noue rei uirtus accessit, hoc utique requiro, utrum res que antiqua est, simul a te cum nominis nouitate damnetur?

Arius dixit: Res loqueris tortuosas, et omni stultitie  miraculo dignas. Si enim homousion nouum nomen est, non dubium quod et res noua sit quam significare uidetur.

Athanasius dixit: Ergo pariter rem nomenque condemnas?

Arius dixit: Ita plane.

Athanasius dixit: Igitur cum demonstrauero rei antique et ab apostolis tradite nomen nouum attributum fuisse, uictum te tandem fateberis; an etiam sic rem antiquam simul cum nominis nouitate condemnas?

Arius dixit: Plane hoc non ostendis. Et que ratio cause flagitabat ut res antiqua nouum acciperet nomen? Nunquid enim priusquam huius nominis uocabulum  sortiretur, 138 sine nominis proprietate manebat? Hoc nullam mihi rationis consequentiam habere uidetur.

Athanasius dixit: Ecclesiastice semper moris est discipline, si quando hereticorum noua doctrina exsurgat, contra insolentes questionum nouitates rebus immutabiliter permanentibus nominum uocabula immutare, et significantius rerum naturas exprimere; que tamen existentium causarum uirtutibus congruant, et que magis easdem antiquitus fuisse demonstrent, non ortus nouitatem insinuent. Et ut quod dico planius fiat, utor exemplo. In ipso Christiane religionis predicationis initio, omnes qui credebant Domino nostro Iesu Christo, non Christiani, sed discipuli tantummodo nominabantur. Et quia multi  dogmatum nouorum auctores exstiterant, doctrine obuiantes apostolice, omnesque sectatores suos discipulos nominabant: nec erat ulla nominis discretio inter ueros falsosque discipulos, siue qui Christi, siue qui Dosithei, siue Theode, siue Iude cuiusdam, siue etiam Ioannis sectatores, qui se Christo credere fatebantur, noluerunt ut uno discipulorum nomine censerentur. Tunc apostoli conuenientes Antiochiam, sicut eorum Luca narrante indicant Acta, omnes discipulos nouo nomine, id est Christianos appellant: discernentes eos a communi falsorum discipulorum uocabulo, ut et diuini per Isaiam oraculi sermo impleretur, qui ait: Seruientium uero mihi uocabitur nomen nouum .

XXI. Hanc ergo ab apostolis traditam in nouis  utendo nominibus formam Ecclesia retinens, contra diuersos hereticos prout sane fidei ratio postulabat, diuersas edidit nominum nouitates. Denique Patri nouum innascibil tatis nomen Ecclesia imposuit. Cum enim Sabelliana heresis genitum ex uirgine Patrem uoluisset asserere, ingenitum contra hanc confitendo Ecclesia tradidit Patrem. Et utique in diuinis Scripturis ingenitum nunquam ligimus Patrem. Potest ergo Sabellius audaciam suam in huius calumnie uertere questionem, et simili, ut tu, propositionis genere uti, quo dicat: Cur diuinis Scripturis sine ullo prospectu pudoris uiolentiam facitis, profitendo 139 innascibilem Patrem, quod scriptum ostendere non ualetis? Item, quia eum non solum genitum, sed et  passum, impio dogmate idem Sabellius profitetur episcopi uel tridudum Syrmium conuenientes in unum, inter ceteras fidei quas promulgauerunt sanctiones, dixerunt Patrem impassibilem esse: quod religiose eos sancteque statuisse probamus. Sed hoc itidem ille proclamat: Quousque uestre licentie audaciam protenditis, profitendo  impassibilem Patrem; quod nec prophete tradiderunt, nec symboli authentici tradidit auctoritas, sed uestra est temeritate presumptum? Rursum prosequuntur iidem ipsi qui Syrmio conuenerant, et hanc religiose confessionis fidem de Filio statuunt. Deum inquiunt de Deo, lumen de lumine. Iam hic Photino, qui ex humane generationis natura initium tribuit Filio, quanta calumniandi occasio pateat, ipse tu,  queso, metire. Cur enim non similes querimoniarum causas intendat? Cur non simili uociferatione ipse quoque insaniat, dicens: Quid dicitis? quid statuitis? quid sequendum uestro ex iudicio posteris traditis? confitendo Filium Deum ex Deo, lumen ex lumine? Ostendite mihi utrum in eadem fidei forma, id est in authentico symbolo, quod apostoli tradiderunt, hoc scriptum legeritis. Sed contentus sum, cum ibi scriptum non fuerit, saltem mihi de prophetis legatur, de apostolorum litteris ostendatur. Quis has uocum toleret nouitates? Quis suis admittere sensibus patiatur quod neque prophete neque apostoli tradiderunt?

XXII. Item similem Patri Filium, multis et creberrimis conciliorum uestrorum decretis statuistis. Exsurgat  nunc Eunomius, qui dissimilem confitetur, et dicat: Ubi hoc legistis? ubi scriptum reperistis? utrumne Pater an Filius hac de se usus est uoce? Ergo tu, Ari, qui me hodie tali constringis articulo ut homousion proprie scriptum ostendam, aut fatere contra insolentes et furtiuas heretice intelligentie prauitates, quedam confessionis nomina non temere presumpta sed ex consequenti ratione collecta, fidei auctoritatibus fuisse inserta; ita ut tot nouorum uerborum religioso intellectu exstiterint absolutiones, 140 quot fuerant quesite uel subministrate perfidie occasiones. Aut si id fateri nolueris, tuis tecum obiectionibus agam. Ostende mihi non ex coniecturis, non ex uerisimilibus, non ex ratione uicinis, non ad intelligendum prouocantibus, non ad id profitendum  pietate fidei suadente, sed pura et nuda uerborum proprietate scriptum ostende, ingenitum aut impassibilem Patrem; Filium uero Deum ex Deo, lumen ex lumine, aut Patri similem esse. Nolo mihi dicas; hoc fidei ratio poscit, hoc pietas docet, ad hanc me nominis professionem Scripturarum consequentia prouocat. Nolo, inquam, mihi talia obtendas; quia et me similia de homousii probatione respuis proferentem. Sed ferto in manibus diuinorum uoluminum codices, et eodem sono, iisdem syllabis predictorum uocabulorum nomina indita lege. Aut ostende scriptum, Filium Patri similem, aut fatere dissimilem. Quo hinc erumpas, quorsum euadas non est. Tuis te implicitum propositionis nexibus enodandi facultas nulla suppeditat. Aut concede mihi ex consequentibus probare  homousion, id est unius sub tantie fidem; aut si concedere nolueris, neganda sunt tibi uniuersa que ipse fateris, quia ea nude posita inuenire nusquam utique poteris.

XXIII. Probus iudex dixit: Si ecclesiastice consuetudinis mos est ut aliqua uerborum uocabula cercendis hereticorum motibus in fidei auctoritate nuda ponantur, que tamen ratione ex consequentia rerum existentium uestiantur; dum eorum ueritas ex qua originem sumunt, diuinis contineri litteris inuenitur, quid dicis, Ari? Concedis homousion  de diuinis Scripturis per conuenientes professionis qualitates probari, an non?

 Arius dixit: Iste nescio qua syllogistice artis uersutia obiectionem meam conatur eludere. Ego enim hoc mihi ostendi desidero, utrum homousion dominice sit lectionis auctoritate conscriptum. Et ideo aut proprie positum legat, aut ab eius confessione recedat.

Probus iudex dixit: Sed uides quemadmodum tuam in te referat questionem, et iisdem te quibus uteris 141 constringat articulis, professionis tue manifestius et ipse exigens documentum, ut ei de canonicis nude positum litteris ostendas innascibilem, aut impassibilem Patrem, aut Deum ex Deo, aut lumen ex lumine, aut Patri Filium similem esse. Que omnia si proprie posita demonstrare minime ualueris, negandi tibi necessitas imminebit. Cui discrimini illa,  ut mihi uidetur, sola ratio poterit subuenire, ut concedatis uobis ea que in conciliis uestris nude sunt posita, de Scripturarum fontibus emanasse. Nam hoc contentionis uitio deputabitur, ut documentum nudi sermonis exigas, cuius fidei sensum in Scripturis copiosius noueris redundare. Sensum igitur quere unde huius uocabuli natura traxit originem; et cum sensum inueneris, nomen te pariter inuenisse non dubites.

XXIu. Athanasius dixit: Quantiscunque cum eo rationibus agas, nullatenus potest ab hac intentione reuocari. Nouit enim certissime quia si ad hoc descensum fuerit, ut ex consequentia Scripturarum una Patris esse substantia et Filii , doceatur, facillime se posse superari: et ideo diffidentie  et timoris periculo actus, nudi sermonis flagitat documentum. Sed suis est iterum professionibus constringendus. Exigis a me ut unam Patris et Filii substantiam, id est homousion scriptum ostendam; tu autem tres usias, id est tres substantias confiteris. Ostende igitur mihi ubi legisti tres usias. Si ego enim unam, hoc est homousion, ideo negare debeo, quia hoc nude scriptum non inuenio; tu quemadmodum audes tres usias profiteri, cum hoc scriptum nusquam poteris demonstrare?

Probus iudex dixit: Si exstat aliquod ex diuinis auctoritatibus documentum proprie et specialiter positum quo approbetur Patris, et Filii, et Spiritus sancti tres usias tresque  esse naturas, proferatur, quo possit Athanasius a confessione unius  substantie, quod est homousion, declinare. Cum enim triusion proprie in Scripturis positum ostenderis, apparebit Athanasium temeritate pertinacissime obstinationis in homousii confessione hactenus perdurare, quod proprie positum nequiuerit demonstrare. Si uero 142 nec tu ipse tres usias demonstrare ualueris, pari mihi conditionis necessitate obstrictus esse uideberis.

XXu. Athanasius dixit: Doceat tres usias proprie positas, et facio unius substantie, quod est homousion, cesssionem.

Arius dixit: Si tres sunt, Pater, et Filius, et Spiritus sanctus, necessario tres sunt substantie, in  quibus unaqueque persona separatim et distinctius proprie subsistere cognoscatur.

Athanasius dixit: Hic nulla prosunt argumenta, hic ueritas ex consequenti ratione colligitur. Testimoniorum proprietas flagitatur. Lege specialiter triusion positum, et noli coniiciendo dicere: Si tres sunt, Pater, et Filius, et Spiritus sanctus, necessario tres sunt et substantie; quia et ego simili coniectura possum ueracius opinari: Si unum sunt Pater, et Filius , quomodo non est una substantia? Sed hanc disputationis uiam ingredi penitus noluisti, dum a me specialiter positum  exigis testimonium. Simili ergo et tu ratione tres usias specialiter et proprie positas lege. Si enim ideo homousion  negare debeo, quia hoc scriptum nude non ostendo, necessario triusion tunc fateri debeo, si proprie positum te demonstrante cognouero.

Arius dixit: Subsistit proprie Pater, an non?

Athanasius dixit: Nisi mihi tres usias proprie positas legeris, nullum tuis interrogationibus dabo responsum. Quis enim non uideat quo tua tendat obiectio? uis enim argumento callide interrogationis diuersas approbare Patris et Filii substantias; sed argumentis hic non est opus, ubi manifestiore proprietatis testimonio, trium substantiarum exigitur documentum. Sed si a proprietate testimoniorum ad rerum consequentiam transire desideras, hoc ipsum publice conscientie innotescat, non te potuisse tres  usias proprie positas demonstrare: et cum nos utrique hoc articulo soluerimus, obiectionibus uel interrogationibus tuis satisfaciam necesse est.

XXuI. Probus iudex dixit: Quantum uestre disputationis intentio monstrat, nec tu Homousion, nec iste Triusion 143 proprie et specialiter positum ualetis ostendere. Unde ne puerili concertatione in superfluis rebus diutius immoremini, ab hac puri exactione documenti tandem uterque desinite; et consequenti ratione, aut homousion, aut triusion de Scripturarum auctoritate colligite. Non enim fas erit de nominis appellatione dubitare, quam testimoniorum copiosa congestio firmius poterit roborare.

Arius dixit: Quoniam hoc tua decreuit sententia, debere nos rationum persuasionibus et rerum consequentium  causis, predictorum nominum uirtutes colligere; ne id Athanasio uideatur, difficultate demonstrande ueritatis nudi me uocabuli proprietatis documenta quesisse, ita faciam ut tui est decreti sententia promulgatum. Ego enim compendio magis uti uolebam, ne longius rationis intentio euagata ambiguis sensibus ueritatem obumbret.

Athanasius dixit: Non potest fides uenire in dubium, que est ueritatis fulta presidio. Crassiora mendaciorum nubila fulgide ueritatis lumen dissipat. Non enim potest propriis carere uiribus, qui non eget extrinsecus suffragiorum adminiculis adiuuari.




LIBER SECUNDUS.


 I. Et alia die Probus iudex dixit: Quoniam uos initi federis pacta indeclinabili sententia seruare non dubito, quibus id uobis inuicem concessisse uidemini, ut unius substantie uel trium substantiarum professionem ex diuinarum consequentia litterarum, luculento disputationis examine comprobetis: omissa scilicet questione, documentum puri uocabuli, atque proprie positi exigentis; id iam nunc ipsius placiti ratio poscit ut, cuncta humane argumentationis cauillatione semota, de sacris diuinarum auctoritatum uoluminibus, Patris, et Filii, et Spiritus sancti, aut unam, aut diuersas doceatis esse substantias. Ad quam rei probationem, non tantum  mea, sed 144 cunctorum pene mortalium mens ita est pendula exspectatione suspensa, ut si tanti negotii merita  paterentur, sine ullius diei comperendinatione, uel alicuius momenti intercapedine, ad summam ueritatis, atque calcem manifestissime notionis desideret peruenire. Unde ne tam religiosa fidelium et ueritatis cupida frustretur intentio, omni lenocinio luxuriose orationis exploso, de re, de causa, de competentibus, de necessariis agite rebus, omnem  uerborum ambitum et procul a causa uagantes locutionum phaleras leporemque sermonum cautius euitantes: ut disputationis uestre narratio, ueritate magis quam cothurno tumentis adornetur eloquii.

II. Athanasius dixit: Licet iamdudum crebro ac  sepius de unitate substantie citra acta disputauerim, measque disputationes scripto mandauerim, quibus a me in hac disputatione aliquid addi amplius non possit; tamen quia hec extrinsecus nullo eminus aduersante dicta sunt, necesse habeo hec eadem repetere, et in hoc publice actionis examen emittere, quo possint tui iudicii sententia roborari.

Probus iudex dixit: Si non fuerint Arii replicationibus tenuata, tunc nostra poterunt firmari sententia.

Arius dixit: Utquid he fraudium tendicule proponuntur? Utquid in patrocinio nefande assertionis, iudicis sententia preoptatur? Agamus primo quod nobis agendum necessitas demonstrande ueritatis imponit. Inculcetur humano auditui fidei nostre professio.  Percipiant iudicia quibus modis quibusque rationibus, quibus denique documentis nostra fulciatur assertio: et tunc demum promulgationem sententie, que ex nostro utique nequaquam pendet arbitrio de iudice, postulabimus.

Probus iudex dixit: Prefationis mee, nuper in hoc actionis principio habite, et sponsionis uestre dudum preteritis gestis inserte, meminisse oportet, quibus id peroratum est, omissis superfluis ad arcem negotii debere descendi. Quod debetis tandem aliquando factitare.

Arius dixit: Doceat Patrem, et Filium, et Spiritum  sanctum unius esse substantie: 145 unius potestatis, unius dignitatis, unius glorie, unius maiestatis, unius uirtutis atque honoris; quod satis improuida et nimis incauta professione solet populis iactitare.

Athanasius dixit: Profiteris Filium uere de Patre natum, an non?

Arius dixit: Profiteris ipse Patrem alicuius deriuationis, uel diuisionis uitio subiacere non posse, an non?

Athanasius dixit: ualde profiteor.

Arius dixit: Et ego quoque profiteor Filium ex Patre natum esse.

III. Athanasius dixit: Id esse arbitraris natum ex Patre quod est etiam natum de Patre?

 Arius dixit: Sufficit tibi quod ex Patre dixerim natum: quod etiam facillime scriptum ostendo. Quid callidis uteris argumentis? Ceterum de Patre natum nusquam mihi interim ad presens scriptum occurrere potuit. Ex Patre uero scriptum esse recolo, Ioanne apostolo dicente: Qui diligit Patrem, diligit eum qui natus est ex eo.

Athanasius dixit: Ergo nichil interesse putas utrum ex ipso, uel de ipso natus dicatur?

Arius dixit: Si mihi demonstrare ualueris proprie positum, Filium de Patre natum, tunc quid inde debeam sentire estimabo. uerum quia in plerisque exemplaribus uarie positum esse non nescio, ut iisdem locis quibus ex ipso legitur, in aliis codicibus de ipso legatur; sed utrum hoc interpolantium  fraude, an unius rei significatione  factum sit, non satis hoc nostre fidei aliquod potest afferre preiudicium.

Athanasius dixit: In hac tua prosecutione diligenti admodum certa ex apposita ratione aduerti. Sed quod tantum nostre dixeris, et non utrorumque designaueris fidei non posse preiudicium in his uerbis afferri, satis miratus sum; et arbitror quod fidem tuam munire festinans ita proposueris; sperans me exinde leuiter sine aliquo documento posse transire. In Euangelio quoque de Patre Filius dicit: Spiritus est Deus . Et ut se de Patre natum ostenderet, ait: Quod natum est de carne, caro est, et quod natum est de Spiritu, spiritus est . Et, Ego de Deo Patre exiui . Ecce Filium  de Patre natum, ipso Filio dicente, ostendi.

146 Iu. Arius dixit: Satis callidis et suspiciosis uteris disputationibus, quo dicas quod ad fidei mee munitionem hoc dixerim, sed ut de sensibus tuis omnis suspicionis ambiguitas auferatur; ut superius fassus sum, utrorumque fidei, siue ex ipso, siue de ipso natus dicatur, nullum potest penitus in aliquo afferre preiudicium.

Athanasius dixit: Generans Pater ex seipso Filium, hoc genuit quod est ipse, an aliud aliquid?

Arius dixit: Hoc utique quod ipse est genuit, quia Deus genuit Deum, lux lucem genuit, perfectus perfectum genuit, omnipotens omnipotentem genuit.

Athanasius dixit. Ergo non extrinsecus, neque ex  nichilo neque ex aliqua precedente aut subsequente materia, sed ex seipso genuit; et non aliud quam quod ipse est genuit.

Arius dixit: Alius alium genuit.

Athanasius dixit: Et nos confitemur quia alius alium genuit. Sed si de seipso, id est de eo quod ipse est, genuit; quia alterius substantie, uel diuersi generis Filius esse non poterit: ac sic unius eiusdemque cum Patre substantie erit.

Arius dixit: Si nosses in quantos perfidie errores unius substantie professio uergat, nunquam profecto inter Patrem et Filium huius nominis faceres mentionem, nec disputationem tuam, quibusdam interrogationum gradibus incisam, tali conclusisses articulo, ut ad hunc eam impie professionis deduceres  finem.

Athanasius dixit: Quod sit impium atque sacrilegum diuersas Patris et Filii, et Spiritus sancti substantias profiteri; et quod pium sit ac religiosum unius eos substantie credere, scias me, Ari, ignorare non posse; et hoc non humana opinione collectum, nec coniecturis atque argumentis inuentum, sed celestis doctrine magisterio traditum demonstrabo.

u. Probus iudex dixit: Prius mihi uim qualitatemque sermonis assigna; et tunc demum poterit demonstrari utrum Patri Filioque conueniat.

Athanasius dixit: Substantia quidem duobus appellationum generibus distinguitur: et est quidem unius generis qualitas, hec que exi tentis nature essentiam indicet. Aliud uero est substantie genus,  quo ille qui 147 habet ab his que habet dirimatur. Et ut planius fiat quod dico manifestiori utor expositione. uerbi gratia: Homo generis sui ac nature substantia est. Rursus si quid illud est quod extrinsecus, id est, in materia auri uel argenti aliarumque specierum possidet, substantia eius dicitur. Et cum eiusdem uocabuli una uideatur appellatio, duas tamen res significare uidetur. Sed nos de illo substantie genere disputamus quo unaqueque natura ob id quod est uel subsistit, substantia nuncupatur. Et quidquid ex sese, id est de scipsa genuit, non aliud esse potest quam id quod ipsa est. Denique homo pater generans filium, sui generis, id est sue substantie, hominem generat, quia homo hominem  generat; et recte unius substantie esse dicuntur, quia ueritas natiuitatis substantiarum diuersitatem non recipit. Diuersitas autem est substantie, ut exempli gratia dixerim, si homo pecudem gignat, uel si cuiuslibet generis pecus alterius a se generis pecudem generet; id est, si bos generet asinum, uel si ouis gignat capram. Que quoniam in diuersitatem generis pergit, monstruosa generatio erit, sue nature proprietatem minime seruans. Rursum in elementorum qualitatibus, que sit substantiarum diuersitas uel proprietas, opere pretium est aduertere. uerbi gratia: Uniuscuiusque ignis uel luminis natura, id ex se quod ipsa est ministrare uidetur; ut lux fulgorem, ut ignis incendium. Et in hoc officii sui  genere subsistens, substantie sue intemeratam uidetur seruare naturam. Sin autem lux ex se tenebras gignat, mutationi obnoxia erit, alterius a se generis materiam tribuens; quia in hoc immutabilitatis sue illibatam poterit seruare substantiam, si hoc quod ipsa est, ministret ex sese. Ceterum si, ut dixi, id quod ex se tribuit aliud erit quam ipsa que tribuit, tunc alterius substantie dici poterit; quod omnino naturarum omnium qualitas, uel ordo, uel ratio non admittit. Age nunc, iam si uidetur, a terrenis ac uisibilibus in superiora mentis oculum erigamus, et ex his que facta sunt, infecte uirtutis substantiam cognoscamus, apostolice auctoritatis edocti magisterio, quo dicit inuisibilem 148 Diuinitatis uirtutem ex his que facta sunt debere intelligi  . Dicit ergo Arius, Filium ex Patre natum esse, et Deum Deum genuisse, lucem lucem. In qua professione unum erit e duobus proculdubio retinendum. Aut enim ex seipso generans, id quod ipse est genuit, et ob hoc Filius cum Patre unius substantie erit. Aut si alterius a se generis Deum genuit, uera natiuitas dici non poterit, que proprietatem substantie generis seruare non potuit: et eo disputationis ratio deducitur, ut aut omnino natus non sit, aut degeneratus sit. Quod utrumque fateri absurdum et impium esse uidebitur.

uI. Probus iudex dixit: Si quid sibi contra hec Arius competere nouit, edicere non moretur.

Arius dixit: Simplicis ac immutabilis nature Deum esse, non reor Athanasium ignorare. Qui si, ut idem  asseruit, de sua substantia generauit, mutabilis proculdubio erit. Necesse est enim, ex sese quod ipse est generando, aut partem substantie per deriuationis generationem perdidisse, aut diuisionis uitium perpeti potuisse. Ego enim Dei Patris substantiam, neque ex sese aliquid edidisse, neque in partium qualitates deriuatam fuisse, neque accessionis aut detractionis, uel aliquid huiusmodi, quod sit passioni obnoxium sensisse, uel sentire potuisse confiteor.

Athanasius dixit: Sed neque nos his passionum conditionibus diuinam credimus subiacere naturam; sed in his impassibilem Patrem, impassibiliter ex se ipso, id est de eo quod ipse est, Filium genuisse fideliter confitemur. Nec nos diuisionum uel deriuationum ac  partium, cunctarumque rerum passionis genera que inani sollicitudinis timore actus obiicere uoluisti, a professionis ueritate deflectunt; ut negemus Deum ex seipso ob hoc generare non potuisse, ne uideatur his passionibus subiacere. Quid igitur religiosius, quidue sanctius ac Diuinitati congruentius  iudicii equa lance pensate. Erigite mentis oculos, et terrificum futuri examinis diem metuentes, quid magis catholice atque apostolice congruat ueritati, religiosa mentis intentione 149 perspicite; utrum fateri omnipotentem Deum impassibiliter ex seipso Filium generasse, an illud potius opinari, ne passionis uitio subiaceret, ex seipso,  id est ex substantia sua Filium generare non potuisse. Ego enim id astruo, id clarissima uocis professione asseuero, quod sicut Deus impassibilis, ita et omnipotens est. Credo de sua potuisse substantia generare, nec tamen alicuius passionis uitio subiectum fuisse. Quoniam diuisio, deriuatio, contractio, accessio, fluxus, uel si qua huiusmodi esse possunt genera passionum, corporeis et contrectabilibus atque ex diuersitate compositis conueniunt rebus. Deus uero, qui nullis corporeis schematum circumscribitur signis, nec aliquibus distinguitur membrorum lineamentis, uitio subiacere non potest passionis. Et recte in eo generationem profiteor, quia genuit: et recte impassibiliter nichilominus confiteor, quia passibilis nunquam fuit.

 uII. Arius dixit: Num igitur quia in Deo omnipotentia denegari non potest, idcirco ea eum perpeti non posse fatendum est, que omnino incorrupta eius diuinitatis substantia non recipit. Unde ualde inhonestum et satis impietate plenum uidebitur, ut per unius professionem substantie, nec Patrem proprie subsistere, nec Filium in sua proprietate stare credamus. Illuc enim perfidie eius pergit intentio, permixtis, et in unius rei coagulatione ex diuersis collectis atque confusis Patris et Filii personis, in sua, ut dixi, proprietatis singularitate minime subsistere ualeant. Illud etiam nimis horrendum, et procul a fidelium mentibus remouendum, in hac tue professionis perfidia continetur, inuiolabilem Patrem, de sua substantia generando corruptionis ac diuisionis  uitium declinare minime potuisse.

Athanasius dixit: ueritate diuine generationis, uelut nodis insolubilibus arctius obligatus, per nescio que nefande intentionis molimina, quibus diuinam certum est carere naturam, euadendi suffugium queritans, corruptionem incorrupto, passionem impassibili, impotentiam obiicis omnipotenti: et hoc crebro ac sepius repetens nulla te diuine maiestatis reuerentia a tam nefandis obiectionibus 150 arcere  potest; sed sine ullo pudoris intuitu, in iniuriam uenerande Filii natiuitatis obuius properare contendis. Sed te effrenatius euagantem, et uelut undosi equoris gurgite, naturali quadam licentia fluitantem, diuine auctoritatis testimonia cercebunt, et intra certos diuine professionis limites coarctatum,  legalium constitutionum metas egredi non sinent. Inculcat igitur humanis sensibus, sacro illo professionis sue oraculo diuina maiestas, quo se Filium de occultis substantie sue arcanis ineffabiliter genuisse testatur et dicit: Ex utero ante Luciferum genui te . Unum est ergo in hac diuine professionis contestatione retinendum. Aut enim de sua ineffabili substantia Filium incorruptibiliter genuit, aut ne corrumperetur omnino non genuit. Sed ego hanc integre fidei partem eligo, que religiosius contestanti de se Deo suadet famulandum: nec me ulla humane passionis obstacula, ex infidelitatis sacrilegio descendentia ullatenus poterunt reuocare, ut merito  non credam Deum generare potuisse, ne humane consuetudinis more corruptioni potuerit subiacere; cum hoc mihi satis esse non dubitem profitendum, de Dei substantia natum esse quem constat de Patris utero processisse.

uIII. Arius dixit: Quantum tue prosecutionis intentio monstrat, compositum nobis et corruptioni obnoxium uis introducere Deum, qui etiam in eo corporalem uteri appellationem accipere non metuis. Necesse ergo erit ut aut membris compositus sit, si uterum habet; aut corruptioni  obnoxius, si de substantia sua generauit.

Athanasius dixit: Recte me id sensisse argueres, si ego Deum uterum habere, propria temeritatis presumptione, sine ullo diuine legis testimonio affirmassem.  At cum ipse Deus ad refellendam credere nolentium insaniam, hoc de seipso pronuntiare dignatus est, quo euidentius per uteri nuncupationem, non extrinsecus, non aliunde; sed de seipso, id est de sua substantia Filium generasse doceret; cur mihi uitiose credulitatis notas infigis, cum hoc potius Deo dicere possis: Si habes uterum, 151 compositus eris. Si de te ipso genuisti, corruptioni obnoxius eris. Nam ita in Deo uterus sine aliqua membrorum compositione accipitur, sicut oculi et aures, et manus et pedes, sine ullis distinctionum lineamentis inesse referuntur. Sicut ergo oculos, quia omnia uidet, aures quia omnia audit, manus quia cuncta operatur, pedes quia ubique est; ita uterum, quia de seipso ineffabiliter genuit, accipere debes.

 IX. Nec te oportet infideliter opinari, quia si de se ipso genuit, corrumpi utique potuit; quem ut omnipotentem et incorruptibiliter generare potuerit, nec hac ipsa generatione corrumpi potuerit, fideliter conuenit profiteri. Nam si mirabiliter ex uirgine contra rerum naturam incorruptibiliter creditur natus, quanto magis ex Patre credendus est incorruptibiliter genitus? Si enim substantialis natura uirginis, que ex ipsa utique corruptibilis nature conditione, passioni et corruptioni potuit subiacere, intemerata pudoris integritate, et infractis uirginalibus claustris, mirabilis incorruptionis integritate filium generauit; cur non magis  incorruptibilem Deum, genito ex se incorruptibiliter Filio, corrumpi non potuisse credamus? O nouum atque infandum  monstruose opinionis damnabilem metum fateri uirginem partu non posse corrumpi, et formidare Deum, ne corruptionis uitio subiaceret, si de sua substantia generare potuisset! uolente igitur Deo, corruptibilis nature uirgo sine ullo corruptionis uitio generauit: et ipse qui incorruptibilior cunctis naturis incorruptibiliter prestitit generare, hoc sibi prestare non potuit, ut de sua substantia Filium incorruptibiliter generare potuerit? Ergo quia Deum de seipso Filium generasse et diuinarum Scripturarum testantur eloquia, et in sue id Arius superiore prosecutione fassus est, iudica  quis magis cum diuinis conueniat Scripturis,  utrumne ego, qui ob hoc unius substantie Filium cum Patre esse profiteor, quod uidelicet ex ipso, et non aliunde dignoscitur natus: et ob hoc rursum incorruptibiliter genuisse profiteor, quia excellentissima diuine maiestatis substantia per sui ineffabilem 152 potentiam corruptioni subiacere non potest. An iste qui in tanto ancipitis intelligentie discrimine positus est, ut quo fidei sue pedem ponat nesciat. Nolens enim confiteri Deum de sua substantia incorruptibiliter genuisse, in eam confessionis necessitatem attrahitur, ut neget omnimodis genuisse. Sed hoc ipsum negare, obuiantibus undique et clara uociferatione exclamantibus, siue propheticis, siue apostolicis uocibus nunquam sine dubio poterit.

X. Probus iudex dixit: Quidquid in hac prosecutionum  uestrarum assertione cognoscere potui, ultima examinis nostri sententia retinebit. Nunc uero si qua uobis adhuc de diuinis Scripturis fidei uestre congruentia superesse putatis, proferre dignamini, quo facillime queamus processu disputationis, quid ueri ratio contineat indagare.

Arius dixit: Quod tam preuibus et exiguis questionibus omni illa disputationis mee narratione usus sum, Christiani pudoris ac uerecundie fuit, ut disputationis nostre trames leuibus inchoaretur initiis. Sed quia uideo Athanasium perspicue ueritatis robustissimam firmitatem quibusdam arietantium questionum impulsionibus quatere, acrius contra eum, et ualidius opinor dimicandum. Dicit ergo Patrem et Filium unius esse substantie, sed illa intemerata  ineffabilisque essentia, que Pater est, nec redundans unquam in se ipsa fuit, ut merito quasi exuberatione quadam, sine damno sui, in eadem substantia genuerit Filium, cum eius essentie que aliis omnibus infinita atque immensa sit, et incorporea, nichil esse possit exuberans. Siquidem determinatorum sit exuberare, quod est quasi extra se fluere. Deus autem qui uniuersa complectitur, nichilque extra se habet, aut quo diffluere potest, aut infinitus quo poterit redundare; dum diffluere eorum est qui accipiunt incrementa? Qui si accepit aliquando, necesse est ut semper accipiat, et nichilominus pari exuberatione semper et generet. Sin autem incrementa non accepit, quod ipsi etiam fatemur, nec fluit, nec redundat. Quod tale cum Patre esse dicatur, cum Filium genuit  ex sese, substantiam suam utique diuisit in 153 Filium; et paternam tantummodo ante substantiam, pro rata parte secretam a sese, ac resectam, Filium nominauit: tantumque sibi detraxit Pater, quantum in Filium contulit. Quo tamen ipsum quidquid est Filius, aut hodie caret Pater, et perfectus non est: aut eo si non indiget, quasi superfluo abundauit. Quod utrumque in Deum non cadit, cum et in hoc ipso quidem Patris et Filii nomen esse non possit, ubi non habita generatio est, sed potius facta discissio: tum quod necesse est, omne quod diuidi potest, posse corrumpi. Que si, ut manifestatum est, in Deo esse non possunt, cur non potius uoluntatis et  caritatis esse Filium confitemur? Que quidem uoluntas, ne in hominibus quidem libera est minus, nedum in Deo aliqua lege teneatur. Qui si non est Filius uoluntatis, superest ut coactus Deus quasi aliqua lege nature Filium edidisse uideatur. In qua quidem generatione, si id genitum est, quod erat Pater, quedam Patris pars Filius nominatur; incertumque est quid Pater, quid Filius debeat nominari, cum in duas partes adeque sit diuisa substantia.

XI. Illud uero quod quasi ad proprietatem naturalis substantie demonstrandam, paterni oraculi testimonium protulit, ut merito Patrem ex eo quod ipse est, Filium genuisse credamus, quia dixit: Ex utero ante Luciferum genui te ; quam id absurdum quamque ineptum sit apertissime demonstrabo.  Siquidem non solum aliquanta in ordine rationabilium creaturarum consistentia; sed et in sensibili elementorum qualitate subsistentia, de Dei legimus utero processisse. Ait enim: Quis est pluuie pater, uel de cuius utero procedit nix ? Num igitur quia hec rigentis et torpidi elementi qualitas diuino legitur utero procedere, idcirco unius eiusdemque cum Deo creditur esse substantie? Aut quia rursus homines Deum legimus genuisse , idcirco rectius opinabimur homines cum Deo unius esse substantie? 154 Aut quia item Apostolus, totius creature uniuersitatem generali  pronuntiatione comprehendens, ex Deo asserit esse dicens: Quoniam ex ipso, et per ipsum, et in ipso sunt omnia ; ob hoc prudentius coniiciemus, uniuersitatem creature hoc esse quod Deus, aut unius cum eo esse substantie; quod uidelicet ex ipso legitur substitisse? Sic ergo et Filium cum de Dei Patris utero processisse fatemur, non ad indicium unius nature; sed ad inuestigabilium secretorum arcana dictum competenter debemus accipere.

XII. Athanasius dixit: In ludis theatralibus, hi qui figurarum uarietate mutantur, diuersi quidem atque alii apparent oculis intuentium. Nam idem ipse qui aptate imaginis specie rigidus quondam incesserat, iterum uultu in hoc ipsum aptato, alternis membrorum motibus ludens, in mollitiem resoluitur  feminarum. Ita nunc uidetur mihi Arius questionum imaginibus immutatis, uelut diuersa coniiciens, similitudinis uarietate formari. Nam hoc quod dudum comptis et breuissimis disputationum obiectionibus intentauerat, sub alterius pretextu imaginis iterum ac sepius repetens, a proprietate questionis illate omnimodis non recedit. Neque enim quia nunc latius et diffusius perplexa uerborum ambage, seriem propositionis extendit, ideo aliud egisse uidendus est, quam quod superius conuincitur actitasse. Dixit enim, ob hoc Patrem et Filium unius non posse esse substantie, quod eadem paterna substantia, nec exuberatione amplissime deriuationis in augmenti copiam effluere possit : nec rursus uelut integram et intemeratam portionis defectionem aliquam pertulisse. Sed hec omnia passionis genera, diuine nature non conuenientia, iam superius calumniosius magis quam uerius cognoscitur intentasse. Quibus nos religiose fidei intellectu competenter constat dedisse responsum.

XIII. Neque enim exuberationem substantie redundantis 155 Filium dicimus, neque rursus desecte nature portiunculam nominamus; sed perfectum Patrem, perfectum Filium, non ex iis que in eo superfluis exuberationibus redundabant , sed ex seipso, id est ex eo quod ipse est,  impassibiliter, indiuisibiliter, incorporaliter, sine diminutione, sine discissione, sine affluentis copie redundatione, sine ullo omnino passionis genere, ineffabiliter credimus natum. Et idcirco unius fatemur esse substantie, quia non aliunde, non ex nichilo, non ex subiacentibus uel precedentibus materiarum qualitatibus; sed proprie Deum de Deo, lumen de lumine, uirtutem de uirtute, sapientiam de sapientia fideliter exstitisse fatemur. Nam si alterius ac diuerse substantie  Filius esset, non diceret: Sicut habet Pater uitam in semetipso, sic dedit et Filio uitam habere in semetipso ; et iterum: Sicut Pater nouit me, et ego noui Patrem . Quid est ergo, Sicut habet Pater uitam in semetipso, sic dedit et Filio uitam habere  in semetipso, nisi, Sicuti est Pater, ita est et Filius? Et si idem habent esse, unius sunt proculdubio substantie. Neque enim aliud est esse Patris et aliud uiuere, sed hoc est uiuere quod est et esse; id est non aliud est Pater ipse et aliud uita eius, sed uita essentia, et essentia uita. Alioquin compositus uidebitur, ex diuersitate subsistens, si aliud ipse, aliud uita eius significare uidetur. Quia ergo apparet uita Patris hoc esse quod ipse est; sicut habet uitam in se, sic dedit Filio habere uitam; id est, sic est esse Filii, sicut esse Patris; non dubium est Patrem et Filium unius essentie, atque unius esse nature.

XIu. Nam et quod ait: Sicut nouit me Pater, et ego noui Patrem , unitatem proculdubio uoluit indicare substantie; quia secundum superioris  disputationis intelligentiam, non aliud est nosse Patris, et aliud esse. Hoc ipsum enim quod est nouit, et quod nouit est; quia non aliter nouit, et aliter est. Et quia sic Filius nouit Patrem, sicut eum Pater nouit, notionem uero in Deo essentiam esse diximus, non 156 dubium quod sicuti est Pater, ita est et Filius; ac sic diuersitatem essentie non admittit res, que uno ac simili modo subsistit. Denique ut hanc Patris et Filii unitatis substantiam plenius nosceremus, quedam nobis diuine Scripture rerum uisibilium exempla posuerunt, quibus nos ad inuisibilium intelligentiam religiosius prouocarent. Nam paterni luminis splendorem, et bonitatis eius imaginem Filium posuere; non quod ad res diuinas metiendas  corporalium satisfaciant exempla specierum; sed quia ineffabilis illa natura exprimi non potuit, quedam ex his que uidentur similitudinis proferuntur indicia. Ut sicut splendor, et ignis diuerse non sunt substantie; uel sicut imago ab eo cuius est imago, in aliquo differre non potest ; ita Pater et Filius non diuerse, sed unius credantur esse substantie. Et quia nonnulla exempli gratia protulit testimonia, quibus astrueret, ita esse omnia ex Deo, ut non tamen de eius credantur processisse substantia; interrogo utrum sic Filium ex Patre asserit exstitisse, sicut uniuersa ex ipso exstitisse narrantur. Quid ergo dicis? Sic debemus accipere Filium de Patris utero processisse, uel ex Patre genitum  esse, sicut homines ex Deo natos, uel sicut nix ex eius utero legitur procedere, an longe aliter? Sed queso ut unum e duobus respondeas; id est, aut similiter, aut non similiter dicas.

Xu. Arius dixit: Non similiter uniuersa ex Deo exstiterunt, uel genita sunt sicut Filius. Aliter enim Filius, aliter exstitit creatura.

Athanasius dixit: Si Filium longe aliter quam creaturam exstitisse fateris, cur in eius natiuitatis generatione, rerum factarum exempla protulisti? Hi enim qui disparibus modis proprie originis sumpsere principia, non equo intelligentie sensu comparari uidentur. Quo quia prosecutionis tue intentio uergit, apparet te Photini dogmatis, quod dudum repudiabas, errorem sacrilegum defensare. Nam et ipse cum  Filium Dei 157 de Patre genitum abnegaret, atque talibus testimoniorum documentis coarctaretur, quibus luce clarius demonstratur, Filium Dei Deum uere et proprie de Patris substantia genitum; illuc impietatis sue molimina uertit, ut eisdem modis eodemque rationis ordine, Filium de Patre assereret natum, sicut homines per adoptionis gratiam, in diuine generationis prolem legimus consecratos. Quod tu quoque, licet aliis uiarum indiciis gradiens, ad eumdem tamen infidelitatis compitum peruenisti: asserens non ob hoc de illa ineffabili Patris substantia, filium natum debere intelligi, quod ex Deo genitus, uel ex Patris utero legitur processisse: cum ratione consimili non solum homines ex Deo natos, uerum etiam insensibilium elementorum qualitates paterni  uteri generatione processisse legantur. Et licet iam totius prosecutionis tue narrationem unius sermonis pronuntiatione dissolueris, quo dixisti longe aliter Filium quam creaturam diuinitus exstitisse: tamen quia breuitate sermonis obscurius et perplexius prolati, intentionem legentium tetris quibusdam nebulis obnubisti: idcirco nunc ego lucidius et planius, que obscura sunt et ueritatem obumbrant, in manifestationem clarissime proferam notionis.

XuI. Ostendam igitur, quantum ad proprietatem diuine generationis pertinet, hoc esse ex Deo nasci, quod est de ipso generari. Et ut manifestioribus diuinarum Scripturarum testimoniis utar, euangelicum  proferam documentum. Angelus ad Mariam ita loquitur, dicens: Spiritus sanctus superueniet in te, et uirtus Altissimi obumbrabit tibi. Ideoque et quod nascetur ex te sanctum, uocabitur Filius Dei . Et iterum Apostolus: Cum autem uenit plenitudo temporis, misit Deus Filium suum natum ex muliere, factum sub lege . Num igitur quia angelus Mariam sic affatus est, ut non de ipsa, sed ex ipsa gignendum diceret Filium; quia Apostolus ex muliere natum asseruit Filium; ob hoc in Christo ueri hominis natiuitatem nequaquam profitebimur; aut extrinsecus, et non proprie uirginali credimus utero processisse? Cernis igitur, superflue te in diuine 158 generationis natiuitate uisibilium creaturarum exempla protulisse? cum euidentioribus testimoniorum  documentis appareat, id esse ex ipso, quod est etiam de ipso generari. Unde mirari me fateor, quomodo cum creature nomen in Filio refugias; et non factum, sed uere  ex Patre genitum credas Photini quodammodo, etsi non integris, uerumtamen similibus prosecutionum sententiis, eius fueris impietatis dogma imitatus.

Arius dixit: Quis potius Photini sectatur perfidiam, utrumne ego, qui ea que Filius ad demonstrandam diuinitatis sue longe inferiorem, et non in omnibus similem naturam locutus est, secundum deitatem suam dictum accipio; an ipse tu qui pene cuncta humanitatis exempla, non fucatis uerbis, nec simulata operis efficientia peracta homini reputas assumpto? Namque ut non solum alterum, uerum etiam inferiorem  a Patre ostenderet, ait: Pater maior me est . Qua professione euidentius declaratur Patris et Filii diuersas esse substantias.

XuII. Athanasius dixit: Profiteris Filium Dei Deum, seruilem nostri generis formam subiisse, an non?

Arius dixit: Quis hoc impius negauerit, Christum scilicet Deum, ita quoque uerum hominem confitendum?

Athanasius dixit: Debemus igitur eorum que Christus locutus est, aliquanta diuinitati, aliquanta humanitati ascribere; an sine ullo partitionis discrimine, uniuersa aut Deo, aut homini assignare?

Arius dixit: Hoc non solum irreligiosum, sed et summe putabitur esse dementie, ut omnia eum aut secundum diuinitatem, aut secundum humanitatem  locutum fuisse putemus.

Athanasius dixit: Si ergo secundum professionis tue sententiam, aliquanta diuinitati, nonnulla uero humanitati ascribenda sunt, cur non hoc quod ait, Pater maior me est , humanitati; et quod ait, Ego et Pater unum sumus , diuinitati reputemus? Namque ut noueris, secundum id quod homo erat, eum dixisse, maior me est, ait: Si diligeretis me gauderetis utique, quia uado ad Patrem, quia Pater maior me est . Rogo itaque cum Filius secundum diuinitatis sue potentiam 159 uniuersa impleat, nec sit aliquis locus eadem diuinitate uacuus ; quomodo ait, uado ad Patrem, cum quo et semper erat, et a quo nunquam recesserat  nisi quia utique de illo quem assumpserat homine loquebatur, quod ipse erat iturus ad Patrem, a quo et uenturus est iudicare uiuos et mortuos? Ceterum ubi diuinitas, que, ut diximus, uniuersa implens, nullis locorum spatiis terminatur, sicut nichil est unde discedat, ita nichil est ubi ueniat.

XuIII. Et hoc modo apparet, secundum id quod homo est, non solum Patre, uerum etiam angelis esse minorem. Nam si secundum id quod Deus est, eum minorem accipere uolueris, pari conditionis necessitate,  etiam angelis secundum diuinitatis naturam minor esse uidebitur. Denique Apostolus ait: Minorasti eum paulo minus ab angelis . Si ergo nulla ratione admittitur ut secundum id quod Deus est minor angelis habeatur, apparet hoc minorationis officium non Deo uerbo, sed homini reputandum assumpto.

Probus iudex dixit: Ut tua in omnibus fulciatur assertio ueritate, conuenit a tuis partibus, Patrem et Filium et Spiritum sanctum, diuinorum testimoniorum lectione, unius approbare substantie.

Athanasius dixit: Quoniam excellentiam tuam perspicio, huic rei instantissime ac fideliter imminere, ut Patrem et Filium et Spiritum sanctum unius esse substantie demonstremus, atque Filium de Patris  substantia natum ex diuinis uoluminibus approbemus; quanquam omnium prosecutionum mearum sententia ita se habere monstratur, ut sicut hominum uel cuiuslibet animalium genus sue substantie similes gignat, et nec homo bouem, nec bos hominem generet; sed ad suam similitudinem, id est sue substantie, unaqueque res procreet; mirari utique non debeo Deum potuisse de sua substantia Filium generare, cui totum posse subiectum est. Sed ut neque Scripturarum testimonio mea oratio peruagetur, 160 aggredior ipsius opitulatione munitus, Filium de Patris substantia ineffabiliter natum, ex diuinis oraculis approbare; ut dum luculento disputationis tramite, non ex argumento philosophice artis ueniente; sed, ut dixi, ex diuinis monstrauero documentis, tunc demum  Arius obmutescat, cum Filium de paterna substantia genitum, legalibus eloquiis, me docente cognouerit.

XIX. Paulus apostolus de Filio ad Hebreos scribens, ait: Cum sit, inquit, imago inuisibilis Dei, et figuram substantie eius gerens : Ieremias quoque prudentissimus prophetarum, de Dei Patris persona concionatur, et dicit: Si stetissent in substantia mea, et audissent uerbum meum, auerterent eos a studiis suis pessimis : et ut eum de Filio dixisse probaret, subiungit idem propheta et dicit: Quis stetit in substantia mea, et uidit uerbum meum ? uerbum enim esse Filium, Dauid propheta de Patris persona protestatur,  dicens: Eructauit cor meum uerbum bonum , Ioannes quoque euangelista, sciens apud Patrem uerbum, id est Filium a principio apud Patrem esse; et a Patre uerbum nunquam separatum fuisse; in principio Euangelii, id est annuntiationis sue posuit dicens: In principio erat uerbum, et uerbum erat apud Deum, et Deus erat uerbum . Et iterum alio loco Scriptura tradidit dicens: Initium operis uerbum . Non quod in creatione uerbi, id est a Filii creatione ceteras cepit facere creaturas: sed quia per uerbum Dei, id est per Filium omnia creata noscuntur. Unde Dauid propheta canit et dicit: uerbo Domini celi firmati sunt . Et ut Spiritum sanctum huius operis socium esse ostenderet, secutus est dicens: et Spiritu  eris eius omnis uirtus eorum. Multe sunt denique de Filio Scripture diuine perhibentes testimonium, quo de substantia Patris, id est de eo quod ipse est genitus demonstraretur: de qua substantia non tantum similis Patri Filius comprobatur. Hec fides est quam Christus apostolis tradidit, et ab apostolis ad nos usque peruenit. Nec possumus eam in aliquo immutare, quam constat nos debere fideliter ab initio, ut data est, conseruare.

161 XX. Probus iudex dixit: Licet congruo disputationis ordine per uaria questionum diuerticula, orationis uestre feratur intentio, et uelut a proposita rectitudinis linea paululum necessario deuians, in obliquum tortuosi tramitis pergat anfractum, ob hoc scilicet auia queque perlustrans, ut nichil penitus  inexploratum, nichil relinquat intactum; tamen quoniam Arii prosecutio, quam dudum arctioribus questionum nodis illigauerat, ancipitem hunc dubietatis sensum auditoribus derelinquit; dum non omnia, sed certa queque obiectionis capitula, Athanasii uidentur responsionibus dissoluta, consequens mihi esse uidetur, ad reliqua eius expedienda in quibus maxime auditorum heret intentio, Athanasium debere orationis sue reflectere cursum. Siquidem illud nobis maiorem hesitationis scrupulum mouet, quod idem Arius dixit, Patrem non naturaliter Filium genuisse, ne scilicet naturalibus uideatur conditionum necessitatibus subiacere; sed uoluntario caritatis affectu edidisse, quo per hec in Deo libere potestatis demonstretur indicium; atque ita extrinsecus magis et  aliunde, quam de se ipso intelligatur generasse: et iure, paterne uoluntatis affectu, et caritatis potius quam nature Filium esse credendum; quem  uoluntate, et non naturali lege dignoscitur edidisse. Cum ergo hanc, ut dixi, non nodose questionis solutionem  Athanasium liqueat omisisse; nunc, si uidetur, contra ea que orationem eius, ob sui prolixitatem forsitan effugerunt, responsionis eius intentio dirigatur.

XXI. Arius dixit: Bene solertissima mentis intentione, ut pote uigilantissimus cognitor, cautioribus uteris prouisionibus. Nam mihi e memoria pene elapsum fuerat hoc articulum questionis. Edicat igitur Athanasius quomodo, si naturaliter genuit Filium  Pater, nature necessitatibus non teneatur obstrictus; ubi non uoluntas, sed uis nature copiam tribuit generandi. Necesse est enim ea, que naturalibus aguntur motibus, libera esse non posse, tantoque Patrem in sue uoluntatis affectu minus liberum, quanto et nature 162 sue iura dominantur.

Athanasius dixit: Istis que Arius garrulatur tanquam inexpugnabili questione, nichil ineptius, nichil absurdius unquam poterit inueniri; et ob hoc ea responsione quoque pulsare indignum credideram, quandoquidem solet interdum stultitie notam incurrere, quisquis mauult stultissime dicta refellere. Quia ergo in eadem questione plurimum sibi opitulationis inesse confidit, quam uelut ineuitabile syllogistice artis tendiculum, petulantis satis iactantie supercilio infligendam  putauit, respondeat utrum mutabilem Deum, an immutabilem profitetur.

Arius dixit: Immutabilem profiteor.

Athanasius dixit: Bonum igitur eum, sapientem, iustum, omnipotentem confiteris, atque perfectum.

Arius dixit: Etiam.

Athanasius dixit: uoluntate immutabilis, an natura permanet inuertibilis?

Arius dixit: Quid dicas non satis intelligo.

XXII. Probus iudex dixit: Apertum ualde est quod inquirit, et nullo obscuritatis tegmine obuelatur. Interrogat enim utrum uoluntate Deum, an naturaliter immutabilem dicas. Id est, hoc ipsum quod bonus et sapiens creditur Deus, uoluntate talis est, an priuilegio maiestatis, et quodam iure nature his uirtutum  affectibus pollet?

Arius dixit: Nihil horum temere audeo pronuntiare.

Probus iudex dixit: Delibera igitur quod debeas dare responsum. Si utrumque diffiteris, neutrum tenes: ac sic eris a diuine professionis pietate extorris, si nullam de Deo religiose fidei opinionem retentas. Aut si unum eligis e duobus, ne diuina professione uacuus habearis, dic utrum uoluntate an natura Deus sit immutabilis profitendus.

Athanasius dixit: Quibus responsionis estibus, tantis coarctatus angustiis agitetur, manifestius auditorum sensibus patet. Peruidens enim se inenodabilibus sciscitationis mee laqueis irretitum, neque uoluntate Deum, neque natura immutabilem uoluit  profiteri; sed de utroque industrioso astu siluit, qui se in utroque capiendum agnouit. Sed uideamus quomodo is qui sibi arrogantius loquendo prescripsit, consultius reticendo prospexerit. 163 Dixit enim Patrem nequaquam natura, sed uoluntate Filium generasse, ne scilicet aliquibus uideatur nature necessitatibus subiacere. A quo dum quererem obnixius utrum uoluntate Deum an natura diceret immutabilem, ob id de utroque reticuit. Quia si diceret natura immutabilem; omnem suam, quam intentauerat, funditus subuerteret questionem; aut certe in eam uelut in quoddam altioris precipitii barathrum decidisset; necesse erat sua nos in eum spicula questionis retorquere, illicoque referre: Si natura  Deus est immutabilis, nec bonus nec malus sine dubio est profitendus; quia omne quod secundum te, naturalibus fertur motibus, libertatis caret arbitrio, quem finalis nature terminus intra metas conditionis tenet inclusum: eritque sicut unum quodlibet elementorum, sicut aqua uel terra, que nichil aliud esse potest quam id quod est; dum neque melioribus augeri profectibus, neque in deterius relabi arcentibus nature legibus potest.

XXIII. Quia uero Deum uoluntate potius quam natura asserit profitendum, dum Filium uoluntate paterni affectus atque necessitudine, non naturali uirtute genitum credit, audiat quam absurdi sensus ratiocinatio istius professionis intelligentiam consequatur. Necesse ergo erit Deum profectu melioris electionis  augeri, dum bona rerum electione, perfectarumque ratione uirtutum, prosperiore successu tendit ad summa; esseque aliquem eo superiorem, cui per bone uoluntatis effectum placere contendat. A quo metuendum est, ne aliquo desciscat, si forsitan eum bone uoluntatis intentio deserat; quandoquidem necesse est, ut eum qui nullo subsidii naturalis adminiculo fruitur, sinistre interdum uoluntatis affectio interpellet. Hec quantum irreligiosius de Deo dicuntur, tanto nequius cogitantur. Peruides ergo  summe quodam impietatis instinctu, diuine iura nature, uirtutisque infecte substantiam, rerum factarum naturis uoluisse Arium comparare; ut scilicet ob hoc non natura Pater, sed uoluntate Filium generauerit, ne creaturarum siue rationabilium, siue  ratione carentium modo, naturalibus uideatur 164 necessitatibus subiacere. Sed habeat, quisquis talia sentit, opinationis sue arbitrium, a maiestate laturus penale iudicium, tam inepta, tam sacrilega iudicando. Nos uero diuinarum eruditi magisterio litterarum, hanc de Deo, religiose opinionis sententiam retinemus, ut non aliud eius uoluntatem, aliud credamus esse naturam.

XXIu. Namque quod eum sapientem, bonum, omnipotentem, perfectumque fatemur, non tanquam ex diuersitate uirtutum subsistentem, et distincte rei alicuius qualitate compositum asserimus Deum; quia non aliter sapiens, nisi quia omnipotens, nisi quia perfectus habetur; id est, non aliud in eo est bonitas, aliud sapientia, non aliud omnipotentia, quam  quod perfectio: sed omnia hec in Deo uno eodemque modo habentur; sed singulari modo diffiniri non possunt. Obserua tamen, ne, quia in Deo modum diximus quibusdam terminis modificatum intelligas, qui sue uirtutis immensitate uniuersa excedit. Sicut enim cum immensum dicimus, non immoderatum uolumus intelligi, uel cum perfectum predicamus, non proficientem inducimus; id est, non per aliquas uirtutum efficientias paulatim experiendo gradientem, ad summa perfectionis fastigia asserimus peruenisse: ita etiam hoc dictum debes accipere. Sed ad propositum redeamus. Ergo Deum, qui proculdubio simplex est uide quantis uocabulorum nominibus appellamus: sapientem, bonum, omnipotentem, prouidum  atque perfectum. Et hec quidem ad seipsum. Ad nos uero, misericordem, pium, iustum atque benignum: nec tamen uirtutum multiplici qualitate compositum quisquam audebit asserere eum, qui singulari uirtutis omnipotentia subsistens, pure ac simplicis creditur esse nature. Sed hanc unam eamdemque nature uirtutem, humane conditionis intelligentia, naturalibus imperitie obstaculis prepedita, uno explicare sermone non potuit. Et ideo uariis et multiplicibus nominum appellationibus utitur; ut hinc qualis quantaue sit diuine uirtutis natura facilius coniiciatur. Que cum una sit, eademque simplex, uno tamen uerbo non penitus explicatur. Nam si, uerbi gratia, per diuersas diuine 165 operationis species percurramus, et inquiramus qua uirtute conuexum tanta  sublimitate celum extenderit, terramque immobili stabilitate fundauerit, atque equora per solubiles camporum latices fuderit, qua sapiens an qua omnipotens; refertur profecto qua sapiens et qua omnipotens. Et nunquid diuersitate uirtutum compositus erit? Nequaquam, sed unius uirtutis multe significationum species, quia non aliud in eo agit sapientia, aliud omnipotentia, aliud prouidentia.

XXu. Denique scriptum est: Deus sapientia sua fundauit terram, stabiliuit autem celos prudentia, sensu eius abyssi dissiluerunt . Num igitur eo usque desipiemus ut dicamus quod celum quidem una uirtute, id est prudentia, terra uero alia, id est sapientia, substiterit; alia quoque Dei uirtute, id est sensu eius, abyssi dissiluerint? Sed uide quemadmodum  diuina Scriptura, ut istius absurde opinionis abdicaret errorem, id quod per species nominum partita fuerat, in unam iterum recolligit, et counit appellationis uirtutem, dicens: Omnia in sapientia fecisti . Et iterum: Omnia hec manus mea fecit . uides ergo in Deo cuius natura simplex est, siue manum, siue sapientiam, siue prudentiam, siue sensum, non rerum diuersitatem, sed unam indicare uirtutem. Quod cum ita sit, nullus iam intentate questionis relinquitur locus qua queritur utrum uoluntate Deus Pater, an natura Filium generauerit; cum in Deo  non aliud sit uoluntas quam sapientia, nec aliud sapientia quam natura, que uirtus etiam appellatur. Et cum hec omnia Christus sit, sicut ait Apostolus: Nos autem  predicamus Christum Dei uirtutem, et Dei sapientiam , apparet eum libera naturalis uirtutis omnipotentia ex Patre genitum esse; quoniam natura in Deo, non ut Arius ridicule opinatur, necessitatis conditione putatur ; sed est libere potestatis, et nullis uincta necessitatibus uirtus; que quia non aliunde accepit ut esset, idcirco natura dicitur tanquam fons et origo cunctorum. In hac ergo natura Filius est, et in hoc originis fonte subsistens processit tanquam ex sapiente 166 sapientia, ex forti uirtus, ex lumine splendor. Que professio uel natiuitas  id in se uirtutis  inesse demonstrat, ut et semper in Patre fuerit, et editus nunquam a Patre recesserit: sicut sapientem sapientia non deserit, sicut fortem sua uirtus non relinquit, sicut splendor sese a lumine proprio non secernit.

XXuI. Arius dixit: Intentate a me questionis nodum nunquam, ut mihi uidetur, uales exsoluere. Nam superius, ut hoc ita repetam, dixisse me me mini, Deum qui uniuersa complectitur, nichilque extra se habet, nusquam per generationis augmentum defluere posse, et infinitum minime redundare, aut certe substantiam suam diuisisse in Filium; et paternam tantummodo ante substantiam pro rata parte secretam a se ac resectam, Filium nominasse; tantumque sibi detraxisse, quantum in Filium contulisse  uidetur. Ad hec nullum te constat dedisse responsum.

Athanasius dixit: uide in quantum laberis amentie, ut diuine natiuitatis arcanum, nec supernis quidem uirtutibus cognitum, philosophicis rationibus uestigari magis quam fidei ueneratione posse conspici arbitrareris; et soli Filio Patrique et Spiritui sancto pro sui miraculi dignitate solummodo cognitum, intra humani sensus rationem concludis, et ac si uulgatam et nullius secreti rem audaci disputationis manu contrectas. Et cum ne de creaturis quidem, que sub humani conspectus intuitu site sunt, ratio reddi possit ; tu creatorem eorum qui his multo mirabilius prestat, questione discutis, circumscribis argumento,  indignis et profanis rationibus uulgas. Sed dum non uis fidei deseruire, dum dedignaris miris et ineffabilibus subiici rebus, dum impatientie estibus agitaris, et immensa atque infinita metiris, eo intentionis tue perducis articulum, ut Deus aut omnino non genuerit, aut si genuit, omnibus a te obiectis conditionum necessitatibus subiacuerit.

XXuII. Sed qui tales nugas ore sacrilego garris, et mole corporea subsistentem uis introducere Deum: quia que a te 167 obiiciuntur, non nisi uisibilibus et palpabili materia exstantibus conueniunt rebus. Dum enim conaris ostendere Filium extrinsecus et non de Patris substantia genitum, ad inanis philosophice artis questiones relicta fidei simplicitate transisti; ut quia diuina natura ex sui infinitate decidere  non potest, nec per fluentes exuberationum copias amplius redundare, stolide atque crassioris materie simillima iudicetur, que sine sui damno ex sese quidquam tribuere non potest. Ergo quia augmentum res corporea sumit, detrimentum res morti obnoxia sentit, uideamus utrum Deus, qui in nullo est horum, ex seipso Filium generando, nec substantiam suam pro rata parte diuiserit, ut Arius inani metu et superflua timoris formidine opinatur; nec sibi aliquid detraxerit, quod conferret in Filium, ut hoc ipso aut hodie careat, et perfectus non sit, aut eo si non indigeat, uideatur superflue abundare. Primo ergo recedentes ab omni corporalium passionum perscriptione,  et cunctis uisibilium naturarum conditionibus derelictis, de spirituali natiuitate spiritualiter disputemus, nec quidquam de ea sensus nostri opinemur presumptione. Scriptura itaque diuina, ut impassibilitatem paterne generationis ostenderet, sensum, sapientiam, uirtutem, uerbum, lumen, Filium esse narrauit. Sensum scilicet, quo cuncta cogitantur; sapientiam, qua cogitata disponuntur; uirtutem, qua disposita perficiuntur; uerbum quo perfecta nuntiantur; lumen, quo nuntiata clarescunt. Et he omnes nominum species, non diuerse, sed una est uirtus.

XXuIII. Quia enim unius sermonis enuntiatione magnitudo eius nosci non potuit, idcirco multiplici uocabulorum appellatione distinguitur, ut ex diuersitate uel qualitate nominis, quantitatem uirtutis  agnoscamus. Quia ergo consilium ab eo, cuius consilium est, non separatur, quia uirtus a forti non scinditur, quia sapientia a sapiente non discernitur, quia sensus a sensato non diuellitur, quia uerbum a paterno ore non aufertur, quia splendor a suo lumine nulla secretione discriminatur; manifestum est, Patrem nec augmentum suscepisse, 168 nec detrimentum generando sensisse; quia hec in Deo et naturaliter insunt, et ipse in eis naturaliter inest: sicut ipse Filius apertius declarat, dicens: Ego in Patre, et Pater in me . Esse enim et inesse, nec copia est exuberans, id est extra redundans ; nec detrimenti iactura est, dum cor sapientiam gignit,  dum intellectus consilium generat, dum os sermonem profert, dum lumen splendorem emittit. Inest enim splendor in lumine et lumen in splendore, et ita in se utrumque natura subsistit, ut neutrum sine altero esse possit; quia ubicunque lumen est, illic et splendor pari radiantis luminis claritate refulget. Ergo Pater non est, copia superflue redundationis, tanquam extra se effluens; sed ex se atque in se, ut sapiens sapientiam genuit Filium, et idcirco ex sue infinitatis magnitudine nusquam omnino recessit. Sed neque substantie sue portiunculam, pro rata parte secreuit a se, quia lumen splendorem gignendo, separationi obnoxium non est. Atque ita singula prosequendo, reperies Patrem in sua generatione nec copia redundantis cumuli auctum, nec diuise portionis detrimento diminutum,  nec separate substantie diuisione seiunctum: quia rerum natura, cui sacra illa et ineffabilis generatio comparatur, nichil in se tale recipit, quod aut exuberationi, aut diminutioni, aut iacture obnoxium esse possit.

XXIX. Probus iudex dixit: Certum est quidem naturam luminis, uel uerbi ac sapientie aliarumque uirtutum abs te commemoratarum efficientias his conditionibus teneri non posse. Sed utrum, ut ais, paterne generationis natiuitas talibus comparetur exemplis, diuinis te conuenit testimoniis edocere.

Arius dixit: Superiore prosecutione mea ita exorsus sum, quod Athanasius perfidia cecitatis precipitatur  in profundum. Dum enim uult facundiam sui sermonis ostendere, nescius in crimine uersatur, Scripture diuine dicendo esse, quod in substantia Dei cequet Filium genitori; cum ipse Filius de se testetur, et dicat: Pater maior me est ; et 169 Qui me misit, mandatum dedit ; et Non ego ueni, sed ille me misit ; et Non ueni facere uoluntatem meam, sed uoluntatem eius qui me misit ; et Sicut dixit mihi Pater, sic loquor ; et Quod dedit mihi, seruaui ; et Omnia que dedit mihi Pater, nemo aufert a me ; et Rogabo eum et exhibebit mihi plus quam duodecim legiones angelorum ; et Hic calix si non potest transire nisi illum bibam, fiat uoluntas tua ; et Transeat a me  calix iste. Non sicut ego uolo, sed sicut tu ; et Que sunt ei placita ego facio semper ; et Sedere ad dexteram meam uel ad sinistram, non est meum dare uobis ; et Dedit illi nomen quod est super omne nomen ; et Exaltauit puerum suum; et Benedixit te Dominus Deus tuus ; et Excitauit eum a mortuis. Sedere fecit ad dexteram suam , et multa his similia, que studio breuitatis omitto. Si ergo maiorem habet, si ab eo missus est, si spontanea uoluntate non uenit, si uoluntatem suam non fecit, si quod ei dicitur loquitur, si sibi data custodit, si rogat, si pro calice deprecatur, si nomen ab alio accepit, si ab alio exaltatur, si sedes discipulis petentibus propria potestate non tribuit, si que sunt Patri placita facit, et ab ipso  a mortuis suscitatur, equumne uidetur ut qui de sua subiectione tanta et talia dicit, Patri efficiatur equalis?

XXX. Probus iudex dixit: Si aduersus ista copiosa diuine auctoritatis testimonia, que ab Ario de Filii subiectione prolata sunt, aliquid Athanasio competere uidetur, edicere non moretur, ut amota superstructione sermonis, ex diuinis potius luminibus, aut dissimilis, uel cequalis Patri Filius demonstretur; ut agnita ueritate, que sane fidei ac rationi conueniunt, roborentur.

Athanasius dixit: Quantum uelit percurrat in elatione sermonis Arii calliditas, et sibi de auctoritate diuine legis prolatis plaudat testimoniis; quibus uidelicet nititur ab equalitate Patris Filium sequestrare:  cuncta que ab eo prolixius inserta noscuntur, iisdem etiam testimoniis a nobis eius intentio absque ulla difficultate frustrabitur. Christus igitur Filius Dei, in forma serui, quam sumpsit ex uirgine, Patri dicitur esse subiectus, apostolo Paulo nichilominus affirmante: Ubi uenit, inquit, plenitudo 170 temporum, misit Deus Filium suum factum ex muliere, factum sub lege . Ille itaque dicitur esse subiectus qui sub lege ex muliere noscitur generatus, et in ea forma maiorem se indicat Patrem, quam uoluntarie sumpsit ex uirgine. Nam in forma Dei Patris, angelicus ei chorus probatur prebuisse ministerium. Ita enim in Euangelio scriptum est: Et discessit ab eo diabolus,  et uenerumt angeli, et ministrabant ei . Obiicit quod uoluntatem Patris fecerit, et non suam. In hoc magis laudabilis huius uerbi dicto debet agnosci, quia qui Patris uoluntatem equanimiter fecit, equalitatem ostendit; Apostolo confirmante: Hec est, inquit, uoluntas Dei in Christo Iesu . Nam quia addidit, Sicut dixit mihi Pater, sic loquor . Quare hominum genus, quod rectum est intelligens, audito hoc uerbo turbetur? Si enim aliter Christus quam Deus Pater loqueretur, tum magis Patri inequalis uel dissimilis monstraretur. Si uero que loquitur Pater, ea loquitur Filius, nunquam inequalis Patri aut dissimilis inuenitur. Quod dedit mihi, inquit, seruaui ; et Omnia que mihi dedit, nemo aufert a me . Dona  enim diuina, hoc modo intelligenda sunt Filio attributa.

XXXI. Dedit enim Pater Filio omnipotens omnipotentiam, maiestatem tribuit maiestati, uirtutem dedit uirtuti, prudentiam dedit prudentie, prescientiam dedit prescientie, diuinitatem diuinitati, eternitatem eternitati, cequalitatem cequalitati, immortalitatem immortalitati, inuisibilitatem inuisibilitati, regi regnum, uitam uite, et non aliam ab ea quam habet dedit, et quantum habet tantum dedit, uel si que alia, que Pater Filio indiuisibiliter et inseparabiliter contulisse monstratur. Sed hec omnia habenti potius quam indigenti dedisse probatur, cui a Filio dicitur: Omnia mea tua sunt, et tua omnia mea sunt . Si ista omnia que perhibetur Pater Filio  contulisse, alia in eo, et alia uidentur esse in Filio, mendacem sine dubio facimus Filium, qui dicit sua esse que Patris sunt. Sed si in his que dixit, mendax Filius inuenitur, et euangelista, qui ait: Aequalem se faciens Deo , omni uirtute fallitur; ac sic nec Pater Filio integre ac ueraciter aliquid contulisse 171 monstratur. Sed si uera sunt, sicut sunt, que Pater Filio inseparabiliter et indiscrete contulit, conticescant dementium hominum lingue, que nituntur Filium a Patris substantia separare. Rogat Filius Patrem, ut hominem uerum se gestare contendat. Nam ut deitatis sue intimaret potentiam, mari imperauit et uentis, et quinque millia hominum de quinque panibus saturauit. Calicem passionis ut homo tristis accepit, ut Deus autem fontem aque uiue  salientis in uitam eternam credentibus propinauit. Accepit nomen ut in hoc nomine, celestia, terrestria et inferna adorent. Exaltatus est de imis ad superiora, id est de carne humane fragilitatis, ad Deum conscendens. Sedet ad dexteram maiestatis ut eum non dubitet humana infirmitas sequi, ubi caput suum uiderit gloriari. Unctus est, ut chrismatis ipsius unctione, a labe prioris hominis delicti purgemur. Excitatus a mortuis est, ut nos exemplo resurrectionis eius a mortis aculeo liberemur. Sedes discipulis petentibus se non posse dare testatur, ne inter eos diuortium nasceretur. Nam qui ait, Non est meum dare uobis, ipse iam dudum discipulis duodecim sedium  iudicandi tribuit potestatem. Que sunt Patri placita fecit, quia contraria facere nescit. Nam quia uenit non ut faceret uoluntatem suam, sed uoluntatem eius qui misit illum, dixit: Ut faciam uoluntatem tuam, Deus meus, uolui ; et uoluntarie sacrificabo tibi . Qui ait: Pater maior me est , dixit, Ego et Pater unum sumus ; et Sint in nobis unum sicut ego et tu unum sumus ; et Omnia mea tua sunt, et tua mea sunt ; et Creditis quia ego in Patre, et Pater in me est ; et Pater meus operatur, et ego operor ; et Sicut Pater suscitat mortuos et uiuificat, ita et Filius quos uult uiuificat ; et Qui me uidet, uidet et Patrem ; et Qui me odit, et Patrem meum ; et Clarifica Filium tuum, ut Filius tuus clarificet te ; et Ego clarificaui te super terram ; et Manifestaui nomen tuum hominibus . Et ut omnis humane cauillationis quiescat intentio, Ioannem euangelistam, cuius superius usus sum testimonio, proferam testem, qui ait: In principio erat uerbum, et uerbum erat apud Deum, et Deus erat uerbum. Si hec tanta 172 diuinitati conuenientia, quibus Patrem et Filium unum esse docuimus, perfidis non sufficiunt, alia si uidetur, superadiiciamus.

XXXII. Probus iudex dixit: Si huic tam ualide et certe prosecutioni Arius nisus fuerit obuiare, certum est eum non rationem sequi, sed per uerborum irrationabilium campos effrenatius euagari. Qui usque nunc trium substantiarum rationem, ut superius  fassus est  per nescio quam nebulosam caliginem circuiens, assertionem suam nequiuerit demonstrare.

Arius dixit: Nunquid quia ex diuinis oraculis Athanasius, nescio quibus articulis, Filium unius esse substantie, et Patri cequalem, ausu temerario uisus est affirmare; et Spiritum, qui Patris et Filii minister est iisdem debet equali confessione conferre? cum ipse Filius dicat: Ille me glorificabit, quia de meo accipiet ; et Mittam uobis Spiritum ueritatis ; et Spiritus a me procedet. Quem Pater mittet in nomine meo , et Pater ad mortuorum ossa dicit: Dabo Spiritum meum in uos, et uiuetis . Nunquid  is qui a Patre mittitur uel procedit, eidem debet equari, cum propheta de eo testatur, dicens: Ecce Dominus firmans tonitruum et creans spiritum . Prorsus nunquam mihi uidebitur creatura suo creatori equari, aut una cum eodem posse potestate potiri?

Athanasius dixit: Sapientiam et uirtutem, Dei Filium esse, iam quidem superius demonstraui, ubi Apostolum dixisse probaui, Christum Dei uirtutem et Dei sapientiam . Sed et nunc uerius et plenius, si necessarium iudicas, de hac eadem probatione replico testimonia.

XXXIII. Ipsa Sapientia, id est Filius, per Salomonem  clamitat dicens: Ego ex ore Altissimi processi : et Ante, inquit, colles genuit me . Et quod eadem sapientia paterni luminis splendor sit, predicti Salomonis pariter et Dauid atque Apostoli testimonio comprobatur. Salomone quoque ita dicente: Splendor lucis, inquit, eterne speculum sine macula , per quod et in quo sine dubio Pater uidetur, ut ipse in Euangelio ait Filius: Qui 173 me uidet, uidet et Patrem . Quod etiam Dauid apertius declarans, ad Patrem loquitur, dicens: Apud te est fons uite, et in lumine tuo uidebimus lumen . Audis lumen in lumine cerni, id est Patrem in Filio contemplari? Paulus quoque congruentia his predicat, dicens: Qui cum sit splendor  et imago substantie eius . uerbum etiam nominatur, sicut Pater ad demonstrandam generationis sue impassibilitatem pronuntiat, dicens: Eructauit cor meum uerbum bonum ; et uerbo Domini celi firmati sunt ; et In principio erat uerbum, et uerbum erat apud Deum, et Deus erat uerbum . Deus, inquit, erat uerbum. Non prolatiuum, et sono uocis transiens, sed substantialiter in sua uirtute manens, intelligas uerbum. Sed et quod consilium sit, Isaias testis est, dicens: uocabitur magni consilii angelus , id est paternorum tractatuum uel consolationum dispensator et auctor; imo ipsa consolatio et tractatus. Se sus etiam paterni pectoris demonstratur, ut Salomon ait: Dominus sapientia sua fundauit terram:  stabiliuit autem celos prudentia. Sensu eius abyssi dissiluerunt. De quo sensu Isaias, et Apostolus dicit: Quis cognouit sensum Domini ? secundum illud euangelicum: Quia nemo scit Filium nisi Pater . Claruit igitur quantum arbitror, Patrem Filium ex se generando, et eumdem in semet habendo, nec auctum et diffusum, nec fuisse penitus diminutum; dum qui generat, in nascentis perfecte nature substantia dignoscitur permanere; nec extra se uterque diffunditur, dum uterque in se inuicem manere cognoscitur. Sicut Isaias, non extra infinitatem paterne nature, tanquam ultra se effluentem Filium; sed in se per communis substantie unitatem habitantem Patrem et Filium declarat, cum ad ipsum Filium loquitur dicens:  In te est Deus, et non est Deus extra te .

XXXIu. Probus iudex dixit: Quantum facultatis percipiende rationis humane sensus capacitas prestat, plenissime reor Athanasium superioris questiuncule nodosa, tota scrupulose opinionis ambigua, in quibus nostra herebat intentio, penitus amputasse. Si hoc ipsum etiam Ario claruit, 174 edicat apertius; et de his ad alia  tandem aliquando transeatur, quo celerius ualcamus operis huius terminare negotium.

Arius dixit: Si mente peruigili, et sensu sagacissimo  summatim, particulatimque questionum a me propositarum dicta rimeris, profecto reperies, Athanasium non ad omnia dedisse responsum.

Probus iudex dixit: Quenam illa sunt, in quibus tibi satisfactum non esse arbitraris? Designa manifestius.

Arius dixit: Quid opus est eadem rursus repetendo, longum disputationis funem trahere, cum iam conueniat ultimam te de cognitione sententiam promere.

Probus iudex dixit: Semiplenam non oportere sententiam inferre, uestra etiam prudentia mecum pariter recognoscit. Ob hoc de sancto etiam Spiritu aliqua uos conuenit disputando proferre.

Arius dixit: Ego Spiritum sanctum non solum Patre  et Filio minorem, uerum etiam uoluntatis eorum ministrum et obsecundatorem confiteor, ut pote creaturam creatori reuerentissimum famulatus obsequium prebentem. Qui tamen cunctis creaturis et melior, et post Filium primus sit. Nam si equalis cum Patre, ut Athanasius profitetur, honoris priuilegio insignitur, non diceret Filius quia non loquetur a semetipso, sed quecunque audierit, loquetur. Qui enim nichil ultronea potestatis auctoritate loquitur, iubentis imperio per obsequium ministerii famulatur.

XXXu. Athanasius dixit: Si iudicis clementia permissum tribuit et largitur, ex diuinis auctoritatibus, etiam Spiritum sanctum, non creaturam esse, sed Deum et creatorem cum Patre et Filio, breuiter demonstrabo.

 Probus iudex dixit: Ut tua professio continet, approba breuiter quod ratio exigit documentum; non ex argumento sermonis, sed ex diuinarum Scripturarum testimoniis, Spiritum sanctum Patri et Filio cequalem esse; aut  Deum eum uel creatorem communis operis esse ostende; ut dum hec ueridicis testimoniis approbaueris, Arius eadem a sua intentione, uere fidei professione conuictus abscedat.

Athanasius dixit: 175 Multo magis ex hoc apparet Spiritum sanctum a Patris et Filii substantia non esse alienum, dum non a seipso tanquam alienus et extraneus, sed ut pote unius eiusdem nature socius, que Patris et Filii communia sunt agit et loquitur.  Nam si de propriis loqueretur, non solum a Patre alienus, sed et fallax et deceptor proculdubio haberetur: quoniam  Omnis qui loquitur mendacium, de propriis loquitur . Et ideo hic uerum loquitur, quia non de proprio, id est non a seipso, sed de Patris et Filii, que loquenda sunt loquitur. De meo, inquit, accipiet, et annuntiabit uobis . Et ut ostenderet hoc esse a se accipere, quod est etiam de Patre sumpsisse, ait: Ideo dixi, De meo accipiet, quia omnia que habet Pater, mea sunt . uides ergo Spiritum sanctum a Patre et Filio non esse discretum, dum ea loquitur que Patris et Filii propria esse noscuntur.  Sed et Filius tale aliquid profitetur, dum dicit: Non enim a meipso loquor , sed que audiui a Patre meo, nota uobis feci . Que sententia Filium et Spiritum sanctum, etiam si Patre minor est , sibi tamen ostendit equalem, quod impie refugis. Si enim utrique nichil auctoritate propria loquendum presumunt, nullo se inuicem dignitatis honore precellunt.

XXXuI. Adhuc tamen audi manifestius quomodo Patri equales habeantur. Dicit itaque Filius: Opera que ego facio, ipsa testificantur de me ; et iterum: Ego ex me nichil facio, sed Pater in me manens, ipse facit opera . Quomodo nunc sua, quomodo paulo post non sua dicit esse opera que facit? Sed uolens utique unius nature  demonstrare uirtutem, perpetrandorum operum efficientiam, ad paterne dignitatis retulit unitatem. Ut dum opus Patris et Filii est, et opus Filii Patris , ex communi gestorum opere, communio cognoscatur esse nature. Sicut ergo sua opera non sua dicit; que tamen ipsius esse probantur; sic et uerba non sua se loqui testatur, que profecto eiusdem esse noscuntur. Et quod de Filio, hoc etiam coniice de Spiritu sancto, qui sic a se ipso propter demonstrandam 176 unius nature deitatem non loquitur, ut tamen que loquitur, eius esse, et non aliena credantur. Et loquebantur, inquit Lucas de apostolis, uariis linguis, prout Spiritus sanctus dabat eloqui illis . Et in Euangelio: Non enim uos estis qui  loquimini, sed Spiritus Patris uestri qui loquitur in uobis . Habet ergo ipse propriam fandi auctoritatem, qui liberam ceteris loquendi tribuit facultatem.

Arius dixit: Quibus Scripture auctoritatibus docere poteris Spiritum sanctum Deum esse, quem ego creaturam esse confiteor?

Athanasius dixit: Hinc precipue declaratur Spiritum sanctum Deum esse, quia ubique est, et nullo continetur loco, sicut propheta dicit ad Patrem: Quo ibo a spiritu tuo ? Et commonet: Spiritus Domini repleuit orbem terrarum . Esse enim ubique, et uno eodemque momento celos, terras, maria infernaque replere , non creature, sed solius Dei est proprium.

XXXuII. Denique quia idem est incomposite, id est simplicis nature. Nam creatura omnis, quantum ad nature ordinem pertinet, composita est. Si itaque Spiritum sanctum compositum ex diuersitate formarum ualueris ostendere, tunc demum consequens erit ut eum creaturam esse nullus audeat dubitare. Tunc autem necesse erit ut, si creatura est, doceas eum communem esse cum ceteris, uel angelis, uel archangelis, aut potestatibus et principatibus: et unum esse ex illis; ac sic unicum et singularem non esse demonstres, quod nequaquam utique   poteris demonstrare. Salomone quidem ita dicente: Spiritus sanctus simplex, unicus, et cetera . Et Apostolo contestante: Unus Spiritus . Et iterum: Hec autem omnia operatur unus atque idem Spiritus . At rursus: Quoniam per ipsum, inquit, habemus accessum utique in uno Spiritu . Cernis igitur, eum qui unice ac simplicis nature est, Deum potius quam creaturam esse? Denique si creatura et non Deus est, quo utilitatis beneficio in nomine eius lauacri uitalis regeneratio 177 celebratur? Baptizate, inquit Dominus, gentes in nomine Patris et Filii et Spiritus sancti . Quid enim nobis prestare potest, si Deus non est? Qualis queso est ista creatura que unum cum Patre possidet nomen?  Quem si in baptismate non nominaueris, frustra uidebitur mysterium omne, perfectum non erit sacramentum. Incassum quippe Patris et Filii nomine uteris, illo non nominato. Creaturam ergo creatricem esse non posse, nulli est omnino ambiguum.

XXXuIII. Hunc autem Spiritum creatorem esse Scripture diuine ubique loquuntur; sicut in Iob uolumine legimus; Spiritus diuinus est, qui fecit me . Nam cunctam generaliter creaturam operasse Spiritus sanctus designatur: sicut Dauid euidentius declarat, dicens: Quoniam uidebo celos, opera digitorum tuorum , uerbi uidelicet et Spiritus sancti. Digitum enim esse Spiritum sanctum, cuius opera esse celorum fabricam, sacro propheta concinit ore, perspicue Dominus in Euangelio  demonstrauit dicens: Si ego in digito Dei eiicio demonia, superuenit in uos regnum Dei . Quo digito lex Dei in duabus tabulis lapideis conscripta refertur, ut in Exodo legimus: Accepit, inquit, Moyses duas tabulas scriptas digito Dei  Unde ostenditur hunc Spiritum sanctum legislatorem esse, cuius lex a peccatis homines liberat, secundum attestantis Pauli preconium: Lex Spiritus uite liberauit me a lege peccati et mortis . Cuius uirtutis potentiam magi quoque Pharaonis mirabiliter confitentur, dicentes: Hic digitus Dei est . Adhuc autem creatorem esse Spiritum sanctum, propheta Dauid apertius declarat, dicens: uerbo Domini celi firmati sunt, et Spiritu oris eius omnis uirtus eorum . Et iterum:  Emitte Spiritum tuum, et creabuntur . uirtutes autem celorum angelos esse nemo dubitat. Qui etiam secundum Apostoli testimonium, in hunc Spiritum tanquam in sue originis auctorem, reuerentissime desiderant aspicere, dicit enim ita: Ea que sunt uobis a Spiritu sancto missa de celis, in quem concupiscunt angeli prospicere .

XXXIX. Si Deus non esset, faciendi que uult proprium non haberet arbitrium. At cum in dispensatione sacramenti, 178 libertate utitur uoluntatis, nec exspectat iubentis imperium, apparet eum esse non creaturam, sed Deum. Apostolus enim cum de celestium donorum diuersitatibus loqueretur, ad extremum intulit. Hec autem omnia operatur unus atque  idem Spiritus, diuidens singulis prout uult . Et iterum: Spiritus, inquit, sanctus distribuit omnibus secundum uoluntatem suam . Et Dominus in Euangelio ait: Spiritus ubi uult spirat . Si Deus non est, quomodo uiuificat? Apostolo dicente: Littera occidit, Spiritus autem uiuificat . Et rursus de Deo: uiuificabit et mortalia corpora uestra per inhabitantem Spiritum suum in uobis . Et Dominus in Euangelio: Spiritus est, qui uiuificat . Unde et in Ezechiele Spiritus uite appellatur; Spiritus, inquit, uite erat in rotis . De quo Dominus in eodem propheta mortalium corporibus dicit: Ecce, ego intromittam in uos Spiritum meum et uiuetis . Ergo qui uitam tribuit, Deus est.  Nam si Deus non esset, quomodo mundum iudicaturus uenire predicatur? Domino dicente in Euangelio: Cum uenerit Spiritus Paraclitus, ipse arguet mundum de peccato, de iustitia, et de iudicio .

XL. Audi aliud argumentum quo clareat Deum esse Spiritum sanctum. uocat Pater fideles in gratiam suam, uocat Filius, uocat Spiritus sanctus. Qui si creatura esset, parem ac similem uocandi auctoritatem non haberet. Nam de Patre Apostolus dicit: Quando autem placuit Deo, qui me segregauit ab utero matris mee, et uocauit in gratiam suam . Et de Christo Romanis scribens: In quibus estis et uos, inquit, uocati Iesu Christi . De Spiritu sancto Lucas in Actibus apostolorum dicit: Ieiunantibus et munificantibus illis , dixit  Spiritus sanctus: Segregate mihi Paulum et Barnabam in opus ad quod uocaui eos . Reuelatorem quoque esse mysteriorum Spiritum sanctum, eadem Scriptura testatur: Exsurgens, inquit, Agabus significauit per Spiritum famem magnam futuram . Et iterum: Cogitante autem Petro de uisione, dixit Spiritus sanctus: Ecce uiri tres querunt te. Surge, descende, et uade cum illis nichil dubitans, quia ego 179 misi illos . Sed ne multa in unum congerendo testimonia, in longum prosecutionis nostre tendatur oratio, breuiter uniuersa recolligo. Quid ergo tibi uidetur, optime iudex. Num Spiritus sanctus Deus non est, qui compositus non est, qui unicus ac singularis est, qui creator ac uiuificator est, qui cum Patre et Filio unum possidet nomen, qui  peccata donat, qui sanctificat, qui gratiarum carismata pro sui uoluntate dispensat, qui mysteria reuelat, qui legem dat, qui auctoritate sua ad gratiam uocat, qui mundum iudicat, qui tentatores suos condemnat, in quo irremissibiliter impii blasphemant? Si hic talis Deus non est, ostendat quid amplius habere possit qui Deus est.

XLI. Arius dixit: Quanquam sit sermo omnis contradictioni obnoxius, et, uelut quodam responsionis clypeo, obiectionum tela repulsa frustrentur, tamen istam quam nunc intendimus questionem, quantacunque Athanasius ingenii subtilitate conetur eludere; nunquam ualebit, non dico totam, sed ne ullam quidem eius particulam rationabilibus dissoluere  argumentis. Dicit Spiritum sanctum Deum esse, quod quidem nusquam euidentius ualuit demonstrare. Esto tamen, ut ei contra rerum ueritatem concedam ob hoc Spiritum sanctum Deum uideri uel esse posse, quod talia operetur que non nisi Deo conuenit operari. Ergo Deum Patrem, Deum Filium, Deum fatetur Spiritum sanctum: ac per hoc tres Deos, etsi non aperta impietate, ipsa tamen professionis uidetur conditione introducere; et per hoc nos ad eum unde digressi fueramus, multorum Deorum errorem quodammodo reuocare incipit. uelim optime iudex  deprehendere nouum istum egregium artis sue magistrum, solutis prestigiorum fraudibus, conuenientium oculos illudentem. Ut enim trium deorum confessionis periculum euadat,  subito eos, uti tres unus appareat, incomprehensibili phantasmate conflat, dicens: Sed hi tres, unus Deus. Rursus quos nescio qua coagulatione permistos et counitos in unum Deum redegerat, iterum eos separatos triformes ostendit, 180 dicens: Et hic unus Deus Trinitas est. uide, si uales  inaudita hec et inuisa pessime imaginationis uestigare portenta. Ego enim comprehendere nequeo, quemadmodum sit Deus nunc unus, nunc tripartitus; nunc ex tribus in uno confusus, nunc ex uno in tribus distinctus; nunc compositione quadam ex partibus conformatus, nunc deriuatione nescio qua ex uno iterum in partes diuisus. Ait enim, Tres sunt exstantes in sua substantia persone, et permisceri non debent, ne statum proprium perdant; secundum  meam, magisque ueritatis sententiam, ait: Si una est persona, hoc ipsum simpliciter fateatur, et libere in Sabellii transeat dogma. Nam quid opus est ad illudendam ueritatem, diuersis formis et imaginibus uariari; et sic Sabellium fugere, ut in me incurrat; sic a me refugere, ut eum Sabellius capiat? Quia ut se impietate Sabelliana exuat, quem unum dicit, tres esse affirmat. Sed ne ego eum in tribus teneam reum, de tribus nescio quo artificio unum conflat. Iam si aliquam uerisimilem habet hec fides rationem, equitatis tue est iudicare, optime Probe.

XLII. Probus iudex dixit: Quem unum dixeris, eumdem rursus tres appellare; et quos tres credideris, eosdem iterum unum fateri Deum; quantum ad humani sensus pertinet rationem, multum inconsequens  esse uidetur, nisi forte hoc diuina auctoritate credere iubeamur. Unde ad hec tam ualida, tamque inuicta, que Arius obiicit, Athanasius respondere non differat.

Athanasius dixit: Frustra uisus es nodis  insolubilibus uerborum texere retia; non intelligens, neque prospiciens, te quoque his obiectionum tendiculis posse inuolui. Nam quia mihi de tribus intendis, hanc tibi de duobus refero questionem. Si unum Deum colis, et non est alius preter unum, quomodo duos ad cultum uenerationis inducis? Profitendo enim Patrem Deum, et Filium Deum, aut bipartitum Deum, aut duos diuersos conuinceris profiteri, ac per hoc gemine diuinitati impium exhibes  famulatum; dicente Domino: Non 181 potestis duobus dominis seruire  Sed ne ego quidem temeritatis notam incurram, si te de diuina professione pari questione constringam; cuius precipua ueneratio silentium magis quam callidas exigit questiones. Illuc mihi necessario uideo festinandum, ut tres unum esse, et unum tres esse, et si non ratione qua homo sum, tamen auctoritate perdoceam. Ipsam itaque Trinitatem audiamus dicentem: Faciamus hominem ad imaginem et similitudinem nostram . Qui faciendum decernunt tres sunt, Pater, et Filius, et Spiritus sanctus; sed hi tres unus est. Denique intulit: Et fecit Deus hominem ad imaginem et similitudinem Dei . Ut ergo Trinitatem agnoscas, pluraliter dictum est, Faciamus; et ut hanc  Trinitatem unum Deum esse non nescias, adiecit singulariter, Et fecit Deus hominem. Et iterum, Non est bonum hominem esse solum; faciamus ei adiutorium simile sibi . Ecce et hic pluraliter dicitur, faciamus. In consequentibus autem singulariter infertur, et fecit Deus hominem ad imaginem Dei: masculum et feminam creauit eos  In consultatione tres, in opere unus refertur; ut non diuersitas uoluntatis, sed unitas appareat potestatis.

XLIII. Et iterum: uisus est Deus Abrahe, ad quercum Mambre aspexit; et ecce tres uiri steterunt ante ipsum, et procidens adorauit, dicens: Si inueni gratiam in conspectu tuo, ne transieris seruum tuum . Ecce et unus dictus est apparuisse, et tamen tres erant; et licet tres essent, tamen unus  erat. Cum enim dicit, Si inueni gratiam in conspectu tuo, ne transieris seruum tuum, ostendit unum esse. Rursum cum dicitur: Afferatur aqua, et lauentur pedes uestri, ostendit tres esse. Iterum cum dicit, Apposuit eis mensam et manducauerunt, ipse uero stabat ante ipsos sub arbore , ostendit tres esse. Et cum subiungit, Dixit autem ad eum, Ubi est Sara uxor tua ? ostendit unum esse. Item cum dicit, Surgentes inde uiri ibant ad faciem Sodomorum, Abraham autem comitabatur cum eis , ostendit tres esse. Et cum repetit, Dixit autem Dominus, Num celabo ego puero meo Abrahe que Sodomis facturus sum ? 182 ostendit unum esse. Sed et sacra illa supernarum uirtutum carmina, unum tres esse et tres unum esse demonstrant. Isto enim  resonant modulo: Sanctus, sanctus, sanctus Dominus Deus Sabaoth : dum tertio repetunt sanctus, Trinitatem insinuant; dum semel dicunt Dominus, hanc eamdem Trinitatem unum esse Deum designant. Huic etiam mysterio illud euangelicum congruit sacramentum, quod Dominus precepit baptizandas gentes in nomine Patris et Filii et Spiritus sancti . Ecce, habes tres in uno deitatis nomine subsistentes. Nomen enim Patris et Filii et Spiritus sancti Deus est. De quo nomine in Numerorum libro Dominus ad Moysem loquitur dicens: uiuo ego et uiuit nomen meum .

XLIu. Nam et illud non tibi uideatur otiosum quod idem Filius sub ingenti mysterio Trinitatis  loquitur, dicens: Ego sum Deus Abraham, et Deus Isaac, et Deus Iacob . In eo enim quod ait, Ego sum, unum Deum ostendit: et id quod tertio repetit, Deus Abraham, et Deus Isaac, et Deus Iacob, Trinitatis apertius declarat sacramentum. Audi adhuc et intuere euidentius arcani huius mysterium. Dicit Isaias, uidi Dominum sedentem in throno, et infra, Et dixit, Quem mittam, quis ibit ex nobis? haud dubium quin ad predicandum populo Iudeorum: Et dixi, ecce ego, mitte me. Et ait, uade, et dices populo huic . Cum ergo singulariter dicit, Quem mittam, unum indicat Deum: et dum infert pluraliter, Quis ibit ex nobis, aperte Trinitatem insinuat. Percipe adhuc manifestiorem, si mentis aures gestas apertas, huius fidei ueritatem. Conditorem celi et terre, Patrem esse et Filium et  Spiritum sanctum, ex iis que iam superius protulimus, euidentius declaratur; cum pluraliter dictum fuisse docuimus, Faciamus hominem , ubi tota ipsa Trinitas intelligitur hominem fabricasse; sicut hec eadem rursus in baptismate creditur hominem reformare. uel etiam illud quod propheta ait, uerbo Domini celi firmati sunt, et Spiritu oris eius omnis uirtus eorum . Et Salomon ex persona Sapientie pronuntiat, 183 dicens; Cum pararet celos aderam illi: cum fortia faciebat fundamenta terre, ego eram cum illo componens omnia . Constat igitur, ut dixi, Patrem et Filium et Spiritum sanctum, id est, totam Trinitatem, mundi creatricem esse. Audiamus ergo per  Isaiam prophetam, quod tres unus sit Deus. Dicitur enim ibi: Ego Deus firmans celos solus, et stabiliens terram; et nullus mecum . Utrum Patris an Filii uolueris esse hanc uocem? Si non totam Trinitatem unum Deum credideris, hec sententia non stabit. Ait enim stabiliens terram, et nullus meeum. Et utique Filius cum Patre erat qui dicit: Cum pararet celos aderam, el cum fortia faciebat fundamenta terre, ego erum penes illum . Cum igitur clareat, in conditione orbis solitarium non fuisse Patrem , quid est quod se solum nec ullum alium secum fuisse testatur, nisi ut intelligas se ipsum, et Filium, et Spiritum sanctum, unum dixisse Deum; cum quo alius extraneus, et a natura eius  alienus non fuit Deus? Et recte Moyses de filiis Isrel locutus est, dicens: Solus ducebat eos, et non erat cum eo Deus alienus ; cum utique et Filium et Spiritum sanctum cum populo fuisse, nec iste possit Arius denegare. Sed Filius et Spiritus sanctus non est alienus, qui cum Patre unus est Deus.

XLu. Audiamus autem et beatissimum Paulum, de hoc eodem mysterio apertius disserentem, et tres unum Deum confirmantem; sicut in libro quem aduersus Maribadum, nefande hereseos uestre diaconum edidimus, plenissime constat expressum; de quo nunc in hoc loco perpauca interserimus. Dum  ergo ille obiiceret, quod unio excludat equalitatis Trinitatem, equalitas repellat unionem, inter alia multa hoc ego retuli. Audi, inquam, Apostolum, hanc Trinitatis unionem calcatius predicantem. Dicit in Epistola ad Corinthios prima: Diuisiones donationum sunt, idem autem Spiritus. Et diuisiones ministeriorum sunt, idem autem Dominus: et diuisiones operatio tum sunt, idem autem Deus, qui operatur omnia in omnibus . 184 Quia Trinitas est, tres nominauit. Et quia ipsa Trinitas unus Deus est, cum tres connumerasset personas, non dixit pluraliter qui operantur, sed singulariter qui operatur. Et ne prauo, inquam, intelligentie sensu, de Patre eum solo dixisse arbitreris, qui operatur omnia; et non etiam simul de Filio, et Spiritu sancto, diligentius  in subiectis quid dicat ausculta. Cum enim multa diuine gratie opera numerasset, ait: Hec autem omnia operatur unus atque idem Spiritus . Cernis operantem Patrem, operantem Filium, operantem Spiritum sanctum; et cum simul tres operentur, non de eis dicitur qui operantur, sed qui operatur; ut unus Deus in Trinitate monstretur. Item Filium et Patrem idem Apostolus nominans, Ipse Dominus noster iehsu Christus, et Deus Pater qui dilexit nos , et cum de duobus nominasset, et unum esse ostenderet, non dixit qui dilexerunt, sed qui dilexit. Nec ait consolentur, sed consoletur corda uestra . Item, Ipse autem Deus Pater noster, et Dominus iehsu Christus dirigat uiam nostram ad uos . Nec hic ait dirigant, sed dirigat.  Hactenus de illo opere mutuatissime Trinitatem unum Deum esse, apostolico sensu docuerim; ad reliqua festinemus.

XLuI. Exemplis etiam naturalibus hoc fidei sacramentum posse maxime commendari, apostolorum edocent Acta, narrante Luca de credentibus: Multitudinis autem credentium erat cor unum et anima una . Si hoc fidelibus per baptismi regenerationem contulit gratia, ut multe eorum anime, una sit anima; cur non multo congruentius de Trinitate credatur, quod unus sit Deus, ut quod nos per gratiam, hoc illa Trinitas habeat per naturam? Nam et si diligentius perspiciamus, inuenimus etiam in nobis quiddam nature, quod illi beatissime atque ineffabili assimiletur, licet longe aliter, Trinitati. Neque  enim frustra scriptum est, Deum fecisse hominem ad imaginem et similitudinem suam . Hominem ergo ex tribus constare, id est ex corpore, et anima, et spiritu, Apostolus testis est, dicens: Ut integer, corpus, et anima, et spiritus in diem Domini nostri Iesu Christi seruetur . Si in corruptibili et composita natura, tante unitatis mysterium reperitur, ut unus tres sint, 185 et tres unus homo sit; quanto pulchrius et honestius de Trinitate accipitur, quod unus sit Deus, non confusionis permistione, sed unitate nature? His ergo et aliis quamplurimis testimoniorum documentis, rerumque exemplis imbuti, nec Sabellium incurrimus, tres unum Deum fatendo; nec tue perfidie laqueis irretimur,  dum hunc Deum Trinitatem esse ingenue profitemur.

XLuII. Probus iudex dixit: Contra hec que Athanasius prosecutus est, si quid tibi e diuerso replicandum remansit, in medium proferre curato.

Arius dixit: Sunt quidem quamplurima, que Filium et alterius nature, et inferioris doceant e se Filium potentie. Sed quoniam alibi a nostris contra istorum errores plenius obiecta sunt, quid opus est hec eadem rursus repetere, et laciniosam altercationis prebere materiam? Si placet igitur, de habitis inter nos disputationibus ferto sententiam.

Probus iudex dixit: Iam superius interfatus sum, semiplenam non oportere sententiam promere. Superest ut si quid uobis remansit, peragere dignemini.

 Arius dixit: De his que cognitioni tue patuerunt pronuntiare dignare.

Athanasius dixit: Reliquarum questionum, quibus Arius opinatur posse Filium a Patre ostendi minorem, principale illud est, quod idem Filius ait, Pater maior me est; quod iam cognoscitur intentasse, et huic uelut capiti cuncta questionum inherent membra. Nam quod ait, Non ueni facere uoluntateri meam ; et Non potest Filius a se facere quidquam ; et Sicut docuit me Pater, sic facio ; et Doctrina mea non est mea ; et Me oportet operari opera eius, qui misit me ; et Non a me ueni: ille me misit ; et Ego sum uitis et Pater meus agricola est ; et Ego uiuo propter Patrem  . uel quod diem ignorare se fatetur , et quod Patrem suum uocet Deum , et de calicis translatione precatur , et se in cruce derelictum conqueritur , et quod Spiritum suum Patri commendat , et si qua possunt alia huiusmodi esse, illo respiciunt, que a nobis cum omni metu et reuerentia, secundum dispensationem carnis, qua non solum Patre, uerum etiam 186 angelis et hominibus minoratur, et dicta uel facta intelliguntur.

XLuIII. Tantoque nos beneficio eius obnoxios credimus, quanto hec et indigna esse ignoramus; qui nos tanto dilexit amore, ut ad ista tam uilia, tam iniuriosa semetipsum uoluerit inclinare. Nam quia  angelis minoratus est , iam supra, ut memini, plenius docuimus, ubi dicentis Apostoli uerba posuimus . Hunc autem Iesum uidimus propter passionem mortis paulo minus ab angelis minoratum. Quod uero et hominibus minor sit factus, Isaiam audi dicentem: uidimus eum et non erat species ei, neque decor; sed species eius despecta, et deficiens super filios hominum . Sed et Lucas euangelista de eo ait: Et erat subditus parentibus suis . Que omnia, si secundum humanitatis formam accipiantur, non solum Patre, sed et angelis et hominibus inferior eius diuinitas inuenitur. uerum quia utramque in se naturam habuit, Dei scilicet et hominis, utriusque nature res  loquitur, atque agit. Neque enim eiusdem nature est dicere, Pater maior me est , et dicere, Ego et Pater unum sumus . Dicere, Non potest Filius a se facere quidquam ; et dicere, Omnia quecunque Pater facit, hec et Filius similiter facit. Dicere, Non ueni facere uoluntatem meam ; et dicere, Sicut Pater suscitat mortuos, et uiuificat, sic et Filius, quos uult, uiuificat . Unde et cum auctoritate libere uoluntatis, leproso ait: uolo, mundare .

XLIX. Non ergo, inquam, unius nature est, presepis gremio contineri, et astrorum indiciis prodi; hominibus subiici, et ab angelis ministrari; de loco ad locum fugere, et ubique sui presentiam exhibere; terrena incolere, et celestia non deserere; tentari a  diabolo, et eius in abyssum mittere legiones; esuriem sustinere, et multa hominum millia saturare; aquam sitire, et fluenta laticis in uini naturam mutare; unius momenti ad exstinguendam sitim, putealia pocula poscere, et undosi amnis perennes meatus tribuere; rate equora transmittere, et eadem incessu mirabili, sicco uestigio terere; ignorare diem, et Patrem scire; duas petentibus sedes non concedere, et sponte duodecim simul promittere thronos; mortem 187 formidare, et morti illudere; capi timere, et captiuos reducere, totaque inferni iura penitus compilare; desolatum se conqueri, et mox latronem patriarcharum consortio asciscere; omnia ex nichilo condidisse, et eorum potestatem triumphata morte accipere. uides ergo, cognitorum optime Probe, in hac dispensatione  carnis assumpte, diuinitati nichil fuisse penitus derogatum; dum ubi corpore humilitatis impletur officium, ibi diuinarum coruscant miracula uirtutum. Ergo equalis est Patri iuxta id quod Deus est, et minor est Patre iuxta id quod homo factus est.

L. Hec idcirco ego breuiter in unum responsionis  cumulum cuncta congessi, quoniam de his omnibus questionum capitulis, latius et plenius beatus noster disputauit Ambrosius. Contra quem Palladius Ariane perfidie episcopus, dum iam, credo, ille sanctus humanis rebus fuisset exemptus, in refutatione dictorum eius quedam credidit conscribenda. Si quid ergo nunc a te obiici potuit, ille iam suis obiectionibus occupauit. Cui quoniam uno iam respondi libello, melius reor, si qua hic fortasse omissa uidentur, ibi plenius diuina opitulante gratia explicare; ut in illo se quoque Arius superatum agnoscat. Quamobrem dignare, optime Probe, ultimam de cognitis ferre sententiam.

Probus iudex dixit: Si post innumerabilia testimonia celesti magisterio promulgata, Ario aliquid remansisse  uidetur, proponere non grauetur. Quanquam, ut reor, nichil illi responsionis remanserit; quibus uidelicet responsionibus possit Athanasium de unius substantie, id est, homousii ratione depellere. Sed ne postmodum de aliqua oppressione causetur a nobis, nullus ad respondendum locus et adimatur.

Arius dixit: Nulli dubium est quod magicis artibus Athanasius non desinat iudicum peruertere sensum; ut recte fidei tramitem erga eos qui eam religiosius sectantur et colunt, tenere non possint. Et idcirco quod in examine tui culminis explicare non ualeo, principis iudicio reseruabo, ubi ueritatis indago prepollet, et magicas artes ob uere fidei obseruantiam preualere non posse 188 credendum est.

Athanasius dixit: Qui suis assertionibus adesse  non possunt, quibuslibet fallacibus argumentis uel cauillationibus excusationem sibi inuenire non desinunt, sicut nunc id facere Arium plenius uestra perspicit magnitudo. Mihi uero ad omnia que ab eo in uestri culminis presentia proposita sunt, ueram fidem uindicanti respondisse sufficiat.




LIBER TERTIUS. PROBI IUDICIS SENTENTIA.

 I. Probus iudex dixit: Amore ueritatis et fidei, inter sectatores Christiane religionis, id est Athanasium, Sabellium, Arium et Photinum, arbiter sedi. Qui quoniam diuersitate dogmatum et sententiarum  uarietate, longo discriminis interuallo a se inuicem dirimuntur, studiosius explorare curaui cuiusnam eorum fides ueris assertionibus insigniretur. Quod ut facilius cognoscere possem, singillatim eos fidei sue feci proferre sententias, easdemque documentis probabilibus roborare mea interlocutione flagitaui; obuiantibus sibi scilicet et refellentibus his qui contrauenirent, ut aliis defendentibus, aliis obnitentibus, lucidissime ueritatis agnitio panderetur. Quod eos ita fecisse ipsarum prosecutionum lectione demonstratur.

 II. Cum igitur Sabellio primum, disputandi licentiam consultatione potius quam auctoritate tribuissem, talem de Deo fidei sententiam protulit, quod diceret Patrem ita solitarium et singularem sine ulla  exstantis Filii, uel Spiritus sancti persona subsistere, ut ipse magis Filii atque Spiritus nomine censeatur: trinomium asserens Deum, id est tanquam si una species uel persona tribus uocabulorum nominibus nuncupetur, non distinctione generis, sed officii permutatione, ut Pater, non quia genuit, sed quia condidit habeatur: idemque 189 ipse de paterni honoris dignitate decidens per quedam nature augmenta, aut potius detrimenta, in Filii nomine ex uirginei ortus natiuitate transierit. Sed hec inepta esse, et impia, omnique fidei ueritate carentia, eorum  qui contraueniebant prosecutionibus manifestissime claruit. Ostensum namque est multis et copiosis diuinarum lectionum probamentis, et Patrem, et Filium, et Spiritum sanctum, suis specialiter et propriis exstare personis: alium esse genitorem, alium genitum, alium geniti atque ingeniti Spiritum sanctum; licet secundum Athanasii probabilem fidei ueritatem, aliud esse non possint, cum alius atque alius credi possint, et profecto sint. Quia enimuero extreme atque profunde stultitie genus est Patrem nominare eum qui non genuit, et Filium credere eum qui genitus non sit; seu per inania et rebus uacua falsorum nominum commenta, humanarum mentium sensus auocare, et ludicris sententiarum obiectionibus fidei Christiane illudere.

 III. Postquam ergo istius erroris prestigia prodita patuere, et Photinum fidei sue, si ualeret, adesse mea interlocutione precepi. Qui in ipso prosecutionis sue exordio Dominum nostrum Iesum Christum purum hominem, et uerbi diuinitate uacuum fuisse asseruit; et eo usque per quosdam beate uite profectus illustrius eminuisse, ut in Dei ac Domini appellationem iure transiret; non naturali dignitatis priuilegio, sed accidentis probe ac dignissime merito actionis: impium esse dicens naturam diuinitatis in eo accipere, qui et materni uteri gestamine uectus, solemnes feminei pudoris conditiones transierit; et cunas uagitusque expertus, etatis quoque sortierit incrementa: et in tantum nostre fragilitatis communia non euaserit, ut et esurierit et sitierit,  ignorauerit, tentatus sit, mori timuerit, et mortuus sit. Illa uero que in eius gestis miraculis plena narrantur, non ut Deus  egisse, sed munere patrocinantium meritorum diuinitus asseruit impetrasse. Sed hec etiam probrose infidelitatis doctrina, numerosis et multiplicibus documentis impia esse et inanis 190 apparuit; et Deum quoque esse, quem ille solum hominem contendebat, ex illo precipue claruit testimonio quod Ioannes euangelista testatus est, dicens: In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil ; per quod non solum ante secula Deum apud Deum, uerum etiam totius creationis exstitisse auctorem declaratum  est. Plura etiam et alia his similia, sicut prosecutionum corpore tenetur, et presunt prolata testimonia; quibus dilucide apparuit, hoc uerbum Deum, de Patris utero ante secula genitum, et in fine temporum ob amorem hominum nostri generis suscepisse naturam; in qua, salua sui natura, in una tamen eademque persona omnes humane fragilitatis subierit passiones.

Iu. Excluso itaque etiam Photino, et eius errore meis interfatibus abdicato, pondus omne negotii, et tota fidei summa ex Arii atque Athanasii altercationis conflictatione pendebat. Quibus dum ineundi certaminis copiam tribuissem, hunc Athanasius fidei  sue tramitem pandit, ut Patrem, et Filium, et Spiritum sanctum, unius essentie, uniusque diceret esse nature. E contra uero Arius referebat, in tantum unius eos non esse substantie, ut dignitate, potentia, honore, Patrem Filio multum excellere; Filium uero intra hec et longe inferius subsistere diceret. Homousii quoque uocabulum tanquam peregrinum, et a Scripturis diuinis alienum; nuperque apud Niceam argumento potius quam auctoritate repertum, penitus repudiandum aiebat, aut certe diuinis contineri litteris sibimet demonstrari poscebat. Alioquin nominis ipsius simul faciendam esse iacturam obnixissime perorabat. Sed Athanasius utrum nominis nouitate, an uerbi uirtute offenderetur dum inquireret, utrumque sibi Arius displicere respondit. Ex quo  apparuit, eum non ob hoc homousion suscipere nolle, quia nouum erat, sed quia fidei eius molimina destruebat. Sed dum iterum ac sepius proprietatem uocabuli pure et specialiter in Scripturis positi flagitaret, 191 id Athanasius allegabat ecclesiastice consuetudinis esse, quando apostolice fidei terminos insolens et temeraria heretice fraudis audacia preterisset, his propositionum nexibus inenodabiliter uinciretur, quibus ipsam catholici sensus libertatem intra perfidie sue laqueos implicatam retinere putabat.

u. Et ut se Athanasius antiquorum auctoritate muniret, talia prisce consuetudinis exempla protulit; que Arius non solum negare non posset, uerum etiam pari cum eo fidei ratione defenderet. Proposuit  igitur ad demonstrandam super nominum nouitatibus antiqui moris regulam, quod contra Sabellium, qui Patrem genitum asserebat, ingenitum atque innascibilem debere catholicos profiteri, preteritorum conciliorum decreto fuisse initum; cum hoc ipsum euidentius positum, Scripture diuine auctoritate ostendi non posset; sed hoc profitendum, et ipsa rei ueritas, et necessitas heretice professionis exigeret. Item Deum de Deo, lumen ex lumine, Filium confitendum, episcopos religionis, quam Arius tradidit sectatores, in Syrmiensi synodo tradidisse; quod ipsum etiam simpliciter et specialiter in Scripturis diuinis positum inueniri non posse: et quam plura his similia protulit documenta, que gestorum serie tenentur expressa; quibus ostenditur, ad ostendendas hereticorum insolentias,  nouorum nominum uocabula fuisse presumpta: nec tamen contra uetitum apostolice sententie eos fecisse credendum, que profanas uocum nouitates precepit euitandas. Sed profanas, inquit, non religiosas. Nam religiosum esse, ingenitum dicere Patrem, et Filium Deum de Deo, lumen ex lumine; ueros quoque Christianos catholicos nuncupari, noui nominis docetur esse uocabulum. Simili ergo modo, aiebat Athanasius etiam Niceno euenisse concilio. Utque Arius contra fidem rerum triousion, id est tres substantias inducebat; homousion, id est unius cum Patre Filium substantie confitendum episcopos censuisse. Et erat omnino consequens, ut si homousii  professio tanquam a lege peregrina censeatur, triusie quoque inuentio pari ratione confrustretur. Aut certe 192 doceret Arius triousion specialiter in lege conscriptum, sicut Athanasium de homousii proprietate cogebat. Sed cum hoc penitus ostendere nequiuisset, claruit eum superflua de Athanasio exegisse que ipse minime potuit demonstrare.

uI. Et cum se pari questionis uinculo arctatum cognosceret, tandem aliquando in eum sententie placitum reflexit assensum, ut nudi sermonis probatione omissa, rebus atque rationibus edocerent Patris et Filii aut unam aut diuersas esse naturas. Sed hinc Athanasius clarius atque apertum unius substantie indicium dabat, quo Patrem ex ipso et non extrinsecus Filium genuisse monstrabat; fierique  non posse aliud eum quam id quod ipse est edidisse, cum et diuine generationis ueritas pro sui honoris reuerentia id esse credendum exigeret, et rerum naturalium consuetudinis auctoritas inuitaret, non posse parentes dissimilis nature filios procreare. Et ideo secundum Arii sententiam, qui alterius substantie quam Pater est Filium asserebat, hoc humano sensui intelligendum posse reliquit, ut si uere Filius in diuersitate nature est, non tam genitus quam factus esse uideatur: sitque uacua et inanis Filii Patrisque appellatio, dum specie tenus magis quam ueraciter, aut ille genuisse, aut hic natus predicatur. Aut si uere quidem de Patre natus asseritur, nec tamen unius cum eo eiusdemque substantie creditur, degenerem eum, et instar alicuius  monstri, alias quam paterna natura dictabat editum conuenit profiteri. Quod cum sancte illi et beatissime atque ineffabili non congruat maiestati, maxime cum et animantes ab hoc pessime conditionis prodigio natura liberos reddiderit, ne aliud quam quod ipsa sunt generent, liquido comprobari eiusdem Filium cuius Pater esse nature.

uII. Sed contra hec Arius illud precipue opponebat, Patrem non potuisse ex se Filium generare, ne per hoc diuisionis alicuius uel corruptionis uitio uideatur esse subiectus. Quia si ex semetipso, ut aiebat, id est ex hoc quod ipse est, Filium genuisse credatur, aliquam utique substantie sue portionem 193 a seipso secreuisse putabitur; per quod sine dubio a sue perfectionis plenitudine admodum desciscens,  et diuisus profecto, et imminutus esse uidebitur. Quod obiectionis capitulum, tali Athanasius ueritatis ratione submouit; esse impossibile dicens Deum, qui incorporeus sit et inuisibilis atque impalpabilis, id in se recipere uel habere quod sit diuisionis aut corruptionis uitio subiectum, quoniam scilicet diuidi uel imminui contrectabilium soleat et corporalium esse materiarum. Deum uero, qui in nullo est horum, tale aliquid perpeti omnino non posse: et ob id credendum quod genuerit, quia se genuisse testatur. Corruptum autem hac ipsa generatione omnino non fatendum, quia semper incorruptus. Maxime cum pleraque inueniantur in rebus corporeis et corruptioni subiectis ita ministrari uel nasci,  ut nullum suis unde gignuntur materiis afferant detrimentum, sicut lumen a lumine sumptum, uel accessu, et per quamdam profectus natiuitatem ministratum, diminutionis damnum originali possit afferre materie, cum et diuinus sacratissime uirginis partus, et tale aliquid in se miro atque inexplicabili sacramentorum mysterio fuisse demonstret: dum sine damno pudoris Deo plenus uterus uacuatur. Et si uirginalis integritas, si natura corruptioni obnoxia, Deum pariendo non corrumpitur, quomodo natura incorruptibilis Patris eumdem Deum generando corrumpi potuisse credatur?

uIII. Sed iterum Arius Patris et Filii longe imparem dissimilemque naturam hinc ostendere nitebatur, quod Filius minorem se dixerit Patre: et non suam,  sed eius in omnibus facere uoluntatem. Multaque alia in hunc sensum conuenientia de seipso fassum fuisse asseruit, que mihi ad demonstrationem dissimilis nature satis imbecilla et multum uidentur incongrua. Quasi uero si quilibet filius homo patris hominis faciat uoluntatem, et eum sibi prestantem fateatur atque maiorem, diuerse ab eo poterit esse nature: dum etsi possit pater honore preferri, non tamen natura discerni. Quod quidem ego lege atque conditione nature humane dixerim. 194 Ceterum Athanasius manifestiore sententia huius nobis intelligentie uiam aperuit, in qua, omni cunctationis discussa caligine, clarum ueritatis lumen eduxit. Quid enim ad totius erroris nebulas effugandas dici uel credi manifestius potuit, quam, sicut in uno Christo  duas credimus esse naturas, Dei scilicet et hominis geminam quoque in eius uerbis uel actis rerum cognoscamus inesse uirtutem? Ut ea quidem, que sublimius loquitur, id est, Ego et Pater unum sumus , et cetera his similia, ad deitatis referantur naturam; que uero humilius, secundum hominem fuisse locutum? De Spiritu quoque sancto competens habita disputatio est: quem Arius a communione nature Patris et Filii per creature confessionem longe secretum atque alienum esse putauit. Sed quod unius sit eiusdemque substantie hinc precipue Athanasius demonstrauit, dum ea eum loqui atque agere que non nisi Deo possibile sit operari uel loqui, taliaque de eo referri que nulli conueniant creature, perdocuit. Et ideo a Patris et Filii  deitatis unitate extraneum uel diuisum esse non posse, quem similis atque eadem operum uirtus demonstrauit equalem. Qui et reuera, detestabili prauitatis errore, Patris et Filii societate alienus putatur, quia parem nominis uirtutisque honorem cum eisdem obtinere monstratur.

IX. Difficilem quoque illam et  insolubilem questionem, quod tres unus Deus dici, et idem tribus distingui non posse personis intentauerat, ita Athanasius diuine Scripture auctoritate dissoluit; ut maiori sit absolutione ueritatis enodata, quam fuerit per syllogismos uersutiarum plictiles inuoluta. Manifestius namque docuit quod  in Trinitate unus Deus, secundum nature unionem, non secundum distinctionem personarum. Et idcirco tres unus est Deus, quia trium natura una est. Quia et cum multe anime una anima, et cum omnes homines unus homo dicitur, secundum nature conditionem, que omnibus una est, non secundum diuersitatem asseritur personarum. Igitur qui natura unus est Deus, idem in personis tres sunt, Pater, et Filius, et Spiritus 195 sanctus. Si itaque horum trium nomen commune requiras, Deus est; in quo uno ac singulari nomine baptismi mysterium celebratur. Baptizate, inquit, gentes in nomine Patris et Filii et Spiritus sancti . Iuxta quam nominis communionem, et Pater Deus, et Filius Deus, et Spiritus sanctus dicitur Deus. Et cum unusquisque eorum singulariter  Deus sit, deos tamen eos pluraliter dicere, nature unitas non admittit. Quoniam nature nomen, quod Deus est, non priuatum unicuique et peculiare, sed commune est. Et quod commune atque unum est, plura esse non potest. Et ideo Trinitas non pluraliter dii, sed unus dicitur Deus. Ubi uero peculiare aliquid, et quod in aliud non reciprocat, inest, ibi et pluralitas et distinctio haberi potest. Quia ergo Pater proprie dicitur, et Filius proprie nuncupatur, et Spiritus sanctus propria appellatione distinguitur, nec potest Pater Filius, nec Filius Pater, nec Spiritus sanctus aut Filius aut Pater intelligi, rectissime secundum distinctionem personarum tres nominantur, qui tamen secundum nature unionem numerari non possunt. Et ideo tria sunt nomina in personis, Pater,  et Filius, et Spiritus sanctus; unum nomen in natura, Deus; et ob hoc tres unus Deus. Ergo nec confusio in tribus, nec diuersitas in uno admittitur nomine: ac sic Trinitas unus Deus est secundum nature unionem; et unus Deus Trinitas est secundum personarum distinctionem. Hec iuxta Athanasii sensum uerius adhuc et plenius potest quisque disserere; cuius fidei assertio tanta ueritatis auctoritate tantaque probabilium rerum astipulatione fulcitur, ut, nouo atque inusitato actionis genere, suorum magis aduersariorum testimonio comprobetur, et ipsis aliis rationibus constet atque subsistat quibus destrui posse putatur.

X. Dixit enim idem Athanasius tres esse personas et unam eorum esse naturam. Que sententia,  Sabellii quoque et Arii testimonio comprobatur. Nam usque adeo Pater, et Filius, et Spiritus sanctus, unius sunt potestatis, uniusque nature, ut Sabellius tantam uim conspiciens ueritatis, unam et singularem 196 esse personam putauerit. Sed in tantum non est una persona, sed tres distincte, ut Arius eos inequales, et natura dicat esse diuersos. Ergo inequalitas Arii distinctionem indicat personarum. Confusio Sabellii nature apertius unionem ostendit. Rursus dum Photinus ad confirmationem sententie sue, qua putat Christum purum hominem esse, illa replicat testimonia que idem Christus humane conscius nature aut locutus est, aut peregit; id est, dum Patrem sibi maiorem, et non suam, sed eius dicit se  facere uoluntatem, et cetera his similia, que disputationis corpore plenius habentur expressa, euidentissime Athanasii comprobat fidem, qua Christum asseruit hec omnia non secundum deitatis, sed secundum humanitatis, quam idem gestabat, naturam fuisse locutum. Sed et eum Arius, ex infirmitate dictorum uel gestorum eius, creaturam cum uult intelligi , non solum per hec Athanasii sententiam robustius firmat, qua in Christo secundum dispensationem carnis accipienda esse definiuit queque uiriliter aut locutus est, aut peregit; uerum etiam simili cum Photino perfidie uinculo tenetur astrictus, dum et ipse pari sententia  Filium Dei creaturam ausus est definire. At quanquam in eo sint dissimiles, quod Arius celestem creaturam, et meliorem ceteris Filium Dei opinatus sit, Photinus uero terrestrem, uterque tamen eorum creature nomine copulatur, dum siue celestem, siue terrenam dixerint, minime tamen a creature confessione discedunt, adimentes utrique Filio id quod de Patre natus est; et hoc solum ipso assertionis genere idonei utrique sunt Athanasio testes. Sed et dum Christum creaturam fatentur, errore consimili reperiuntur equales.

XI. Probabilis igitur, et omni ueritatis assertione subnixa, utpote apostolicis traditionibus communita, ex eorum ueniens regulis, Athanasii fides apparuit. Euidentius namque nobis secundum normam fidei catholice  unum Deum 197 ostendit, non tripartitum, non singularem, non confusum, non diuisum, non ex diuersitate compositum, non quadam compositione unitum: sed ita Patrem, et Filium, et Spiritum sanctum propriis exstare atque distingui personis, ut tamen secundum communis nature unionem unus sit Deus. Illa quoque anilium fabularum figmenta, quibus Arius et Photinus, pariterque Sabellius, dubia uocabulorum nomina Patri et Filio tribuebant, dum unus ipsum sibi Filium effectum, alii eum non tam genuisse quam creasse inanissime iactitabant, ueritatis assertione destructa cesserunt. Nam licet per uarios eorum incesserint calles, ad unum tamen compitum peruenerunt. Toti enim Patrem non genuisse dixerunt. Siquidem Sabellius et Photinus aperta hoc  impietate astruere nisi sunt. Arius uero in prima quidem disputationis fronte subtilius eludendum putauit, sed processu certaminis hoc ipsum pertinaci impudentia defensauit, asserens Patrem non ex seipso genuisse, sed extrinsecus Filium creauisse. Ac per hoc secundum istorum nefandos errores frustra dicitur Pater, si non genuit; incassum appellatur Filius, quem genitum non esse heretica impietas definiuit. Sed quod hec commenta fuerint uanissime superstitionis, apertissima Athanasius ueritate perdocuit, ostendens Patrem uere genuisse, et Filium ipsa paterni nominis ueritate uere genitum esse.

XII. Cessit igitur mendacium ueritati, et omnis fucus adulterini dogmatis, integritate fidei manifestata,  tandem aliquando euanuit: atque tota nebulose assertionis caligo, que crasso perfidie uelamine humanas obduxerat mentes, ita nitore fulgentis fidei usque ad purum discussa est, ut ne uestigium quidem sui potuerit erroris relinquere. Unde hortor et simul in commune suadeo, cunctos qui se nouerunt Sabellii, Arii et Photini, uel cuiuslibet alterius ficti dogmatis erroribus implicatos, si proprie saluti consulunt, si lumini cecitatem non preferunt, si sibi obesse nolunt quod tam diu a ueritatis lumine per palpabiles inanium opinionum tenebras errauerunt,  si sibi prodesse cupiunt quod Christiani dicuntur, 198 omni uerecundie pudore postposito, relinquentes noxia humani commenta erroris, quibus uerum reperisse se fallebantur, et quibus sub pretextu Christiani nominis a Christi confessione procul extorres habebantur, totis uiribus, totisque fidei nisibus, ad uerum et rectum apostolice fidei tramitem, cuius Athanasius idoneus et fidelis assertor exstitit, retinendum ocius festinare contendant, ut uere integreque confessionis premium indubitata sorte capessant. Amen.






uIGILII TAPSENSIS DE TRINITATE LIBRI DUODECIM, Quos edidit sub nomine S. Athanasii, episcopi Alexandrini. *



LIBER PRIMUS. De unita Trinitate deitatis.


 Interrogatio: Tu unus Deus Pater, unigenitus Deus Filius, Deus Spiritus sanctus, quia unam deitatem nobis declarasti, et sacrosancte solius diuinitatis indiuisam gloriam reuelasti, et perfectam gloriam Trinitatis tue, sempiternamque plenitudinem demonstrasti, ideo optimum duxi ut tua ueritas patefacta claresceret, et hereticorum detecta cecitas innotesceret. Propter quod subito in emulationem accensus est animus meus, et exarsit sicut ignis rutilans in densas arborum siluas, Unde quia multi tentauerunt ad 199 stylum luminis uiam demonstrare iustitie, et nobis placuit per anfractus angustie eius iter dirigere, et latam et spatiosam uiam primum fugere, quis non cupiat, detersa antiquitus caligine, per aquam uite renouari, et post steriles et ieiunas siliquas  panem uite edere, et, omissa uoragine poculi uenenosi, calicem salutaris accipere, et, prostrata idolorum profana cultura, Deum uerum agnoscere creatorem, et in unum, spreta inueterati sibilatione serpentis, hymnum Deo suauiter decantare, et tandem, refutatis squamosi draconis uberibus, ex euangelicis preceptis melle et lacte potari, et rursus per immortalitatem resumptam angelos apostatas iudicare, et post terrenum hominem celestibus regnis et sublimibus in Ierusalem mancipari? Rogo, que et quanta est hec in Deo humanitatis dilectio, qui tanta premia credentibus pollicetur? Quis non omni auiditate festinet de graui somno exsurgere, et clarissimam lucem cum infinita admiratione conspicere? Quam cupio non ad pupillam oculorum obtutibus ostendere,  sed religiosis fratribus in arcano cordis secreto recondere. In quo non ambitiosi uoluminis confeci cumulum, ne plus uerba exaggerarem quam sensum inuestigantibus intimarem; sed breuiter ex parte secundum promissionem infinita comprehendi, ut humili sermone sublimia indicaui. Unde totum ibi est plenum, ubi nichil est minus, imo penitus totum  uidetur ignorare, qui huic plenitudini diuine Trinitatis aliquid uoluerit derogare, dum de te magis senserim, quam proprie aliquid de meo dixerim. Nunquid totum secundum professionem regule credi te tantum permisisti, et nullo omnimodo mentali sermone definiri uoluisti? Nunquid quia per fidem credi te permisisti, et deitatem diuinitatis tue immense apud nos ut enarremus iussisti? Nunquid quia a nobis sentiris proprie, et dicendo definiris? Absit, dum Deus tu tibi tantum solus proprie es agnitus. Propter quod supplex impensissime obsecro tue tranquillissime Trinitatis gloriam, ut perducas me ad statum perfectum fidei, confessionis mee uerba promentem. Si celum uel celi non sufficiunt ad prodendam sublimis 200 magnitudinis tue laudem; si non satiatur  oculus ad uidendum, aut auris ad audiendum opera magnificentie tue, unde sufficit paruitas mea geminas in confessione referre tibi maximas gratias? Adeo ueniam postulo, ne forte cum presumptionis dicta assumpsero, tue maiestati uidear aliquid derogare. Sed prostratus iaceo ante tue sublimitatis glorie sedem, ut permittas me de plenitudine thesauri tui legis fontem bibere, et de quatuor exuberantibus fluminibus aquam uite haurire. Ex quibus confidenter hereticorum blasphemias per auctoritatem regule prescribamus, et catholicorum a sempiterno uite Spiritu, uelut de nectaris fonte corda sitientium irrigemus. Hec est, inquam, materie formula in collisione hereticorum, et hec est tituli uictoria in absolutione catholicorum, quam significat principale mandatum  Dei: Euntes baptizate omnes gentes in nomine Patris, et Filii, et Spiritus sancti ? Audi in hoc admirabile ac regale decretum, in quo omne sacramentum in deitate Trinitatis uniter continetur. Quia dixit in nomine, euidenter unam deitatem in Trinitate consistere declarauit. Et quod prosecutus est, Patris, et Filii, et Spiritus sancti, per  singula nomina singulas personas inesse distinxit.

Hereticus. Sane, ut prius mihi summatim de unito deitatis nomine multifarie dictum ad interrogata exponas, postulo, et sic de nominibus personarum in prosequendo distinguas.

Interrogatio. Cur unita est deitas?

Responsio. Quia nulla est in hac plenitudine Trinitatis ambiguitas.

Interrogatio. Cur unus est Deus Pater, et Filius, et Spiritus sanctus?

Responsio. Unus ubi dixisti, ad unitum nomen deitatis tu ipse retulisti nomina ea que in personis distinxisti.

Interrogatio. Cur solus Deus?

Responsio. Utique quia sola deitas in Trinitate  consistit, ideo solus Deus.

Interrogatio. Cur omnipotens Deus?

Responsio. Manifeste, quoniam omnipotens est ipsa deitas Trinitatis.

Interrogatio. Cur unus uerus Deus

Responsio. Procul dubio dum una uera sit natura Trinitatis, propterea unus est uerus Deus.

Interrogatio. Cur unus bonus est Deus?

Responsio. Quatenus nulla diuersitas dispar est in una substantia diuine Trinitatis, ac per hoc unus 201 bonus est Deus.

Interrogatio. Cur summus Deus?

Responsio. Quoniam hec eadem ipsa summa est substantia Trinitatis.

Interrogatio. Cur unus est Dominus?

 Responsio. Memento unitam esse dominatione in natura sempiterne Trinitatis, et ideo unus Dominus.

Interrogatio. Cur una est imago inuisibilis Trinitatis?

Responsio. Quia una eademque deitas est in imagine ueritatis.

Interrogatio. Cur unus est spiritus Deus

Responsio. Nonne una est natura deitatis Spiritus sancti, que in Patre, et Filio, et in sese consistens est? Ideo unus est Spiritus unius Trinitatis, quia una est sempiterna in hac ipsa Trinitate plenitudo diuinitatis.

Interrogatio. Cur equalis est una Trinitas?

Responsio. Quia et sempiterna est in ipsa Trinitate  deitas. Rogo, non animaduertis omnes pene hereses in hoc titulo unitam deitatem Patris, et Filii, et Spiritus sancti blasphemare, dum hec que superius uniter in Trinitate sunt dicta ad unam personam Patris illi tantummodo conferant? Qua de re strenue nobis laborandum est, imo aduersus tot sectarum congressiones atrociter cum infinita sollicitudine dimicandum, ut penitus discussa hereticorum caligine, lux euangelice cognitionis patefacta clar scat, et blasphemantium detecta cecitas innotescat. Unde nobis paulisper pro examinatione superiora retexenda sunt, ut legentibus uel inuestigantibus ueritatem omnis ad liquidum scrupulus infidelitatis de arcano pectoris auferatur.

 Preterea duntaxat de sacrosancto unito nomine Trinitatis.

Ergo ubi unum Deum memini, non ad unam tantummodo personam Patris hec in diendo taxaui, dum Filium de una Patris esse plenitudine deitatis et Spiritum sanctum non negaui. Et solum Deum ubi memoraui, non ad solam personam Patris hec, ut dicam uerius, indicaui, quia Filium et Spiritum sanctum de hac ipsa sola substantia diuinitatis Patris esse non negaui. Similiter omnipotentem Deum, siue uerum Deum, uel bonum Deum, aut summum Deum, seu unum Spiritum sanctum, de quo summatim paulo ante narraui, 202 nonne hec cuncta uocabula ad unitam diuinitatem Patris, et Filii, et sancti Spiritus declaraui? Unde quamuis in hoc loco copiose sint  significationes dicte, tamen ad unitam diuinitatem Trinitatis euidentius sunt approbate. Nam unitas, non ut heretici suis oppressi blasphemiis dicere sepe consueuerunt in uoluntate esse, non in deitate: quod absit, dum unitas non in uoluntate tantum sit, sed imo in deitate. Ac per hoc unitas hec, ut certus sis, non in concordia tantum est, sed realiter, imo substantialiter constat in natura diuinitatis. Ergo postulo a te, qui legis hanc istius scripture mee fidei catholice professionem, ne hic superflua uel profusa uerba perquiras; sed strictim, capaciter, imo spiritaliter cum summo studio dicta, ad stylum sacre Scripture conferas, et secundum regule equitatem iustitia moderante perpendas. Unde iam accipe non diserta, sed fortia; neque terrena figmenta, sed uera celestia  documenta; neque philosophorum heretica praua commenta, sed perfecta apostolica arcana sacramenta; neque grammatica, que superflua est doctrine sapientia, sed ex euangelicis Scripturis super mel et fauum dulciora et meliora diuina precepta. Disce itaque quia in hoc sophiste huius mundi stulti uel muti facti sunt, quoniam sapientiam ueram non cognouerunt, et ideo reprobi facti sunt. Itaque interrogantis atque soluentis accipe personam, que exigit sibi fieri satisfactionem.

Interrogatio. Cur Pater spiritus dicitur, et Filius spiritus nuncupatur, et Spiritus sanctus spiritus appellatur?

Responsio. Perfecte ad hec respondetur pro loco interroganti. An ignoras quia Pater unus Deus est,  et Filius unus Deus est, et Spiritus sanctus unus Deus est? Nonne unus Deus est, dum unitum nomen est in natura usie? Sic et unus Spiritus est, quia unita est deitas eiusdem. Nam si tu per singula nomina personarum unitum nomen Spiritus ter designasti, nunquid tres Spiritus dicere oportet? Absit. Quod si hoc poterat dici, tale erat, ut et hoc in confessione deberet introduci, tres deos in plurali numero nuncupari: ut iam non esset in his personis una 203 natura diuinitatis, sed unusquisque in propria uel diuersa natura sua consisteret; quod absit. Interea rursus eadem repeto, et ad tua dicta uerba comparo, et sensum intellectus mei tibi refero. Pater unus Deus est, et Filius unigenitus Deus est, et Spiritus  sanctus unitus in Patre et Filio Deus est. Nonne quia unitatis nomen, id est deitatis, per singulas personas ter designaui, ideo tres deos potero confiteri? Absit. Unde quamuis triplex sit dictum, unum tamen tenet in deitate Trinitatis nominis indicium. Interim uel in hoc titulo animaduerte dicentem: Ego sum Deus Abraham, Deus Isaac, et Deus Iacob . Nunquid in hoc dicto tres deos designauit, eo quod unum nomen ter indicauit? Absit. Idcirco nos qui fidem euangelicam atque apostolicam Patrum tenemus, nec tres deos, nec tres dominos, nec tres spiritus, uel cetera huiuscemodi pluralitatis dicta nec tenemus, nec in corde nostro suscipimus: presertim cum nos unitatem deitatis uniter, non pluraliter in Trinitate consistere sciamus. Propter quod non debemus  tres naturas in his personis contra ius euangelice censure profiteri, cum sit unus Pater Deus, et unigenitus sit Filius Deus, et ingenitus sit Spiritus sanctus Deus. Ideo unus est Deus, quia unita est deitas, sicut per singulas personas scriptum est: et quia nullus Deus nisi unus. uelut hoc: Audi, Isrel, Dominus Deus tuus, Deus unus est ; siue hoc: Ego Dominus Deus extendi celum solus, et solidaui terram . Sed et hoc: Unus enim Deus ; aut hoc: Mediator autem unius non est, Deus autem unus est . Nec non: uaderretro, Satana; scriptum est: Dominum Deum tuum adorabis et illi soli seruies . Nam et hoc: Ex Spiritu qui nascitur, Spiritus est; et alio in loco: Hec omnia operatur unus atque idem Spiritus,  diuidens singulis prout uult; siue hoc: Seruare unitatem Spiritus in uinculo pacis: unum corpus et unus Spiritus. Sed et hoc: Omnes unum Spiritum potauimus. Memento unitum diuinitatis nomen esse in singulis personis.

Interrogatio. Ut hec dicta de auctoritatis iure adhuc mihi confirmes, postulo.

Responsio. Ignoras scriptum esse, Intelligentibus legem loquor . Itaque 204 qui aures habent ad audiendum audiant quid Spiritus per historiographum Moysem in toto pene libro Geneseos Ecclesiis testetur: intelligant Deum dixisse, et Deum fecisse, et Deum adfuisse, uel benedixisse ea. Idem et dixit ibi: Faciamus hominem ad imaginem et similitudinem nostram , et sic prosecutus est:  Fecit Deus hominem, ad imaginem Dei fecit illum, masculum et feminam fecit eos, et benedixit eos, dicens: Crescite et multiplicamini, et replete terram .

Interrogatio. Que tandem est causa unum dixisse faciamus, et unum fecisse, et unum dicenti et facienti interfuisse, et bona facta uidisse et benedixisse? dum faciamus unius tantum solitarii persona non sit, sed facientis uniter cum eo, et ad imaginem Dei ipsius tantum persona sit, sed et uidentis et benedicentis una cum eo sit.

Responsio. Non tibi uidetur, quoniam per tacita nomina personarum, quamuis paulisper, deitatis unitum operantis nomen est insinuatum? Utique, quia  non significauit, Pater dixit, et Filius fecit, et Spiritus sanctus benedixit; sed breuiter prosecutus est: Et dixit Deus, et fecit Deus, et uidit Deus omnia que facta erant, et benedixit illa, dicens, Crescite et multiplicamini, et replete terram . uides quia nemo ad semetipsum dicit, fiat, sed ad facientem: et nemo qui facit, ad suam personam loquitur, et fecit. Et quis de se indicat, et uidit, et benedixit? Nam uerbo tenus si una esset persona dicenti, et facientis, et benedicentis, sic intimasset fecisse se opus suum, et dixi, et feci, et benedixi. Dum scriptum sit: uerbo Domini celi firmati sunt, et spiritu oris eius omnis uirtus eorum . Utique uerbum Filium indicauit: Dominum autem Patrem eius designauit, et Spiritum oris eius, Spiritum sanctum dixit.  uides in his personis unitum esse nomen Trinitatis in natura? Psalmographo quoque approbante: Propterea unxit te Deus, Deus tuus . Ecce Deum et Deum: non tamen pluraliter inuenies dictum fuisse in his personis deos: nec non Dominum de Domino, Patrem de Filio audi attestantem per Osee prophetam, Saluabo eos in Domino, Deo ipsorum . Sed et hoc scriptum 205 est de unito nomine diuinitatis: Et pluit Dominus a Domino . uel hoc exemplum accipe ad Iacob dicentis in libro Geneseos: Surge et ascende in locum Bethel, et habita ibi, et fac ibi altare Deo, illi qui apparuit tibi cum fugeres a facie fratris tui . Et in libro Psalmorum cautum inuenimus: Dixit Dominus Domino meo, Sede ad dexteram  meam, donec ponam inimicos tuos scabellum pedum tuorum . Sed et sanctus Isaias indicat: Sic dicit Dominus Christo meo, cui tenui dexteram, ut obaudiant eum omnes gentes , etc. Unus tamen Deus quia unita est dominatio in natura sempiterna: sicut et de persona sancti Spiritus uas electionis breuiter absoluit dicens: Idem Spiritus idem et Dominus, idem et Deus, qui operatur omnia in omnibus . Et alio in loco idem ipse repetit: Quia Dominus est Spiritus: ubi autem Spiritus Domini, ibi libertas . uel accipe in persona Patris in Euangelio ad Samaritanam dictum fuisse, quia Deus Spiritus est . Nam et de persona Filii Ieremias receptissimus prophetarum testatur: Spiritus faciei nostre Christus Dominus  . Siue hoc: Quia misit Deus spiritum Filii sui in corda nostra, clamantem Abba pater . De Spiritu autem principali Filius indicat: Spiritus ubi uult spirat, et uocem eius audis, et nescis unde ueniat, uel quo eat. Sic est omnis qui nascitur ex aqua et Spiritu sancto . Ergo ut compendio Scripture sensum de natura diuine Trinitatis uniter dicentis colligas: uiuit Dominus, et benedictus Deus meus, et exaltetur Deus salutis mee . uides per singulas significationes unitum nomen deitatis ter indicatum: hoc est, Deus, Deus, et Deus: non tamen deos. uel per eumdem dictum accipe: Immola Deo sacrificium laudis, et redde Altissimo uota tua. Et inuoca me in die tribulationis tue, et eripiam te,  et glorificubis me . Utique si una esset tantummodo in hoc exemplo fixa persona, debuerat hec sine aliqua distinctione in prosequendo taxare, dicens: uiuit Dominus, qui est benedictus. Sed cum dicit: uiuit Dominus, et benedictus Deus meus, et exaltetur Deus salutis mee , itane non uniter in his personis est nomen diuinitatis Patris, et Filii, et Spiritus sancti in omnibus declaratum? 206 id est Deus, et Deus, et Deus: sicut alio in loco cautum est de unito nomine dominationis: Afferte Domino patrie gentium, afferte Domino gloriam et honorem, afferte gloriam nomini eius . Quia si una esset tantummodo persona gloriam sic debuerat intimare: Afferte Domino patrie gentium, afferte ei gloriam et honorem, afferte gloriam  nomini eius. Quid amplius? Nunquid adhuc nobis ad patefaciendam ueritatem argumenta sunt necessaria? Nunquid gentes quibus introitus ianue credentibus ad uitam eternam patens est, in unam tantummodo personam Patris baptizantur? et non in tres, quorum nomina hec sunt in personis distincta, Patris, et Filii, et sancti Spiritus, quibus est una natura diuinitatis, sicut scriptum est, Euntes baptizate omnes gentes in nomine, et sic prosecutus est, Patris, et Filii, et Spiritus sancti . Unde in his personis per omnia in deitate diuinitatis unitum nomen est, et per ipsa nomina Trinitatis tantum persone distincte sunt. Sed et Apostolus ad hec testatur: Seruare unitatem Spiritus in uinculo pacis. Unum corpus, et unus Spiritus; sicut et uocati estis in una  spe uocationis uestre . uides seruandum esse unitum Spiritum, in unum corpus Ecclesie, in uinculo pacis, quod est in confessione salutis? Aut nunquid unitatis nature nomen Spiritus in una tantummodo persona eiusdem dici potest, dum unitatis nature nomen in tribus his personis in baptismo uitam credentibus tribuat? In qua spe omnes nos uocati sumus. Que spes fidei nostre hec est, ut in baptismo unitum diuinitatis nomen prius confitearis, ut remissam peccatorum in his personis consequi merearis. Ergo quamuis in superioribus exemplis Scripturarum tacita sint nomina personarum, tamen unitum nomen diuinitatis per omnia tibi est in his demonstratum; sicut et in hoc exemplo ueritatis, in quo nomina personarum euidenter sunt ostensa, et  unitum nomen diuinitatis clause est declaratum, dicente Ioanne euangelista in Epistola sua: Tres sunt qui testimonium dicunt in celo, Pater, et uerbum, et Spiritus, et in Christo Iesu unum sunt ; non tamen unus est, 207 quia non est in his una persona. Nam unum quod dixit de utrisque, quid aliud intelligitur, quam quod Deus Pater diuinitatis natura, idem ipse dicatur et Dominus, idem ipse sit et Spiritus; et Filius Deus, idemque sit in diuinitate et Dominus, idemque sit in deitate et Spiritus; sed et Spiritus Paraclitus Deus idemque sit et Dominus in natura deitatis, idem sit et spiritus? uides quia in deitate et in substantia plenitudinis per omnia unum sunt, et in nominibus personarum tres sunt? Nam  quod tres sunt, quid aliud sentitur fuisse quam Pater uerus, unus, uel solus qui genuit idem non sit qui et unigenitus ab ipso est; et Filius unus qui non genuit sicut ipse a Patre genitus, Pater non sit; et hic Spiritus sanctus qui nec Pater nec Filius est? Preterea qui nec genuit, nec genitus est, cum alius sit in persona qui genuit, et alius sit in persona qui unigenitus ab ipso est, et alius adeque in persona, ut dixi secundum diuinam Scripturam, qui nec Pater, nec Filius est, hic est Spiritus sanctus, sed plane de unita natura est. Ideo in deitate unita unitum diuinitatis nomen est. Sicut in claritate euangelice Scripture de Spiritu Paraclito Filius testatur, dicens: De Patre procedit . Et sic prosecutus est: Et de meo accipiet . Et ideo ubi  persone requiruntur, propria nomina per hec distinguuntur, ubi autem Deitas poscitur, unitum nomen indicatur, quoniam sumus ad nomina personarum pluraliter dictum demonstratur. Ac per hoc in deitate diuinitatis unita unum sunt, et in nominibus personarum tres sunt: unde tres unum sunt, siue unum tres sunt. Sane ut omnem scrupulum legentibus amputemus, adhuc breuiter dilucidabo, multifarie approbans hoc unitatis nomen esse uerissimum Trinitatis, que tamen refertur ad multifariam sapientiam Dei, que uniter in Patre, et Filio, et Spiritu sancto consistit; de qua si significes sapientiam deitatis et deitatem sapientie, nonne hec ipsa est unitas sapientie, que et diuinitas Trinitatis? Ergo ut compendio hec assignemus, siue sapientie gloria, siue deitas glorie,  aut summitas, aut dominatio, aut dignitas, aut claritas, aut 208 maiestas, aut imperium, aut potestas, aut sempiternitas nominetur, nonne hec multifarie quamuis sint dicta, tamen ad unitam deitatem incomparabilem Patris, et Filii, et Spiritus sancti uniter sunt declarata? Aut putas quot significationes dicuntur ad gloriam deitatis, totidemque sint et species diuersitatis? Absit, dum hec uniuersa ad unitam substantiam dicta referuntur. Nam si hec una atque eadem ipsa est multiplex presaga sapientia Patris, et Filii et Spiritus sancti, que est una uirtus, siue una forma magnitudinis, siue una maiestas, siue una claritas, que in hanc unitam deitatem plenitudinis secundum Scripture regulam in hoc loco collecta reperiuntur; nunquid sic in eadem deitate Trinitatis  potest aduersus Scripturas referri, ut tres sapientias, aut tres uirtutes, aut tres imagines, aut tres substantias, aut claritates, aut tres plenitudines diuinitatis, uel cetera huiuscemodi pluraliter Ariomanitarum more dicamus? Absit. Sicut tu, Osi, iam in etate prolixa, qui non per rudimenta in synodo Sirmiensi Catholice auctor fuisti, ubi fidem tuam, quam in Nicea conscripseras, irritam fecisti, dum regie potestati famulareris. Preterea qui morti esses perquam uicinus, sic in laqueum uoraginis baratri incidisti, ut excederes tanquam mortuus a corde, ut diceres: Quis ignorat Patrem maiorem esse honore, dignitate, claritate et maiestate? Quasi due uel certe tres essent claritates, aut maiestates in singulis his personis,  Patris, et Filii et Spiritus sancti. Quod absit. Nam si hec eorum sic se blasphemia, ita ut aiunt, haberet, quare iam non tres deos plurali numero nuncupant, ac publica uoce circa proprias uel diuersas substantias suas pollicentur? Quod absit. Dum perfecte unitum nomen diuinitatis, multifarie quamuis dictum, uniter in Trinitate consistat.

Interrogatio. Sed ut breuiter hec ipsa dicta de auctoritate per singulas personas uniter ac communiter mihi ostendas postulo.

Responsio. Audi uniter in Trinitate dictum: Sapiens est Deus, et fortis et magnus, qui iubet soli, et non oritur; qui sidera conclusit, et extendit celum quemadmodum pellem; qui ambulat super mare tanquam super 209 aridam, qui facit magnalia, et que  inuestigari non possunt . Et que in Salomone ait: Deus sapientia sua fundauit terram, parauit autem celos prudentia . uel hoc Apostolum agnosce dicentem: Christum Dei uirtutem et Dei sapientiam . Sed et ipse rursus ait: Ut habi et in me uirtus Christi . Et in psalmographo scriptum est: Ambulabunt de uirtute in uirtutem . Non tamen pluraliter sapientias aut uirtutes in his personis esse significauit, sicut idem ipse repetit: Dominus Deus uirtutum nobiscum . Sed et hoc: Laudate eum in firmamento uirtutis eius . Et in alio loco: In lumine tuo uidebimus lumen . Nam et de persona Spiritus sancti Salomon in Prouerbiis eadem ait: Lux Domini spiritus hominum, qui scrutatur  interiora cordis . uel hoc: Ut Pater Deus Domini nostri Iesu Christi, Pater claritatis,  det uobis spiritum sapientie et reuelationis . Et alio in loco sic cautum inuenimus: Sed accipietis uirtutem superuenientem Spiritum sanctum in uobis . Siue hoc per sanctum Micheam, ipsum Dominum Patrem accipe protestantem: Nisi ego adimpleam uirtutem in Spiritu meo sancto, et iudicio, et potestate . Memento hinc esse sanctum Spiritum sapientie et uirtutis cum Patre, et Filio. Siue uniter sanctimonie Trinitatis, dictam percipe omnia mirabilia in signis et prodigiis operantem, ut superius predixi: Sanctitas et sanctimonia in sanctificatione eius . uides itaque esse in utrisque unam sapientiam, siue uirtutem, aut lucem, aut sanctitatem, uel operationem, nec non et alia huiuscemodi multipliciter dicta, que non sunt ad hec  exempla illata, que satis longum est per ipsam Trinitatem uniter dicta enarrare. Sufficiat, etsi pauca, ad probationem, pro multis in cognitionem lucis fuisse exposita documenta.

Interrogatio. Ergo si Pater, et Filius, et Spiritus sanctus in deitate diuinitatis unum sunt, adhuc legis testimonio mihi satisfacias queso.

Responsio. Iam audisti superius euangelistam Ioannem in Epistola sua tam absolute testantem: Tres sunt qui testimonium dant in celo, Pater, uerbum et Spiritus sanctus: et in Christo Iesu unum sunt . Utique sine dubio in Trinitate diuinitatis per omnia unum sunt, et in nominibus personarum tres sunt. Itaque, 210 ut scias de his que superius comprehendi, nullam diuisionem aut distantiam in una  deitate substantie plenitudinis Patris, et Filii et sancti Spiritus fecisse me memini.



LIBER SECUNDUS. De propriis personis, et de unito nomine Trinitatis.


Hereticus. Nunc per singula nomina personarum, ut nomen deitatis mihi exponas postulo.

Athanasius. Audi. Si Filius in nomine Patris uenit, nunquid ipse est Pater qui ait: Ego ueni in nomine Patris mei : dum Pater, Deus sit, in cuius  nomine Filius uenit manifeste? Ac per hoc in unita natura diuinitatis unum nomen est comprobatum, sicut et ipse Pater ad legislatorem Mosem testatus est, dicens: Attende illi, et ne fueris inobediens ei, nomen enim meum est in illo . Ad hec patriarcha Dauid sic ait: Benedictus qui uenit in nomine Domini . Nam et si Spiritus Paraclitus in nomine Filii uenit, ut ipse dicit, Quem mittet Pater in nomine meo , nunquid et ipse Filius dictus est, cum sine dubio nomen Filii Deus sit in una pariterque natura diuinitatis? In hoc ergo nomine euidenter Paraclitus uenit. Ideo per singulas personas secundum substantiam nature Trinitatis unitum nomen est tibi declaratum. Isaias sanctus hec approbans dicit: Descendit Spiritus a Deo, et eduxit eos; sic eduxisti populum tuum facere tibi nomen glorie ; sed et ipse idem indicat: Et irritauerunt Spiritum sanctum, et conuersus est illis ad inimicitiam.  211 Dominus ipse expugnauit eos, et rememoratus est dierum eternorum, qui eduxit de terra pastorem ouium; et subiunxit: Ubi est qui posuit in illis spiritum suum ? uides ergo de unito nature deitatis nomine, gloriam Patris et Filii esse hunc Dominum Spiritum  sanctum, qui eduxit filios Isrel de terra Aegyptisicut propheta dicit: Sic eduxisti populum tuum facere tibi nomen glorie, qui conuersus est filiis Isrel ad inimicitiam ?

Interrogatio. Rogo, si unitum nomen est in deitate glorie Trinitatis, cur unusquisque in suo nomine non uenerit? Porro quasi hoc quod unitum nomen substantiuum ad deitatem uniter refertur, iam proprium esse non ostenditur.

Responsio. Utique in hoc proprium est, sed et unitum: nam, ut certus sis, nomina in personis propria sunt, sed non unita. Sed ais mihi: Cur in suo nomine proprio, quod est natiuitatis, non tamen Patris ad indiscretam deitatem, ubi refertur: In qua inuenietur unitatis Dei nomen. Sed in eo sane in quo et superius comprehendi persona ipsius tantummodo gignentis distinguitur, hic ipse Filius non uenit: audi, quia si in hoc nomine tantum uenisset, quod dicitur  Filius, et non in substantia deitatis unita, quod nominatur Deus, dicturus eras mihi: Non est unitum nomen in natura diuinitatis Filii cum Patre, sed proprium; ut non tantum nomina propria iam in personis distingueres, sed unitum nomen in deitate Trinitatis tantidem per ipsas personas separares: ut aut unitam substantiam in tribus partibus diuideres, uel certe singulas personas in singulis iam substantiis nobis consistere indicares. Sed plane si Pater, et Filius, et Spiritus sanctus secundum singula nomina personarum perfecte distinguuntur, nunquid sic et secundum unitam deitatem plenitudinis unitum nomen in his personis per singulas nature substantias diuiditur? Absit, nam etsi tu  ubi nomina tantum in personis deberes distinguere, ibi simul  cum ipsis nominibus et naturas per gradus singulos, uel per ordines diuersos distinguas, ut tres naturas, maiorem, inferiorem et perquam minorem secundum nomina personarum esse dicas, 212 ut per ipsa nomina discrepantes et substantias esse assignes, cur erubescis, et non sicut gentes plurali numero tres dominos, maiorem, inferiorem et perquam minorem, contra unitam ueram naturam publica uoce profiteris circa diuersas uel dispares substantias suas consistere: ut soles profiteri unum, uerum, sempiternum, ininitiabilem, infectum; et alterum initiabilem, de creaturis profectum; et tertium de ministris, quasi subiectum, ut Patri incomparabilem, uel inenarrabilem ascribas; Filii autem pre ceteris de factura ignobili procedentem substantiam demonstres; Spiritum adeque  sanctum de ministris angelis habentem substantiam indices? Unde ad hoc reuertamur, de quo per singulas personas superius tractabamus. Sed et si Spiritus Paraclitus in suo nomine tantum uenisset, quod dic tur Spiritus Paraclitus, et non in unita substantia Patris et Filii, quod nominatur Deus, iam proprium nomen eius in persona esse uideretur, et non secundum unitam naturam deitatis in utrisque, ut tantum unusquisque nomina singula in personis suis ostenderet, deitatis autem unitum nomen non indicaret. Porro in hoc unito nomine deitatis Patris uenit uerus Filius, in quo dicitur Deus, in quo claritatis nomen est cum Patre. In cuius nature nomine uenit et Spiritus Paraclitus, quia in hac ipsa sacrosancta Trinitate hoc nomen substantialiter, siue uniter consistit,  sicut superius predixi, Patre de Filio suo indicante: Nomen meum est in illo . Et Filio hec dicta confirmante: Ego ueni in nomine Patris mei, et non me recepistis; cum autem alius uenerit in nomine suo, eum recipietis . Sed et de Spiritu sancto ipso rursum repetente: Quem mittet Pater meus in nomine meo . Et deinceps eum de nomine suo audi discipulos hortantem: Omnia quecunque petieritis a Patre in nomine meo, dabit uobis . Sed apostolum Paulum eadem testantem: Sed abluti estis, sed sanctificati estis, sed iustificati estis in nomine Domini nostri Iesu Christi, et Spiritu Dei nostri . Audi et Isaiam de unito nomine glorie sancti Spiritus declarantem:  Descendit Spiritus a Deo, et eduxit eos: sic eduxisti populum tuum 213 facere tibi nomen glorie . Disce iam unitum nomen esse in natura diuine Trinitatis.

Interrogatio. Declara ergo mihi si uerus est Filius, aut non.

Responsio. Nonne Pater, ut nos intelligeremus, hanc significationem intulit, ut deitatem natiuitatis propriam Filii sui de semetipso insinuaret, dicens: Ex ute o ante luciferum genui te . Unde? Non quia Deus Pater uterum ut homo habeat, qui incomprehensibilis est: sed ideo hec de nostris exempla introducens, significans comparauit, per quod natiuitatem Filii sui ueram de semetipso nobis propriam insinuaret. Considera ergo in hoc loco et tu, Ariane,  qualiter sit dictum. Nunquid hic factus est, qui de utero substantie Patris inenarrabiliter natus est? Nunquid hic factus est qui sic unigenitus ab euangelista nobis annuntiatus est, dicente: Qui non credit in eum, iam iudicatus est, quia non credidit in nomine unigeniti Filii Dei . Sed et in Epistola sua hec eadem indicat: Et sumus, inquit, in uero Filio Dei Iesu Christo, qui est  uerus, et uita eterna, et resurrectio nostra . Ecce habes ex utero, ecce in unigenito Dei, ecce in uero Filio Dei Iesu Christo, qui est  uerus, et uita eterna, et resurrectio nostra, sicut ipse Dominus de se testatus est: Ego sum uia, ueritas et uita . Et similiter Isaias prophetauit: Seruientibus uero mihi uocabitur nomen nouum, quod benedicetur super omnem terram. Et lenedicent  Deum uerum; et qui sunt super terram, iurabunt per Deum uiuum: obliuiscentur tribulationem pristinam, nec ascendet in cor eorum . uides nomen nouum esse Christianorum, quod benedicitur super terram a Domino. Nam ipsi benedicunt Deum uerum, Patrem et Filium, imo et Spiritum sanctum: et iurabunt per Deum uiuum. Et iurabunt, ait, per Deum uerum, quod est diuinitus unitum nomen. Rogo, que est tanta hereticorum dementia, uerum Filium creatorem facture sue comparare? Aut que cecitas tanta est, tantam ueritatis probationem falsis argumentis blasphemare? dum centurio adhuc gentilis homo ad tuam confusionem indicauerit: uere Filius Dei erat iste .

Interrogatio. Et quemadmodum unitum nomen est  in natura diuinitatis, dum alter in alterius nomine uenisse uideatur?

214 Responsio. uere ueneno sunt infecta subtilius cum dolo hec obtusa corda interrogantis atque defendentis. Procul dubio in hoc sane alius est Pater in persona qui uere genuit; et in hoc alter est Filius a Patre in persona qui uere ab eo genitus est. Sed et in hoc alius est in persona Spiritus hic principalis Paraclitus, qui in Pentecoste in apostolos effusus est. Et ideo hec sigillatim dicta memento, ut nomina singula in personis esse distincta. uides quia alter ab altero, siue alius ab alio, in persona tantum differt, et non in plenitudine diuinitatis usie, sicut ipsa Dominus ait: Alius est qui testimonium perhibet mihi,  qui me misit Pater . Sed et alio in loco idem ipse personam sancti Spiritus indicat: Rogabo Patrem meum, et alium Paraclitum mittet uobis . Scito alium ab alio, siue alterum ab altero in persona tantum differre, et non in unita plenitudine diuinitatis usie. Nam si secundum nomina singula personarum alter ab altero sine dubio dici potest, nunquid sic et in unita deitate alter Deus potest pronuntiari Pater, quasi sit in natura diuersus a Filio; et alter Deus potest dici Filius a Patre, quasi sit in deitate alter; et alius Deus potest profiteri Spiritus sanctus, quasi sit in substantia discrepante a Patre et a Filio? Absit: dum unitum nomen sit in una uera natura, ac per hoc unus uerus est Deus.

Interrogatio. Et quomodo in nominibus personarum  unum de uno, aut alterum de altero, hoc est, Filium de Patre esse significas?

Responsio. Ignoras unum Patrem de semetipso genuisse Filium? Quia nemo sibimetipsi pater pater est. Et quis sibimetipsi filius filius est? Dum Pater non sit genitus, et Filius non sit ingenitus; sed plane Pater Filii est quem genuit, et Filius est Patris, qui uere de ipso genitus est. Quapropter non ut quidam solent blasphemantes in confessione introducere duo non nata principia, ut et in toto nec Patrem uertum, nec Filium profiteantur: dum Pater sine Filio omnino dici non possit; quia unus de uno, id est Filius de Patre est; et unus in uno Pater in Filio est, et Filius in Patre est. Qua de re alter est in persona qui uere inenarrabiliter genuit, et alius adeque in persona  qui de ipso natus est. Sane deitas eorum cum sit unita, 215 alter hic Deus ab illo alio Deo uerbo tenus dici non potest, quia unitum nomen est et in plenitudine diuinitatis, et ideo unus est Deus. Ergo si Filius in nomine Patris uenit, et Spiritus Paraclitus in nomine Filii uenit, sicut Filius de eo testatur: Quem mittet Pater in nomine meo ; non tibi uidetur quia duplex et hic contineatur intellectus, id est ut in nomine personarum tantum sit distinctio, in deitate autem nulla sit discretio?

Interrogatio: Et quare in nomine Spiritus sancti nemo uenisse inuenitur?

Responsio: Duces ceci, nunquam hoc prouerbium in Scripturis sanctis uel diuinis audistis: Non glorietur gibbosus sicut rectus? In cuius unito nature  diuinitatis nomine missi sunt apostoli? Ite, baptizate omnes gentes in nomine, et sic prosecutus est per singulas personas, Patris, Filii, et Spiritus sancti ? Nonne unitum diuinitatis Dei nomen prius tacite uniter premisit, et sic in nominibus personarum apertissime declarauit, Patris, et Filii, et Spiritus sancti? Porro nunquid potest arceri de hoc unito deitatis nomine Spiritus sanctus? Aut nunquid potest, contra regulam traditionis euangelice censure, de hoc unito Trinitatis nomine sancti Spiritus sublata uel tacita persona baptisma in Ecclesia perfectum celebrari? Absit. Alioqui quomodo in hoc nomen deitatis, Patris, et Filii, et sancti Spiritus in fide baptismi uniter credentibus datum est? Nonne  hoc nomen uniter honorificatum inuenitur esse in gentibus? sicut presagus Spiritus sanctus per Malachiam prophetam testatur: Quia magnum est nomen meum in gentibus, dicit Dominus Deus omnipotens . Quod Ioannes Baptista absoluit: Ego quidem uos baptizo in aqua penitentie, post me autem ueniet qui uos baptizabit Spiritu sancto et igne .

Interrogatio. Declara mihi si nomen Patris est in Filio et in Spiritu sancto.

Responsio. Iam frequenter de auctoritate Scripturarum tibi ostensum est, Deum Patrem per legislatorem Mosem testatum: Ego autem Dominus Deus, hoc est nomen meum memoriale sempiternum in generationes et progenies . De Filii autem  persona sic ait: Nomen meum est in illo . Et alio in loco idem ipse Pater repetit: Ego Dominus Deus, qui uoco nomen tuum Deus Isrel ; quod ipse Filius confirmauit 216 dicens: Ego ueni in nomine Patris mei, et non me recepistis . Et Dauid ad hec ait: Benedictus qui uenit in nomine Domini . Nam et de persona Spiritus sancti Filius testatus est, dicens: Quem mittet Pater in nomine meo . uides Filium in hoc nomine uenisse quod et in deitate Patris uniter esse ostenditur; et Spiritus sanctus in hoc nomine uenisse indicatur, et Filii; apostolos autem missos fuisse ut baptizarent omnes gentes in unito uel communi nomine deitatis, quod est nature inuisibilis, sancti Spiritus, sicut scriptum est: Nolite  contristare Spiritum sanctum Dei, in quo signati estis in die redemptionis uestre ; uel hoc: Et omnes unum Spiritum potauimus . Siue unitatis nomen baptismo operante suscipe, dicentis: Et uos eritis mihi in filios et filias, dicit Dominus omnipotens . uel hoc accipe: Ex Deo nati sunt . Nec non: Et baptizetur unusquisque uestrum in nomine Iesu Christi . Et alio in loco: Sed abluti estis, sed sanctificati estis, sed iustificati estis in nomine Domini nostri Iesu Christi, et in spiritu Dei nostri . Sed et quod ex Deo natus est, Ioannes testatur: In sua uenit, et sui eum non receperunt: Quotquot autem receperunt eum, dedit eis potestatem filios Dei fieri, credentibus in nomine eius: qui non ex sanguine, neque  ex uoluntate carnis, neque ex uoluntate uiri, sed ex Deo nati  sunt. Disce ergo hoc unitum nomen esse sempiternum in deitate Patris, et Filii et sancti Spiritus: sicut et unum baptisma est fidei, quod uitam eternam credentibus tribuit. Quia sicut unum nomen est in natura Trinitatis, ita et unum donum per baptismum diuinitatis. Apostolus ait: Una fides, unum baptisma ; idcirco quod nomen Patris sit in diuinitate, hoc nomen sit et Filii in natura deitatis, sic et sancti Spiritus identidem hoc nomen sit in substantia claritatis. Nam uis scire? cum in diuinitate Patris nomen, id est Dei siue Domini, aut Spiritus nominas, unitum nomen et Filii et sancti Spiritus in hoc indicas. Ideo secundum  ipsam plenitudinem nature diuinitatis dum refers unitum, nomen per omnia in his esse ostendis. Sane hic secundum personas paulisper tacitum deitatis unitum nomen est. Dum autem singulas personas nominando percurris, nomina propria inesse designas. Unde oportet 217 nos rursus ad superiora dicta recurrere, si potest in unito nomine nature diuinitatis uel Trinitatis aliquid superaddi uel minui. Responde mihi. In hoc loco omnes confuse sunt sententie hereticorum. Preterea ubi nullus nec numerus, sed nec aliqua differentia in unita plenitudine deitatis, Patris et Filii et sancti Spiritus inuenitur, dum unus in alterius nomine distincte in diuinitate, et tamen uniter continetur.

Interrogatio. Pande itaque mihi quomodo tres unum  sunt, aut unum tres sunt.

Responsio. Memento quia Pater, et Filius, et Spiritus sanctus tres sunt, qui in una natura Trinitatis consistunt. Ideo tres unum sunt, siue unum tres.

Interrogatio. Nimirum diuisa est hec Trinitas, an indiuisa? dicito mihi.

 Responsio. Plane diuisa est in nominibus tantum personarum, in deitate autem indiuisa est.

Interrogatio. Edicito mihi quomodo interpretatur unitas.

Responsio. Nescis quia una est Patris, et Filii, et Spiritus sancti diuinitas?

Interrogatio. Quid intelligitur in hoc loco natura?

Responsio. Hoc quod sentitur ueritas, ac dealitas, siue substantia, de qua Greci dicunt usia, que est manifeste unita plenitudo diuinitatis.

Interrogatio. Quid est una Trinitas?

Responsio. Utique quia una est in ipsa Trinitate plenitudo diuinitatis; ita et unitatis nature nomen uniter in Trinitate consistere declaratur, et ipsa Trinitas adeque per singula nomina personatum perfecte  demonstratur. Omnino hic iam breuiter est dictum, quod superius cum grandi cautela secundum stylum Scripture regule catholice est collectum, ut sicut in diuinitate confiteris esse Patrem, sic profitearis esse Filium et Spiritum sanctum.



LIBER TERTIUS. De assumptione hominis, contra Marcellinum hereticum.


 218 Hereticus. Quemadmodum in una deitate eademque unam equalitatem confiteris Filii esse cum Patre, cum ipse de se testimonium perhibeat:  Qui misit me, maior me est ?

Athanasius. Proh dolor! si sic intelligis dictum fuisse, ipse se iam apud te impugnare cognoscitur, cum alio in loco dicat: Ego et Pater unum sumus . Quid ergo? si minor erat, Patri se et in ipsa sempiterna natura non debuerat comparare? Aut quomodo, si dispar erat, et in ipsa deitate diuinitatis non erat Patri cequalis, dicit: Qui me uidet, uidet et Patrem meum ? Qui utique euidenter, si non esset in his una inuisibilis imago nature ueritatis, nunquam prorsus presumens indicasset, Qui me uidet, uidet et Patrem meum. Sed et Apostolum audi dicentem de Christo: Qui cum in forma Dei esset, non rapinam arbitratus est esse se equalem  Deo, sed semetipsum exinaniuit, formam serui accipiens, in similitudinem hominum factus, et inuentus ut homo; obediens usque ad mortem, mortem autem crucis . Qui autem in forma Dei est, minor esse non potest. Rogo, quomodo Pater maior preponitur Filio, et Filius minor subditur Patri, cum forma Dei una perfecta sit; et in parte equalis, et in parte diuinitatis inequalis dici non possit? utique qui aut totus in toto totus sit 219 equalis [* 1Kb] , ut apud nos manifestum est; aut totus in toto totus non sit, sed simul in toto sit inequalis, ut apud uos. Igitur elige tibi unum de duobus, aut una est in his diuinitatis glorie equalitas, aut una inequalitas, dum forma sua nemo sit maior uel minor. Aliud est, si contra auctoritatem beatissimi Apostoli, doctoris  gentium Christum formam Dei Patris esse neges. Si ergo forma eius est, itaque forma sua incomparabiliter maior esse non potest; ne non Christo, sed  semetipso Pater maior sit, quia forma sua a uobis maior esse dicitur. Quod fieri nullo modo potest, dum nemo semetipso maior sit. Sed ne forte etiam hoc presumas, Ariane, dicendo: Pater in natura deitatis parem non habet forme Filii comparationem: nemo ei digne comparandus est. Et utquid coruscum Pauli apostoli intonantis eloquium renuis, dicentis: Christus, qui dum in forma Dei esset, non rapinam arbitratus est esse se equalem Deo ? uel hoc intellige, quia nemo sibimetipsi forme equalis comparetur, cum forma equalis in una persona  dici non possit, dum unita equalitas in utrisque consistat; et hec unita equalitas non tantum in uoluntate concordie sit, sed imo in deitate,  dum hec forma equalis omnino in parte non diuidatur. Quia ubi una equalitas est, ibi diuersitas nulla est: uel ubi una equalitas est, alter alteri non anteponitur, sed nec preponitur, nec subiicitur; dum unita equalitas indiscreta sit, que est plenitudo diuinitatis. Nunquid quia equalem Patrem et Filium in deitate, secundum auctoritatem euangelicam atque apostolicam dicimus, aliquam comparantes mensuram in his esse  posuimus; dum incomparabilis sit hec unita equalitas diuinitatis? Quia de te, Deus, senserim quam ad liquidum dixerim, dum de te, Deus, credendum, et non definiendum. Mihi enim credere iussum est, non discutere permissum est. Ideo Christus Dei forma, uel imago uera Dei Patris inuisibilis, quia una est in his forma et glorie  equalitas; nonne scriptum est: Omnis plenitudo diuinitatis corporaliter habitat in ipso ? Si aliquid minus est, ubi omnis plenitudo est? Aut si aliquid deest, ubi totum est 220 plenum? Nunquid in quo omnis plenitudo diuinitatis corporaliter habitat, id est, ut sic dicatur, dealiter, quid potest inueniri in ipso minus? Nunquid, o heretice, plurali numero plenitudines, aut diuinitates, aut formas, aut imagines, aut equalitates in his personis a sacrosancta Scriptura dici inuenies, cum unita sit Deitas eorumdem? Nunquid quot significationes dicuntur ad gloriam deitatis, totidemque sunt et species diuersitatis? Absit. Dum hec uniuersa ad deitatem unitam substantie diuinitatis usie dicta declarentur, Illud accedit ad causam: Nunquid ubi unita plenitudo  diuinitatis est, pars diuersa uel excisa in parte inequalis in ea est? Dum plenitudo nullam diminutionis partem admittat sibi proprie comparari, cum forma Dei omnem plenitudinem in se contineat diuinitatis, et ipsa sacrosancta indiscretio equalitatis nullam patiatur differentiam maiestatis, sicut ipse testatur: Ego in Patre, et Pater in me ; sed et Isaias hec comprobans dicit: Quoniam in te est Deus, et non est Deus preter te; tu enim es Deus, et nesciebamus, Deus Isrel Saluator a Deo . uel ad hoc Apostolum audi testantem: Quoniam Deus erat in Christo, mundum reconcilians sibi . uides quoniam omnis plenitudo diuinitatis Patris in Filio est, et totus Filius in Patre est? Ideo unitas est in his personis sempiterna equalitas,  quia est immensa deitas, sicut euangelista dixit: Propter hoc magis querebant eum Iudei interficere: quoniam non solum soluebat sabbatum, sed et quod Patrem suum dicebat Deum, equalem se faciens Deo . uel tale dictum accipe: Tu cum sis homo, equalem te facis Deo . Sed et hoc: Ut omnes honorificent Filium, sicut honorificant Patrem; quoniam qui non honorificat Filium, non honorificat Patrem, qui misit eum . Scito unum et equalem in his esse honorem deitatis. Denique ipsum audi ad Patrem clamantem: Omnia mea tua sunt, et tua mea sunt . Sed et alio in loco idem ipse repetit: Omnia que Patris sunt, mea sunt . Si ad diuinitatem refers, unum sunt, si ad operationem facture indicas, uniter  facta hec omnia Scriptura diuina testatur. uel in hoc intellige euangelistam Ioannem dicentem: Omnes de plenitudine eius accepimus, 221 et gratiam pro gratia . Quod ipse Dominus absoluit: Sicut enim Pater suscitat mortuos et uiuificat, sic et Filius quos uult uiuificat . Siue hoc: Pater meus usque modo operatur, et ego operor . Et alio in loco idem ipse indicat: Quecunque enim Pater facit, eadem et facit similiter Filius . Disce hanc unitam esse operationem in natura diuinitatis, que credentibus uitam eternam tribuit. Et, Nemo uenit ad me, nisi Pater adducat eum . Et, Nemo uadit ad Patrem nisi per me . Disce quia per Filium itur ad Patrem,  et de Patre uenitur ad Filium. Nunquid, ut iam predixi, plurali numero plenitudines in hoc loco designauit, o heretice, dum unita sit plenitudo diuinitatis, que uitam eternam operatur credentibus? Utique omnes credentes de hac ipsa unita plenitudine Patris et Filii, imo et sancti Spiritus accepimus, et semper est plenum, quia nichil de indiscreta Trinitate deitatis est minus. Ac per hoc una est equalitas, que est inenarrabilis sempiterna claritas. Sane in his diutius immoremur, et excusatione exquisita tandiu prolixam orationem fecerimus, ut de questione Arii proponentes, non tanquam cauillantes fugisse uideamur. Denique Isaiam audiant aduersus dogmata iniquitatis ipsorum hanc sententiam irrogantem: Stultus enim stulta loquitur, et cor eius uana intelligit, et consummat iniqua,  et loquitur ad Dominum errorem, ad disperdendas animas esurientes, et animas sitientes inanes faciet. Consilium enim malorum inique cogitauit disperdere humiles in sermonibus iniquis, et dissipare uerba humilium in iudicio . Nam pii sapientiam cogitauerunt, et hoc consilium manebit, unde oportet nos uniuersa secundum regulam euangelicam limantes, uel distinguentes ad causam cogitationis contradicentis accedere in superiore dicentis: Qui me misit maior me est . Animaduerte causa assumpti hominis dictum fuisse, sicut scriptum est: Misit de summo et accepit me, assumpsit me de multitudine aquarum . Et, Beatus quem elegisti et assumpsisti . Nec non Dominus, autem assumpsit me . Nunquidnam homo  Deum assumpsit, et non Deus hominem? Deus utique hominem, non homo Deum assumpsit: nam etsi assumpsit de Maria uirgine, non quod semper ante 222 assumptionem hominis una cum Patre fuit amisit, sed neque deitas eius in homine augmentum aut detrimentum ullum sustinuit, cum talis in homine fuerit presenti tempore, qualis et in sinu Patris semper ante assumptionem hominis una cum Patre fuisse cognoscitur. Sed e diuerso dicis mihi: Quemadmodum hominem Deus assumpsit? Ignoras Isaiam prophetasse: Ecce uirgo in utero concipiet, et pariet filium, et uocabis nomen eius Emmanuel; quod interpretatur Nobiscum Deus . Sed et Apostolus hec confirmat dicens formam Dei, formam serui suscepisse .

 Hereticus. Quapropter nobiscum Deus?

Athanasius. Quid aliud intelligitur quam quod Deus uerus hominem uerum de Maria uirgine pro salute assumpserit nostra? Que tamen Maria ex tribu Iuda semen traxit Dauid.

Hereticus. Qui iam nec homo solitarius sine Deo sed nec solitarius sine homine quem suscepit dici potest, unde Filius Dei et Filius hominis uocitatus est?

Athanasius. Sicut claritate euangelice censure cautum est, Fili Dauid, miserere mei . Quod uas electionis breuiter absoluit, Qui factus est ei ex semine Dauid secundum carnem . Et, qui predestinatus est Filius Dei in uirtute secundum  Spiritum sanctificationis ex resurrectione mortuorum. Ecce secundum hominem, ecce secundum Deum. Unam tamen personam duplici significatione esse ostendit, sicut idem ipse alio in loco repetit: Unus enim Deus. Et non in alia persona hec dicendo distinxit: Unus est mediator Dei et hominum, homo Christus iehsu . Sicut scriptum est: Homo est, et quis agnoscit eum ? uides quia mediator? Nec iam Deus tantum pure sine homine quem assumpsit dici potest, nec homo sine Deo. Considera quia duplex est in una persona mediatoris significatio, Deus et homo: dum de Deo Deus sit, et secundum carnem idem ipse filius hominis sit. Ideo uerus Deus, et homo uerus est hic mediator, sicut et forma Dei, et forma hominis. Unde receptissimus prophetarum  Ieremias ad hec dicit: Hic est Deus noster, et non estimabitur alius absque illo: qui adinuenit omnem uiam scientie, et dedit eam Iacob puero suo, et Isrel dilecto suo. Post hec in terris uisus est, et cum hominibus conuersatus est . 223 uides ergo, o heretice, Deum per operationem suam, id est hominem, fuisse agnitum. Si uero hanc tantum probationem Scripturarum non accipis, interrogabo te de mediatore meo, imo omnium nostrum. Responde mihi cuius causa scriptum uel distinctum inuenitur; utrum Dei, in hominis, qui esuriuit, aut sitiuit, aut lacrymatus est, et in agonia positus sanguinem sudauit, et ad postremum passionem mortis uere sustinuit? Si Deum proprie sumis dicendo hec uniuersa perpessum fuisse, occurrit tibi Isaias contradicens: Deus  eternus, Deus qui facit extremit terre, non esuriet, neque laborabit, nec est inuentio prudentie eius; dans es orientibus cibum, et laborantibus uirtutem . Sed et sanctus Ieremias indicat: Nunquid eris ut homo dormiens, et sicut uir qui non potest saluus fieri ? uides quia Deus non esuriet unquam, qui uniuersa ex nichilo constituit. Sed nec deitas eius aliquam passionem sustinuat, cum ad ipsius nutum uniuersa regantur et uiuificentur. Quapropter omnis potestas signorum uel prodigiorum Deo facienti est ascribenda, et omnis necessitas tristitie passionis homini est imputanda, sicut legimus, propheta dicente: Homo in plaga positus, sciens ferre infirmitates: quoniam auersata est facies eius, et dehonestata est, nec aliquid estimata est. Hic peccata nostra  portat, et pro nobis dolet . Et sic prosecutus est: Et Dominus tradidit eum pro peccatis nostris: et ipse quia male tractatus est non aperuit os suum. Ut ouis ad occisionem ductus est; et sicut agnus coram tondente se sine uoce, sic non aperuit os suum in humilitate. Nam quid amplius quam quod ipse homo de se testatur: Quid me queritis occidere, hominem qui ueritatem locutus sum uobis ? Nunquid ad deitatem pertinet hoc dictum: Tristis est anima mea usque ad mortem ? Nunquid causa Dei scriptum est: Quia oportet Filium hominis multa pati a senioribus, et principibus sacerdotum, et scribis, et occidi, et tertia die resurgere . Nunquid causa Dei hec oratio offertur: Pater, si  fieri potest, transfer calicem istum a me , si hec uniuersa diuinitati sunt imputanda? Absit. Cum hic homo uere pro nobis passus sit qui naturam de uirgine ex radice nostra infirma 224 in se habuit. Ideo nostras infirmitates mortalis, uel passibilis homo uere sustinuit, qui post passionem a Deo rursus uere assumptus est. Quod ipse Dominus absoluit: Ego pono animam meam, ut iterum accipiam eam. Nemo tollit eam a me, sed ego pono eam a me . Itaque intellige, quia prius hic homo in natiuitate de Maria uirgine assumptus est, et in passione permittente potestate eius traditus est, et post passionem denuo assumptus ab ipso uel acceptus est, sicut scriptum est: Nam etsi crucifixus est ex infirmitate nostra, sed uiuit ex uirtute Dei . uides. Qui secundum infirmitatem nostram homo uere crucifixus est, et secundum uirtutem Dei uiuit. Denique considera Deum pro dispensatione hominis sui, quem assumpsit, locutum fuisse: Soluite templum hoc, et in tribus diebus suscitabo illud . Nonne de templo corporis sui locutus est hec, quod post triduum ipse suscitauit a mortuis? Nunquid homo qui orabat ut calix ab illo transiret, contra se dicebat: Potestatem habeo ponendi animam meam, et potestatem habeo rursus assumendi eam ? uides quia ubi omnis potestas, nulla in deitate auctoritas mortis est? Ubi autem infirmitas corporis est, ibi tristitia cordis est. Nunquid homo solitarius, Photine o heretice, sine Deo aquas in uinum transtulit? aut confidentia sua mare pedibus  ambulauit? Nunquid homo qui mortem timuisse uidebatur sine Deo mortuos suscitasse inuenitur? Nunquid Simeon phantasma ulnis gestauit? Nunquid per potentiam hominis solitarii terra contremuit? aut rupes et saxa sese illidentia dissiluerunt? Nunquid homo sine Deo demones increpabat, aut uirtutes faciebat? Nunquid homo sine Deo uentis imperabat, et placidas equoris undas compescebat? Nunquid homo solitarius a mortuis resurgere potuit. aut in medio discipulorum ianuis clausis stetit inter illos, et docuit eos de regno Dei? Nunquid homo solitarius super omnes celos ascendere a semetipso sine Deo ualuit? Hec cuncta mirabilia facta cum Deus causa assumpti hominis sui sit operatus, ideo omnis potestas signorum et prodigiorum Deo facienti est ascribenda, et omnis  225 infirmitas passionis homini est imputanda. Sane hic secundum inuisibilem deitatis naturam, et non hominis, dicta accipe, dicentis: Qui me uidet, uidet et Patrem meum . Sed et alio in loco idem ipse repetit: Nemo uidit Patrem, nisi Filius. Nemo scit Filium, nisi Pater . Siue hoc: Nemo uidit Deum et uixit . Sed et Apostolus ad hec testatur: Qui est imago Dei inuisibilis . Quod ipse Pater inuisibilis absoluit: Faciamus hominem ad imaginem et similitudinem nostram . uides unam esse inuisibilitatis diuine nature imaginem Patris, et Filii, imo et sancti Spiritus pure, quam nemo uidit unquam hominum, nec uidere potest, sicut scriptum  est: Deum nemo uidit unquam . Nam si homo uere assumptus, uisus, palpatus, flagellatus, pallio circumdatus, spinis coronatus, felle et aceto potatus, in ligno crucis clauis constipatus, lancea latere perforatus, sanguine et aqua manauit, et usque adeo sepulture traditus uel humatus est, nonne hec cuncta uere secundum naturam hominis sustinuit, Marcionita? Denique de ipsa natura hominis scriptum accipe, et tu paganis consimilis solicola Manichee, nunquid de natura Dei dictum est: uidete manus meas et pedes meos, quoniam ego ipse sum: Palpate et uidete, quia spiritus carnem et ossa non habet, sicut uidetis me habentem ? Utique causa hominis, et non deitatis, post resurrectionem piscem et fauum edit. Nunquid ut deitas a Thoma uideretur,  poscit ab eo: Porrige digitum tuum huc, et uide manus meas, et immitte manum tuam in latus meum, et noli esse incredulus, sed fidelis ? Absit. Dum ipse de deitate sua prius dixerit. Nemo uidit Filium, nisi Pater. Et, Qui me uidet, uidet et Patrem meum . Nonne hic nulla phantasia facta est, ubi uniuersa ueritas hominis post passionem, uel post resurrectionem declarata est? Interrogabo et te, Photine, qui Christum uerum Deum abnegas, et hominem purum tantummodo confiteris. Nunquidnam causa hominis cautum inuenitur: In principio erat uerbum, et uerbum erat apud Deum, et Deus erat uerbum: hoc erat in principio apud Deum. Omnia per ipsum facta sunt, et sine ipso factum est nichil ? Nunquid homo in hoc principio fuit, homousionista?  226 et non Deus Dei Filius ante omne omnino principium semper una cum Patre fuit? Sane hunc hominem nuper de Maria uirgine assumpsit. Nunquid per hominem uisibilia et inuisibilia facta sunt, sicut magister gentium testatur: Omnia per ipsum facta sunt, uisibilia, et inuisibilia, tam ea que sunt in celo, quam ea que sunt in terra; siue throni, siue potestates, siue dominationes ? Accipe in hoc dicto, et tu consimilis synagoga Satane, nomen falsum, o apostalice Iudee, qui asseris Patrem ad angelos locutum fuisse, Faciamus hominem ad imaginem et similitudinem nostram ; dum imago angelice facture sit spiritus uel ignis, que tamen a Deo Filio facta est, sicut scriptum est: Omnia per ipsum facta sunt, et sine ipso factum est nichil . uel  hoc: Qui facit angelos suos spiritus, et ministros suos ignem flammantem . Nunquid angelus qui factus est in ministerio, facere imaginem suam ipse potuit? Absit. Plane Deus Dei Filius ad imaginem unite immortalitatis sue, et similitudinem equalitatis sue fecit hominem, ut homo, in qua iustitia factus fuerat, imaginis incorrupte permaneret, et similitudinem uoluntatis per operationem spiritalem factoris imitando possideret; dum non sit factus talis homo proprie, qualis est pura creatoris imago diuinitatis, quia satis interest ad imaginem et similitudinem referri, et multum distat ut, qualis uel quantus est factor, tantus dicatur esse qui factus a Deo est. Unde post  transgressionem, Adam imaginem immortalitatis, in qua factus fuerat, amisit, quia diabolo consensit ut cautum est: Quoniam Deus mortem non fecit, nec letatur in perditione uiuorum. Siue hoc: Qui destruxit quidem mortem, illuminauit autem uitam et immortalitatem . uel hoc: Absorpta est mors in uictoria. Ubi est, mors, aculeus tuus ? Aut hoc: Nouissimus inimicus destruetur mors . Sed et hoc: Quoniam Deus omnes uult saluos fieri, et ad cognitionem ueritatis peruenire . Nec non et hoc scriptum est: Et uidit Deus omnia que fecit, et ecce bona ualde . Sed et in Euangelio positum est: In ipso quod factum est, uita est, et uita erat lux hominum . Itaque quod in Adam amisimus, per Christum Dominum  nostrum in baptismo 227 suscepimus, ut scriptum est: Primus homo de terra terrenus, secundus homo de celo celestis. Sicut ergo portauimus imaginem terreni, portemus et imaginem celestis . uides imaginem primi hominis de transgressione factam esse mortalem, siue terrenam; et imaginem secundi hominis de iustitia et ueritate factam esse immortalem uel celestem: Dum in Adam omnes moriuntur, et in Christo omnes uiuificantur . Disce iam tu Ebion, et Photine, semper fuisse Deum Dei Filium cum Patre, qui hominem et uniuersa instituit, qui se ante Abraham in claritate euangelice censure fuisse testatur, dicens: Ante Abraham ego sum ; siue hoc: Pater, clarifica me apud temetipsum, claritate quam habui antequam  mundus hic esset. Utique sic dicit qui hunc hominem nuper assumpsit de Maria uirgine. Unde assumptus homo, Filius Dauid, siue filius Abrahe esse ab euangelista predicatur, dum et Deus qui assumpsit hominem secundum diuinitatem sit, et filius Dauid secundum dispensationem filius hominis sit, dum et Deus de Deo sit, et secundum carnem homo filius hominis sit; dum et Deus et homo sit, et homo sine Deo non sit, et Deus solitarius sine homine quem assumpsit non sit. Itaque sciat se omnis confusa silua hereticorum, ubi tot genera draconum uel ferarum requiescunt, in hoc blasphemare, cum alii Deum solitarium sine homine tantum predicent, et alii hominem tantummodo purum sine Deo profiteantur. Dum causas dispensationis passim confundendo,  infirmitatem humanam mortalis hominis diuinitati immortali ascribunt, aut impassibilem deitatem ad naturam hominis passibilis proprie comparant; in hoc miseri laborant, ut alii Deum uerum, et alii hominem uerum Filium Dei abnegent. Respondete mihi, Manichei, filii tenebrarum, in quos tot genera serpentium lubricos habent anfractus: Filium Dei, id est Deum uerum, hominem uerum de Maria uirgine pro nostra salute non confitemini, ut scriptum est: Ecce uirgo in utero concipiet et pariet filium, et uocabis nomen eius Emmanuel, quod interpretatur Nobiscum Deus ; si phantasia tibi uidetur angelum Gabrielem Marie testificasse, dicentem: 228 Ne timeas, Maria, inuenisti enim  gratiam ante Deum. Ecce concipies in utero, et paries filium, et uocabis nomen eius Iesum ; uel euangelista ad hec testante: Et peperit filium primogenitum, et pannis eum inuoluit, et posuit eum in presepio ; si phantasia tibi uidetur, quid concepit uel peperit, aut quid pannis inuoluit et in presepe posuit? Siue hoc exemplum accipe, angelum ad pastores testantem: Et dixit illis angelus: Nolite timere: Ecce enim euangelizo uobis gaudium magnum quod erit omni plebi; quia natus est uobis hodie Saluator, qui est Christus Dominus, in ciuitate Dauid. Et hoc uobis signum: Inuenietis infantem pannis obuolutum et positum in presepio. Et subito facta est cum eo angelorum multitudo exercitus celestis laudantium Deum, et dicentium: Gloria in excelsis Deo, et in terra pax hominibus bone uoluntatis .  Nunquid pro phantasma angeli exsultauerunt in celo? Nunquid phantasia fuit quod adorauerunt magi uenientes ab Oriente? Nunquid phantasia secundum legem octaua die manibus palpatur uel circumciditur? Nunquid pro phantasia infantes occisi sunt? Nunquid phantasia Ioannes manibus attrectans baptizauit? Nunquid phantasma erat super quem uidit Ioannes Spiritum sanctum in specie columbe uenientem et manentem in eo? Nunquid phantasia pedes discipulorum manibus lauit? Nunquid phantasma uere manducauit et bibit? Nunquid phantasia lutum de sputo fecit, et liniuit oculos ceci, et uidit? Nunquid phantasia Lazarum fetentem quarto die suscitauit? Nunquid phantasia unicum matri sue uiuificauit? Nunquid phantasia centurioni puerum condonauit?  Nunquid phantasia in cruce pependit, cum tremefactis cardinibus mundi uidens centurio confessionem dedit, dicens, uere Filius Dei est hic ? Nunquid phantasiam in sindone inuoluit Ioseph, et posuit in monumento? Nunquid phantasma a mortuis post tres dies resurrexit, et in celos ascendit, et sedit ad dexteram Patris? Absit, o Manichee, in quo diabolus uniuersa phantasmata erroris est operatus: presertim cum hec cuncta superius memorata, que specialiter pro homine mirabilia sunt dicta, Deus uerus in 229 homine, aut pro homine, aut per hominem uerum sit operatus. Ideoque cognosce in hoc loco et tu, o Ariane, quem diabolus in agro dominico inter bonum triticum ausus est ad eradicandum semen suum zizanie seminare, ut scriptum  est: Scio opera tua, quod nomen habes tantum quod uiuas, et ecce mortuus es. Esto itaque uigilans, et constabilito reliqua que moritura sunt. Non enim inuenio opera tua plena coram Domino. Memento quemadmodum acceperis et quomodo audieris; serua et age penitentiam. Sin uero, ueniam ad te ut fur, et nescis qua hora ueniam ad te . Audis, o heretice, qui nomen tantum Christiani habes, et ore diaboli loqueris, qui ignoras causa dispensationis hominis dictum fuisse: Qui me misit, maior me est .

Hereticus. Dic, orthodoxe, si pro dispensatione hominis, ut asseris, positum est: Qui me misit maior me est, ergo quo tempore missus a Patre est?  Forte dicturus es, Absens ab illo tunc diuinitas eius fuisse cognoscitur.

Athanasius. O satis confusa conscientie cecitas, que prorsus serpentis ueneno es infecta! Utique si absens a Patre fuit, quomodo indiuisa natura est; et si diuisus est, quomodo unus in uno est? Et si absens fuit, cum in homine fuit et est, cur a piscatore Ioanne nobis in sinu Patris agens unus semper annuntiatus est dicente: Deum nemo uidit unquam, nisi Unigenitus, qui est in sinu Patris, ipse enarrauit ? Denique ad hec ipsum audi loquentem: uerba que uobis locutus sum non sunt mea, sed eius qui me misit Patris . Sed et hec: Opera que ego facio non sunt mea, sed eius qui me misit Patris, ipse operatur opera sua . Et, Si mihi non creditis, operibus credite, quia ego in Patre,  et Pater in me . Ecce Filio loquente Pater loquitur, et operante Filio Pater uniter operatur, et manente Patre in Filio, manet Filius in Patre. uides indiuisam esse naturam diuinitatis Patris et Filii, dam quod loquitur natura Filii, uniter loquitur et Patris; et quod operatur natura Filii, hec ipsa uniter natura diuinitatis operatur et Patris. Et cum manet naturaliter Filius in Patre, idem inuicem manet substantialiter et Pater in Filio. Unde ut certus sis inter exeuntem et a quo exierit, ut ipse ait: Ego a Patre exiui, 230 et ueni , nomina in personis ostenduntur, et non unita plenitudo diuinitatis que est indiscreta, diuiditur: dum qui a Patre fuit, et est, ut ipse testatur: Ego in Patre, et  Pater in me est . Preterea dum et ubique presens sit hec unitatis plenitudo, et omne adimpleat interius et exterius, a summitate celorum usque ad profundum inferorum, sicut scriptum est: Ego Dominus Deus qui impleo celum, et terram, et omnia que in eis sunt . uides unitam esse hanc plenitudinem, indiscretam esse diuinitatem. Itaque considera, quia quidquid ad deitatem refertur, unitatem indiscretam esse designat: quidquid causam hominis indicat, naturam infirmitatis ostendit, sicut ipse ait, Spiritus carnem et ossa non habet, sicut me uidetis habere . Nonne in hoc dicto hominem ostendit? Nam secundum Deum sic prosecutus est: Spiritus est qui uiuificat: nam caro nichil prodest: uerba que ego locutus sum uobis,  spiritus et uita sunt . uides quia ubi auctoritatem refert, diuinitatem indiuisam esse ostendit; ubi ad hominem, naturam infirmitatis designat. Ac per hoc omnis potestas Deo est ascribenda, et omnis infirmitas homini est imputanda, sicut ipse ait: Tristis est anima mea usque ad mortem . Rogo, qui maior? qui assumpsit, an qui assumptus est? Deus, an homo? hoc est forma Dei, an forma serui hominis? qui clarificat, aut qui clarificatus est? sicut ipse dicit: Nunc clarificatus est Filius hominis, et Deus honorificauit eum in se . Considera iam in his dictis unam personam duplici uocabulo declaratam esse, Dei et hominis, Apostolo dicente: Unus enim Deus, unus et mediator Dei et  hominum, homo Christus iehsu . Siue hoc: Mediator autem unius non est. Deus autem unus est . uides unum esse Deum, et non alterum in persona esse mediatorem Dei et hominum, Christum Iesum. Sed e diuerso dicis mihi, heretice: In una persona quid potest discerni? Ergo si non discernis, certus esto quia et deitatem passam simul esse ostendis. Et cur tu in uno homine causam anime discernis, heretice secundum dominicum dictum, eo quod non debeat timeri homo, qui habeat potestatem occidere corpus, animam autem non possit occidere? Si tu in hac causa animam 231 tantum discernis in una persona hominis, que ab homine non interimitur: quanto magis nos in una persona Dei et hominis, hoc est, Filii Dei, causam immortalitatis,  id est deitatem ab hominis infirma natura discernimus? Denique Deum adhec audi loquentem: Soluite templum hoc, et in tribus diebus suscitabo illud . Nunquid deitas dissoluta est, Marcellio Montensis, ut asseueras, siue sapientia, uel uirtus Dei Patris, et non homo? Utique homo uere passus est, qui templum Dei factus est, qui ab ipso resuscitatus est, sicut Scriptura diuina testatur: Confige clauis a timore tuo carnes meas . Siue hoc: Et uidebunt in quem transpunxerunt . Nunquid diuinitatem clauis fixerunt, aut lancea forauerunt? Absit. Nonne una persona Filii Dei est, per quam causa tanta distinguitur? Rogo, si ipse infirmitatem hominis, quam assumpsit, immortalitati sue non imputauit, tu tantam et tam immensam deitatem,  per quam omnia sunt facta, homini passibili ascribis? Sicut et tu  soles proponere Apostolum dixisse: Omnia subiecta sunt ei, preter eum qui subiecit ei omnia. Nam cum subiecta illi fuerint omnia, et ipse subiectus erit ei qui sibi subiecit omnia . Hoc euidenter ad deitatem Filii Dei non pertinet dictum, dum per ipsum cuncta sint facta, et semper illi fuerint subdita, quia nemo sit qui facture sue non dominetur semper. Unde homini qui nuper natus est, sine dubio ante passionem illi non fuerint subiecta, cum adhuc ipse homo morti esset pro nobis debitor. Unde iam post passionem uel ascensionem, siue iudicium futurum, uniuersa erunt ei subdita, sicut ipse homo de se significat, qui adhuc in celis non fuerat: Data est mihi omnis potestas in  celo et in terra . Denique uel hoc accipe: Et potestatem dedit ei ad iudicium faciendum, quoniam Filius hominis est . uel saltem de unita bonitate nature, ipsius Domini dicta suscipe: Hec est autem uita eterna, ut cognoscant te solum uerum Deum, et quem misisti iehsu Christum . Nunquid se de hac ipsa sola bonitate Patris alienum esse perscripsit, qui sic subiunxit: Et quem misisti Iesum Christum? Nam et Pater eadem testatur: Eructauit cor meum uerbum bonum, 232 dico ego opera mea regi . uides bonum esse uerbum Dei, qui de Patre substantialiter uel naturaliter consistit. Ideo huiuscemodi omnes comparationes pro infirmitate hominis sunt dicte: Qui  me misit maior me est . Siue in hoc dicto, in quo soles argumentari: Quid me dicis bonum? nemo bonus, nisi solus Deus ; cum alio in loco ipse dicat: An oculus tuus nequam est, quia ego bonus sum ? Sed et hoc: Ego sum pastor bonus . Sicut et de persona sancti Spiritus sic cautum inuenimus: Spiritus tuus bonus deducet me in uia recta . Disce unam esse bonitatem in natura Patris, et Filii, et sancti Spiritus. Igitur uel nunc perpende quia omnis infirmitas homini est imputanda, et omnis potestas bonitatis signorum uel prodigiorum deitati indiscrete Trinitatis est ascribenda.

Hereticus. Interrogabo te ergo si una natura Patris et Filii indiscreta est qui ait: Ego in Patre, et  Pater in me ; et causa dispensationis hominis dictum fuisse asseris: Qui me misit maior me est : quid iam de persona Spiritus Paracliti dicturus es? minor non est, qui a Filio missus est? sicut ipse ait: Si non abiero, Paraclitus non ueniet. Et si abiero, mittam eum ad uos, et docebit uos omnem ueritatem ?

Athanasius. O inaudita adhuc penitus tam inquisita perscriptio. Itaque suggerente ipso de se sancto Spiritu, nunc oportet nos unum pro multis pertinens dare auctoritatis exemplum. Memento reciprocam esse hanc nature uirtutem mittentis et missi, dum hic qui nunc missus est, ipse iam pridem misisse mittentem inueniatur. Denique per sanctum Isaiam Dominum Dei Filium accipe testantem: Accedite ad  me, et audite hec. Non ab initio in occulto locutus sum: cum fierent, illic eram; et nunc Dominus misit me, et Spiritus eius . Disce tandem aliquando unitam esse hanc naturam diuinitatis mittentis et missi, dum qui nunc in Euangelio quamuis missurum se Spiritum Paraclitum testatus sit, tamen se ipse ab eo iam prius missum per sanctum inclytum Isaiam professus sit: dum hic qui mittitur a mittente nunquam diuiditur, quia indiscreta natura est, dum inter mittentem et missum persone ostenduntur et nulla in diuinitate diuisio est; preterea dum ubique presens sit hec 233 unita plenitudo, et omnia impleat interius et exterius, a summitate celorum usque ad profundum inferorum.

Hereticus. Rogo si Filius hominis est, ut de uetere  Scripturarum auctoritate mihi indices queso.

Athanasius. Audi psalmographum: Fiat manus tua super uirum dextere tue, et super Filium hominis, quem confirmasti tibi . Sicut et sanctus Daniel testatur: uidebam in uisu noctis, ecce cum nubibus celi uenientem Filium hominis; et appropiauit usque ad ueterem dierum, et oblatus est ei principatus, et honor, et imperium, et omnis plebs, et tribus, et lingue seruient ei. Potestas illius potestas perpetua, que non desinit, et imperium eius non interibit . Ecce uirum dextere, ecce Filium hominis, sicut Apostolus dicit: Qui factus est ei ex semine Dauid secundum carnem . Nam secundum spiritum deitatis sic ait: Qui predestinatus est Filius  Dei in uirtute, secundum spiritum sanctificationis . Sicut ipse Phariseos interrogat de diuinitate sua: Quid uobis uidetur de Christo? cuius filius est? Responderunt ei Iudei: Dauid. Et ait illis: Quomodo ergo Dauid in spiritu uocat eum Dominum, dicens: Dixit Dominus Domino meo, Sede a dextris meis, donec ponam inimicos tuos scabellum pedum tuorum? Si ergo Dauid in spiritu uocat eum Dominum, quomodo filius eius est? Et nemo poterat respondere illi uerbum . Disce ergo quia secundum carnem filius hominis est, hoc est Dauid, et secundum diuinitatem idem ipse Filius Dei est in uirtute, et Dominus ipse Dauid est. Quamobrem unigenitum dum Scriptura refert, secundum diuinitatem indicat quia in deitate unigenitus a Deo Patre omnino  fratres non habet, et dum primogenitum nominat, naturam hominis ostendit? quod Apostolus declarat dicens: Ut sit ipse primogenitus inter multos fratres . Siue hoc accipe exemplum: Et a Iesu Christo, qui est testis fidelis, primogenitus ex mortuis . Nonne una est persona Filii Dei, et duplex est eius significatio, Deus et homo? Nonne  unus est Filius, qui secundum carnem primogenitus filius nuncupatur ex mortuis homo, sicut scriptum est: Qui est primogenitus ex mortuis . Itaque crede mihi, qui legis hanc scripture mee fidei professionem, quia multi de hac tractauerunt, sed non 234 intelligentes errauerunt: qui dum personam pro causa discernunt, duos filios in confessione introduxerunt; qui debuerant causam passionis hominis a diuinitate discernere, et non personam; dum unus sit Filius, cuius est persona. Sed duplex nature significatio est, dum unigenitus a Deo Patre Deus sit, et primogenitus a mortuis homo sit, dum Deus uerus et homo uerus sit; et cum Deus sit, et secum assumptus sit. Quapropter causa discernitur, et non persona: ac per hoc in deitate cum dicit, impassibilem  diuinitatem designat. Ubi autem causam hominis indicat, naturam passibilem esse demonstrat. uides quia ubi secundum auctoritatem refert, diuinitatem indiuisam a Deo Patre esse ostendit: ubi secundum hominem indicat, infirmitatis naturam declarat. Ideo omnis potestas Deo est ascribenda, et omnis infirmitas passionis homini est imputanda.



LIBER QUARTUS. De singulis nominibus, aduersus Nouellam heresim cuiusdam Potentini Urbici.


Hereticus. Hic iam de singulis nominibus atque personis identidem refer mihi.

Athanasius. Non tibi sufficere debuerat, unum pro multis dominice fidei exemplum dicentis: Euntes baptizate omnes gentes, in nomine Patris, et Filii, et  sancti Spiritus , de quo iam pridem in primo libello tam absolute digesseram, in quo totius sacramenti ueritatem 235 in unita deitate consistere declaraueram, nec non et nomina propria in singulis personis inesse distinxeram? An ignoras quia Pater unus innatus est, et ipse Filius non est; et unus Filius uere ab eo natus est, qui Pater non est; et unus hic Spiritus sanctus, qui non ut hic Pater genuit, et non sicut Filius natus est, sed nec factura est? Sane ut Scriptura diuina testatur de unita uera deitate est; ac per hoc nomina uera propria in personis sunt, et non uocabula uacua.

Hereticus. Ut hec dicta de auctoritate ostendas postulo.

Athanasius. De assumpto homine in claritate Euangelii  scriptum est: Et baptizato Iesu confestim ascendit de aqua, et ecce aperti sunt celi, et uidit Spiritum descendentem de celo sicut columbam uenientem in ipsum. Et ecce uox de celis dicens: Hic est Filius meus dilectus, in quo bene complacui . Nonne alter est in persona qui baptizatus est, et alter qui sicut columba de celis descendit, et alius adeque cuius uox de celis audita est? Alio in loco scriptum est: Omnis qui diligit genitorem, diligit eum qui natus est de eo . Nunquid ipse est genitor qui et natus est? Absit. Accipe uel hoc testimonium: Qui non confitetur Filium, nec Patrem habet: qui autem confitetur Filium, et Patrem habet .  Siue hoc: Qui me odit, et Patrem meum odit . Sed ad hec Ioannes indicat. Qui negat Patrem et Filium, hic est Antichristus . uides Antichristum esse qui negat uerum Patrem et Filium. Denique Patris uocem de celis audi dicentem Hic  est Filius meus dilectissimus in quo bene complacui, ipsum audite . Dum omnimodo alter sit qui testatur de celis, et alius adeque qui testificatur in terris. Sicut Filius ad Patrem clamat: Pater, honorifica nomen tuum. Et uenit uox de celis: Et honorificaui, et iterum honorificabo . Utique si ipse erat Filius in persona una qui et Pater, a quo tandem honorem postulabat? et cuius uox ad eum respondebat, dicens: Et honorificaui, et honorificabo? Sed et hoc: Pater sancte, honorifica Filium tuum, ut et Filius tuus honorificet te . uides in hoc mutuam esse secundum nature uicissitudinem honorificentiam, in his consistentem? Siue accipe: Ego de eo exiui, et ueni . Nunc et alio in loco idem ipse repetit: Ego a Patre exiui, et  ueni . Utique si ipse erat Pater in persona, qui 236 et Filius, sic debuerat intimasse: Ego a me exiui in hunc mundum. Dum procul dubio alter sit qui exiuit, et alius sit de quo exierit. Sed ad hec subiunxit de persona sancti Spiritus: Cum uenerit aduocatus ille, quem ego mittam uobis a Patre meo, Spiritum ueritatis, qui a Patre meo procedit, ipse testificabitur de me . Itane non alter est qui mittit, et alius adeque in persona a quo procedit, et alter est hic ipse qui uenit? Denique si una esset persona, a quo tandem mitteretur? uel a quo procederet? sicut Apostolus hec in salutatione ad Corinthios confirmat, dicens: Gratia Domini nostri  Iesu Christi, et caritas Dei, hoc est Patris, et communicatio sancti Spiritus cum omnibus uobis . Nonne aperte per singula nomina, sicut et superius continetur, singulas personas inesse distinxit? Denique ad hec ipsius Filii dicta suscipe, dicentis: Alius est qui testimonium perhibet mihi, qui me misit Pater , dum infra de se dicat alius. uides quia alius est Pater in persona Filii, et non alius est in diuinitate. Sed et de Spiritu sancto sic ait: Rogabo Patrem meum, et alium paraclitum mittet uobis . Considera et alterum esse Spiritum Paraclitum in persona, et non tamen esse alterum in diuinitate; ideo alter ab altero in persona tantum differt, et non in deitate. Itaque alter est Pater in persona qui genuit, et alius  Filius est qui genitus ab ipso, et alius Spiritus Paraclitus qui de unita natura est. Sed dicis mihi, heretice, quemadmodum Spiritus de unita natura consistit? Ecce Filius de eo testatus est: A Patre procedit : et sic prosecutus est, et de meo accipiet . Quod testimonium Pater comprobauit, dicens: Spiritus a me procedit . O homo, si Spiritus hic Paraclitus, ut dicis, Pater non est, Filius non est, factura non est, quid tibi esse uidetur? O uera cecitas! Utique si Scriptura tibi non sufficit, que sic de eo significat, me non est iam super eo quod interroges. Sane non debeo dissimulare, eo quod non tibi debeam indicare quod sentio. Sed ut prius scias quos laqueos euites, indicabo tibi hec. Heresis nouella exstitit inaudita  cuiusdam URBICI POTENTINI, qui hunc Spiritum sanctum, Patrem aut Filium, aut certe facturam usurpat debere 237 confiteri. Ut si quis certe ignarus, uel rudis in Scripturis diuinis, de his que per amaritudinem uersutie eius sunt in medio oblata commenta audierit, et aliquid ex his blasphemie dictis elegerit, statim in heresim incidat. Audi itaque quemadmodum absolui debeant tortuosa uincula iniquitatis eius. O Potentine, qui aduersus Scripturas diuinas, uel totum mundum tu solus a catholicis de hoc dissentis, dum philosophorum doctrinas sectaris, qui sic sentis: utique si Spiritus sanctus, et hic Paraclitus, ut dicis, Pater esset, sine dubio iam non esset unus Pater, sed duo patres: aut si Spiritus et hic Paraclitus Filius esset, sine dubio iam non unus filius esset,  sed duo filii: uel si factura esset Spiritus Paraclitus, proculdubio non iam esset uerus Deus, qui factus est, quod absit. Ac per hoc eadem ipsa repeto, et per apertiores sermones hec dicta de auctoritate iuris indico. Igitur si alter Pater erat et hic Paraclitus, utquid dictum Apostoli inuenimus: Unus enim Deus Pater ? Siue hoc dictum: Nobis tamen unus Deus Pater, ex quo omnia, et nos in ipso ? Disce ergo quia unus est innascibilis Deus Pater. Sed et si alter Filius esset, et hic Spiritus consolator, cur unigenitus Filius a Ioanne euangelista predicabatur, dicens: Deum nemo uidit unquam, nisi unigenitus Filius, qui est in sinu Patris, ipse enarrauit . Siue hoc: Et unus Dominus iehsu  Christus per quem omnia, et nos per ipsum . uides quia unus est Filius, qui est unigenitus Deus. Sed et si creatura erat Spiritus sanctus, et Deus uerus non erat: cur legimus ipsum Dominum Christum Nicodemo indicantem: Quod nascitur de Spiritu, spiritus est ? quia Deus Spiritus est. uel saltem hoc exemplum accipe: Et nolite contristare Spiritum sanctum Dei, in quo signati estis in die redemptionis . Sed et ad hec dicta suscipe: Nisi quis renatus fuerit ex aqua et Spiritu sancto, non intrabit in regnum celorum . Memento, quia Deus est Spiritus sanctus, qui cuncta operatur in signis et prodigiis, sicut uas electionis breuiter absoluit: Hec omnia operatur unus atque idem Spiritus, diuidens singulis prout uult ; Qui utique si creatura erat hic unus atque idem Spiritus, quemadmodum 238 hec uniuersa mirabilia poterat operari? Unde non Pater est hic Paraclitus, Potentine, ne duos Patres aduersus stylum regule auctoritatis in confessione introducantur: et non est Filius, ne duo filii contra sacras Scripturas esse uideantur: et non factura est, ne non Deus uerus sit. Sed ad postremum ut discas ab ipsa creatura diuina, uerus Deus est, quia de ipsa uera deitate unita incomparabilique consistit.

Hereticus. Rogo, si unita deitas est incomparabilis, nunquid sic et nomina personarum incomparabilia sunt?

Athanasius. Proh dolor! si multi sunt patres qui aliquando patres non fuerunt, nunquid aliquis ex his  Deo Patri in sempiterna generatione pater digne comparabitur? Aut quia multi sunt filii, qui nuper nati sunt, et antea filii non fuerunt, nunquid aliquis ad sempiternam diuinitatem Filii Dei proprii assimilabitur? Aut quia multi sunt spiritus in celo, et in terra, qui facti sunt, nunquid aliquis eorum in sempiterna diuinitate sancto Spiritui adequabitur? Absit, ne factura factori suo comparetur; dum factura nuper ceperit, factor autem eius semper ante omne omnino principium fuerit. Memento unum esse Patrem ex quo omnia, et unum esse Filium per quem omnia, et unum esse sanctum Spiritum in quo omnia, sicut scriptum est: Omnia ex ipso, et per ipsum, et in ipso . Considera ad hec argumenta dicta, tres significationes per unitum operantis nomen esse  ostensas, id est ex ipso, et per ipsum, et in ipso: dum alius sit ex alio, aut per aliud, quia ad singulas personas hoc pertinet dictum. Nam de unito nomine sic ait: Ex ipso, et per ipsum, et in ipso, quod idem ipsum est unum. Unde quamuis hec uocabula in proprias personas tacite sint dicta, tamen unum nomen in his clause est reuelatum. Ergo quia ait, Ex ipso, ex Deo Patre uocitata ut fierent demonstrauit; et per ipsum, per Deum Filium hec ipsa facta indicauit; et in ipso, in Deo sancto Spiritu sanctificata pronuntiauit. uides quia ex quo, ex Patre est dictum; et per quem, per Filium est factum; et in quo, in sancto Spiritu est uniter consummatum. Itaque quod ait, ex ipso, et per ipsum, et in ipso, quia  identidem 239 hec ipsa est diuinitas Patris, que et Filii, sic et sancti Spiritus, ideo cuncta ex ipso, et per ipsum, et in ipso facta sunt. Ipsi Trinitati unite et inenarrabili honor et gloria in secula seculorum, Amen.

Et cur nomina in personis tantum distinguantur, accipe. Nunquid Pater, qui inenarrabiliter genuit Filium, ipse et Filius potest dici? Nunquid Pater hominem de Maria uirgine assumpsit? Nunquid Pater natus, aut incarnatus, aut passus est? Absit a nobis, Sabelli heretice, ne hanc blasphemiam admittamus. Dum hic uerus Filius Dei, uere incomparabiliter natus fuerit de Patre, et pro nostra salute denuo dignatus fuerit assumere hominem de Maria uirgine. Unde iam Deus uerus et homo uerus dicitur,  imo et est. Ideo in his diuisa sunt nomina personarum, ne quem Patrem dicis, hunc eumdem et Filium confuse designes, aut ne Filium Patrem esse pronunties, uel certe hunc Spiritum sanctum inestimabilem, Patrem aut Filium temere testeris, et nullam omnino firmitatem tenere inueniaris: dum per ipsa nomina personarum, ipsam unitatem passim confundis, ut ipsum sibi dicas in persona Patrem esse, quem et Filium, quasi ipse genuerit, aut ipse sibi Pater sit, et ipse sibi Filius sit, quod absit: dum nemo sibimetipsi pater sit, et nemo sibimetipsi filius sit, quem uere genuerit; dum pater filio sit, et filius patri sit quem uere genuit. Propter quod nomina in personis perfecte distinguuntur.

Hereticus. Ut hec dicta de auctoritate mihi approbes  queso.

Athanasius. Accipe Filium in claritate euangelice censure testantem: Cum uenerit aduocatus ille Spiritus ueritatis, qui a Patre meo procedit, ipse testificabitur de me . uel hoc statim accipe: Aduocatus autem Spiritus sanctus, quem mittet Pater meus in nomine meo, ille uos docebit omnia, et admonebit quecunque dico uobis . Nonne quam breuiter nomina in singulis distinxit, dum hunc aduocatum Spiritum Paraclitum a Patre annuntiat esse uenturum, et de semetipso testimonium in mundo esse laturum?

Hereticus. Quare nomina designantur?

Athanasius. Proculdubie quia Pater uere genuit, hoc proprium nomen est ei, et 240 Filius uere de  eo natus est, hoc unitum nomen est ei, et Spiritus  principalis, qui de Patre procedit, deitatis nomen est ei. Cum uero nomina pluraliter in personis singulis percurrendo distinguuntur, propria nomina ostenduntur. Cum secundum deitatem referuntur, unitum usie nomen in his indicatur.

Hereticus. Quid ergo designant persone proprietatis indicium, quod et solus Pater, et unigenitus Filius, et unus hic Spiritus sanctus, quemadmodum hic ostendis unitum nomen esse substantiuum in propriis personis?

Athanasius. Audi quoniam quomodo substantiuus est in diuinitate Deus Pater; sic substantiuus est in eadem natura et substantia et Deus Filius, sic substantiuus est in eadem natura usie Deus Spiritus sanctus. Siue hoc tale dictum referas, quemadmodum Deus est Pater,  sic Deus est et Filius, sic Deus est et Spiritus sanctus. uides quia substantiuum diuinitatis nomen in his personis. dum indicas, deitatis unitum nomen demonstras. Itaque duplex est huius mysterii intellectus: memento dum unitum nomen eorum in unita substantia consistat, et propria nomina singula in singulis personis distinguantur. uel certe per hoc argumentum ueritatem intellige: Ego et Pater unum sumus . Utique quia unitum nomen nature, plures nature non sunt, et sumus, in una persona non est. Itaque ubi deitatis nomen indicat, unum designat: ubi autem ad nomina personarum uenit, sumus ostendit. Idcirco aliud est, unitum nomen deitatis ad communem auctoritatem Trinitatis uniter referre, et aliud est singula nomina pluraliter  per singulas personas distinguere: quia ubi natura usie requiritur, unitum nomen reuelatur: ubi autem nomina propria indicantur, singule persone inesse declarantur. Sicut et in hoc argumento uas electionis, breuiter absoluit: Ex Deo, coram Deo, in Christo loquimur . Itane non per hec tacita nomina, quamuis personarum singulas significationes inesse declarauit, id est ex Deo, quod euidenter ex Deo Patre; et quod prosecutus est coram Deo, hoc est, teste Deo, sanctum Spiritum demonstrauit; et in Christo loquimur, quod ait, utique nos ex Deo, coram Deo, in Filio Dei testimonium 241 predicamus. uides multifarie tibi dictum nomina singula in personis ostensa esse, quoniam nomina singula tantum in personis perfecte ostenduntur, et deitatis  usie indicium uniter per hec ipsa indicatur.



LIBER QUINTUS. De unita ac sempiterna substantia Trinitatis. Hic contradicentis persona est ariomanitarum.


Hereticus. Cur confessus es sempiternum cum Patre esse Filium, quem natiuitas nullo modo passa est admittere in sempiternitate? qui si sempiternus una cum Patre erat, natus non est; si autem natus est, sempiternus esse non potest, dum nat uitas posterior sit sempiternitate.

Athanasius. O inanis machina, de ligno, feno et  stramine, in arenis edificata, cuius in proximo adest ruina et incendium! Hic ad tuum malum argumentum necesse est ut centra te proferam uere sapientie interdictum. Quare non fit sempiternus Filius, cuius natiuitas nullo modo excluditur a sempiternitate? Sed imo hic qui ante omne omnino principium iam natus fuerat, ipsius est una cum Patre sempiternitas,  dum de sempiterno sempiternus genitus fuerit. Sed dicis mihi: Natiuitas posterior est a genitore suo. Reuera quasi prius conceptus de semine, aut coagulatus in uentre, et usque ad postremum incrementum natiuitas eius accedens profecerit, et 242 sic tandem aliquando natus fuerit. Absit ne huic natiuitati aliquid comparetur, sicut scriptum est: Generationem autem eius quis enarrabit ? Nunquid Pater, qui uere genuit in passionem aliquam incidit, aut in ipsa natiuitate Filii sui detrimentum sustinuit? Absit, dum hec generatio omnino, ut superius dixi, non enarretur. Denique de hoc si potes contra diuinam Scripturam, erra; dum ipsa modo dicat manum, Filium, et dexteram, et brachium: et modo uerbum de ore  Patris; modo ex utero ante Luciferum genitum ; et modo in Patre esse; et modo quasi a Patre exisse et uenisse; et modo in sinu Patris esse; et modo apud Patrem erat; et modo in Patre est et erat; et modo Pater in Filio, et Filius in Patre est. Considera si ad hec multifarie dicta aliqua natiuitas generationi Filii Dei poterit comparari uel enarrari? dum hic qui ante secula incomparabiliter natus iam fuerat, quomodo et nunc in sinu Patris est? aut qui a Patre exiuit et uenit, quomodo semper in Patre fuit et est? aut qui manus, uel dextera, siue brachium esse significatur, quero a te, o heretice, ut enarres quomodo a Patre genitus fuerit; cum et sapientia, et uirtus Dei Patris sit a diuina Scriptura utique appellatus uel nominatus? Aut qui ex utero genitus  est, quomodo et de ore Patris uerbum exiuit et uenit? Aut quomodo Pater in Filio est, et Filius in Patre est? uides quia non enarratur hec sola natiuitas. Querenda est potius secundum professionem Scripturarum quam iudicanda uel discutienda. Que quamuis inenarrabilis sit, tamen secundum professionem synodi Ariminensis, ignorabilis creature sit. Quare natus non fuerit uere de Patre: quod absit, dum certus sim quod natus sit. Sed in eo sane ignoro quemadmodum de Deo Patre genitus fuerit; quia de inestimabili Patre, inestimabilis est uere qui ab eo genitus est. Sed dicis mihi: Incepit Filius, quia natus est; et e contra audi: Ergo incepit et Pater, quia genuit. Si incepit Filius, incepit et Pater. Ergo sempiternitatem hanc, quam anteriorem natiuitate  Filii fuisse asseris, cui tandem ascribis? Ait hereticus: Patri tantum.

Athanasius. Et cur preiudicas ei? Utique si 243 nuper genuit, sempiternus esse non potest. Elige tibi alterum de duobus; aut una est eorum sempiternitas aut una posteritas. Postremo quid tantum Filio imputas, quasi aliquando non fuerit? cum hoc magis debeatur Patri deputari; quem tu Patrem aliquando secundum professionem tuam non fuisse testaris. Utique reuera si Filium natiuitas impediuit ne sempiternus esset, quem tarde aut sero natum fuisse asseris, necesse est ut et genitori natiuitas Filii sui impedimentum attulerit, ne sempiternus sit si nuper  genuit. Non tibi uidetur quia utrumque eos a sempiternitate impugnat? Cur ergo iam non est hec talis professio uestra: nouus Pater, nouus et Filius? incipit Pater, incipit et Filius? Et excluso Patre et Filio ab una sempiternitate, quero a uobis cui Deo hanc sempiternitatem ascribatis? quia Patrem dicitis tarde et sero genuisse, et Filium nuper natum fuisse. Ergo ambo a sempiternitate exclusi esse uidentur. Considera ergo non posse dici sempiternum Patrem sine Filio, dum magis sempiternus sit Pater cum suo Filio: quia non potest tantum hic Pater dici sine suo Filio.

Hereticus. Quod sensisti, de sensu tuo attulisti, et nichil de auctoritate sacre Scripture mihi satisfecisti: Unde uel unum tantummodo proferas pro  multis pertinens ad hoc exemplum postulo, ut superiora dicta tua possint iure legitimo confirmari.

Athanasius. Audi psalmographum sanctum Dauid dixisse, imo Filium Dei per Dauid ad Patris personam retulisse: Et ego semper tecum, tenuisti manum dexteram meam , etc. uel ipsum Patrem ad legislatorem Moysen audi dicentem de sempiterno unito nomine Trinitatis: Ego Dominus Deus, hoc est nomen meum, memoriale sempiternum in generationes et generationes . Quod alio in loco idem ipse Filio suo dictum ostendit, id est, Nomen meum est in illo . uel dictum accipe: Ego Dominus Deus, qui uoco nomen tuum, Deus Isrel . Sed et ipse attestatus est: Ego ueni in nomine Patris mei, et me non recepistis  . Nam et Dauid clamat dicens: Benedictus qui uenit in nomine Domini . Denique de hoc ipso audi loquentem Dominum supra corpus Lazari: Pater, sciebam quia semper me audis . Qui si semper in Patre aut 244 cum Patre non fuisset, quemadmodum eum semper audisset, si cum Deo Patre semper uniter non fuisset? Unde quia semper apud Patrem fuit, et nunquam sine eo fuit, semper eum Pater audiuit. uides unitum nomen esse sempiternum, quod in uirtute sapientie uniter consistit, ut quod nomen Patris est in natura diuinitatis, sapientie et uirtutis, idem ipsum sit in natura nomen et Filii, uel Apostolum audi ad hec dicentem: Et sempiterna eius uirtus et diuinitas . Que sempiternitas siue diuinitas Filius  eius est. Quod alio in loco ipse tam euidenter absoluit, Christum Dei uirtutem et Dei sapientiam, Nunquidnam Pater fuit aliquando sine uirtute et sapientia sua, heretice, ut sine Filio suo a uobis esse dicatur? Absit a nobis, dum ubique Scriptura tibi apertissime declarat, semper fuisse Patrem cum Filio, Filium cum Patre. Cur non expertus es, sanctum Dauid eduxisse in pugna gladium Golie ? cuius nos usi ueritatis exemplo, placuit ut de uestro in uos gladio triumphemus, sicut ipse testatus est: Gladius eorum intret in cor ipsorum . Ignoras, quia quod derogas Filio, hoc ipsum adimis et Patri? itaque cum in prima  congressione ab una sempiternitate Patris et Filii exclusi fuissent, et compellerentur ab ipsa censura ueritatis, uisum est illis ut in medium proferrent, que prius occulte blasphemabant dicentes: Erat Pater aliquando sine Filio. Si enim fuisset Pater aliquando sine Filio, nunquam prorsus presumens indicasset per prophetam: Et ego semper tecum . Sed ad hec piscator euangelista Ioannes dilectus a Deo testatus est: In Principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . Considera quia semper erat apud Deum Patrem Deus Filius, per quem omne omnino principium factum est. Unde iam oportuit nos paulisper ad stulta dicta stulte respondere, ut uel sic de sua stultitia reuicti atque  confusi erubescerent. Utique si erat Pater antequam generaret Filium, sine dubio non erat Pater, si non habebat Filium. Sed ne uel hoc presumant blasphemantes; erat Filius antequam nasceretur, qui si 245 natus non fuerat, euidenter non erat Filius. Stulte, quid ergo oportet dicere? Elige tibi unum de duobus quid confuse designes. Ante Filium, Patrem esse pronuntias. Aut si erat Pater antequam generaret Filium, aut erat Pater qui iam uere genuerat Filium. uel hoc significas: Si erat Filius antequam nasceretur, aut erat natus Filius, quia iam uere natus fuerat de Patre, sicut scriptum est: Qui erat, et qui est, et qui uenturus est . uel hoc: In principio erat uerbum . uides quia semper fuit Filius cum Patre, qui est, et qui  erat, et qui uenturus est. Qui ideo non intelligis hoc, Ariane, quia tota falsa introducis: ut dicas Patrem qui non genuerat, et nomines Filium, qui necdum fuerat natus. Rogo si Pater erat, ut asseueras, qui non genuerat, et Filius erat, qui non fuerat natus de Patre, quero a te quid tunc fuerint? Ne forte dicas, ambo ingeniti, quod absit. uere aduersus dogma iniquitatis uestre, pro hac sententia, Spiritus principalis per sanctum Moysem recte denotans comparauit, dicens: Inimici autem nostri insensati. De uinea enim Sodomorum uitis eorum, et propago eorum ex Gomorrha. Uua eorum uua fellis, et botrus eorum botrus amaritudinis: ira draconum uinum eorum et furor aspidum insanabilis . Unde quia manifeste uerum Patrem sempiternum, uerus Filius declaret  sempiternus, qui de eo natus fuerat: et uerum Filium sempiternum, uerus Pater demonstrat sempiternus, qui eum genuerat; ac per hoc  sicut uerus Pater, qui de semetipso genuerat Filium, una cum eo erat semper ante omnia anterior, sic et uerus Filius, qui iam inenarrabiliter natus fuerat de Patre, una cum eo fuit semper ante omnia anterior. Hec est, inquam, in his anterior sempiternitas, que ante omne omnino principium fuit et erat. Ideo nunquam Pater sine Filio, quia semper Filius fuit cum Patre, dum nullo modo potest Pater hic dici sine Filio. Super hanc tantam ueritatis probationem adhuc adiecit iniquitas eorum dicendo: Antequam generaret  non erat Pater, sed erat omnipotens Deus. Proh nefas! hec uos tam temere de Deo Patre sentire: ergo sine dubio, ut dicis, si omnipotenti Deo de 246 recenti honor Patris accessit, prius imperfectus fuisse detegitur. Et si omnipotenti, tanquam homini egenti per ordinem dignitas creuit, prius iam omnipotens non fuisse cognoscitur: quia cui honor accedit, dum usque ad summum gradum peruenerit, adhuc inferior ab eo esse uidebit; et si peruenerit, melior incipit esse in nouissimo, quam fuerat in primo, dum de humilitate usque ad summum fastigii culmen accedat. Sed hec ut erubescas, secundum tua dicta referimus; dum magis omnipotens Pater esse inueniatur, cui illa tanta censura omnipotentie sese prius submiserit, ut honorem nuper per hunc gradum paterni  nominis assumeret. Porro longum est tam diu cecas eorum in unum replicare caligines. Audiant itaque nostram ueram et immobilem uocem confessionis. Quem ignorando omnipotentem Deum testati estis, nos ipsum Patrem esse defendimus: et cur omnipotentem Patrem esse predicamus ostendimus; quia omnipotentem Deum, qualis ipse est in natura, talem genuit Filium, sicut in Scripturis cautum inuenimus: Qui est, et qui fuit, et qui uenturus est omnipotens Deus . uides omnipotentem esse Dei Filium in natura, sicut et Patrem. Ideo nichil nuper accessit, in unita diuinitate sempiterne omnipotentie, Patri et Filio. Sane nec omnipotenti Deo sancto Spiritui aliquid accessisse cognoscitur, quoniam de unita omnipotentie substantia est; quia hec unita natura nec augmentum aliquod, nec detrimentum  patitur. Disce ita quemadmodum debeat tuus error absolui. Utique sempiternitas Patris Filius eius est, quia de ipso inenarrabiliter ante omne omnino principium natus est: et sempiternitas Filii Pater eius est, quia ipse eum ante cuncta secula seculorum incomparabiliter genuit: siue sempiternitas Spiritus paracleti, unita deitas eius est cum Patre et Filio, que facta non est, sicut Filius testatus est de eo: A Patre procedit , et de meo accipiet . Sed et Pater hec dicta comprobat per prophetam, dicens: Spiritus a me procedit . Et alio in loco: Effundam de Spiritu meo super omnem carnem . Quod in Pentecoste in apostolos factum fuisse, Scriptura  diuina testatur. Nam sicut Pater declarat Filium suum in deitate sua, 247 quoniam Deus uerus est: ita et Filius demonstrat Patrem in substantia sua, quoniam Deus uerus est: sic et Spiritus sanctus reuelat Patrem et Filium, in unita natura sua eterna quoniam Deus uerus est. Hec est, inquam, unita omnipotens sempiterna Trinitas, cui de recenti in deitate nulla accessit dignitas.

Hereticus. Interrogo te, responde mihi: Non ergo mutabilis, uel conuertibilis est hec unita substantia Trinitatis?

Athanasius. Audi itaque. Scriptum est: Ego sum Deus, et non sum mutatui . uel prophetam  ad hec dicentem: Mutabis eos et mutabuntur, tu autem idem ipse es, et anni tui non deficient . Siue tale dictum accipe: Ego sum Deus, et non demutor . uere manifeste ipsi a diabolo immutati sunt, qui hanc diuinitatem sempiterne Trinitatis in confessione, mutare conantur: sicut Apostolus indicat: Qui immutauerunt ueritatem Dei in mendacium, et seruierunt creature potius quam Creatori, qui est Deus benedictus in secula . Intellige itaque nec incrementum, nec detrimentum ullum posse sustinere hanc immutabilem unitam plenitudinem substantie Trinitatis.

Hereticus. Rogo, si unita est substantia diuinitatis Patris, et Filii, et sancti Spiritus, de auctoritate Scripturarum mihi indica.

 Athanasius. Audi Spiritum sanctum per Ieremiam prophetam testantem, uel imo hereticos per hec auctoritatis iura increpantem: Super montes accipite planctum, et super semitas deserti lucturum, quia defecerunt, eo quod non sint homines, non audierunt uocem substantie. A uolatibus celi usque ad pecora . Et sic prosecutus est: Quis homo sapiens et intelligens hec ? Hic, ut intelligi datur, montes et colles in superbia elati, potestates sunt huius mundi. Et semite deserti, Iudei sunt, qui semper errantes Christum Deum uerum, de substantia Patris ante cuncta secula natum, non cognouerunt. uolatilia autem celi heretici sunt, qui omni uento doctrine huc atque illuc, sicut aues circumferuntur, et unitam iussionis uocem, atque unam substantiam  Patris, et Filii, et sancti Spiritus esse non confitentur. Pecora adeque gentiles sunt, qui Deum factorem suum non cognouerunt. uere nemo ex his arbitrandus est sapiens, qui non intelligunt 248 hanc unitam esse usie substantiam Trinitatis. uel ad hec intellige prophetam clamantem: Quis stabit in substantia Domini, et uidebit uerbum eius ? Plane quis hominum potuit stare in substantia Domini et uidere uerbum, id est Filium eius? sicut ipse dicit: Nemo uidit Patrem nisi Filius, et nemo scit Filium, nisi Pater . uel tale dictum accipe: Qui me uidet, uidet et Patrem meum . Nam de persona Paracliti, idem ipse effatus est: Spiritus ubi uult aspirat, et uocem eius audis, et nescis unde ueniat, aut quo uadat: sic est  omnis qui natus est ex aqua et Spiritu sancto . Considera unam esse inuisibilem substantiam Trinitatis. Sed ad hec adiecit: Si stetissent in substantia mea, auertissem eos a studiis eorum pessimis . uel hoc: Substantia mea, dulcedo mea est . Necnon: Qui est splendor glorie, et imago substantie eius . Sed et hoc, quod secundum auctoritatem iure optimo censetur: Candor est enim lucis eterne, et speculum sine macula Dei maiestatis, et imago bonitatis ipsius, Deus Filius . uides unam esse inuisibilem imaginem substantie glorie bonitatis. Denique Paulum apostolum pro increpatione hereticorum audi loquentem, et hanc imaginem declarantem: Sed si  opertum est Euangelium nostrum, in his qui pereunt est opertum, in quibus Deus seculi huius excecauit mentes infidelium, ut non fulgeat illuminatio Euangelii glorie Christi .

Hereticus. Que est imago Dei inuisibilis Patris, et Filii, de auctoritate mihi indica.

Athanasius. Scio quia difficilis exitus est hic ignorantibus in absoluendo, sed nos oportet semper ad coruscantis Pauli eloquium intento corde aspicere, dicentis: Nos omnes reuelata facie gloriam Domini speculantes in eamdem imaginem reformamur a gloria in gloriam, sicut a Domini Spiritu . Considera in una imagine quemadmodum unam gloriam ter designauit, id est gloriam Domini, a gloria, in gloriam, sicut a Domini Spiritu. Nonne ut est  imago Dei Patris in gloria, sic eadem ipsa talis imago est glorie Filii? sicut sancti Spiritus imago glorie eadem ipsa et tanta uel talis est.

Hereticus. Declara mihi, si diuisa est hec una, atque eadem ipsa substantia Patris, Filii et Spiritus sancti, an indiuisa, aut sic extensa est in inuicem.

Athanasius. 249 O experientia hominis, qui seipsum non intelligit! Utique ubi indicasti unitatis plenitudinem, substantie nomen indiuisum in eodem demonstrasti nomine? Adeque rursus in repetendo quod distinxisti, proprietatem earumdem singulis personis inesse demonstrasti. Memento quia inenarrabilia sunt que dicimus, que omnino credenda sunt. Non tamen facultas data est ut ad liquidum sint hec a nobis discutienda: quoniam ipsa sacrosancta Trinitas  sciri se tantum uoluit, non tamen permisit de diuinitate sua proprie diffiniri: unde non est diuina substantia diuisa, aut extensa, uel protensa in aliquo, uel excisa in partibus, sed nec deriuationi alicuius rei comparatur: quia liquor non est in hac natura plane, sed nec defluxio quedam, quia nullus detrimentum, uel augmentum sustinet, presertim cum inenarrabilis sit hec plenitudo substantie indiuise. Trinitatis, sicut ipse Deus Dei Filius indicat: Ego in Patre, et Pater in me . Sed et Spiritus sanctus in Patre, et in Filio, et in se consistens est; sicut Ioannes euangelista in Epistola sua tam absolute testatur: Et tres unum sunt . Porro utquid unum dicitur, si aliquid de eo in partes diuiditur? et utquid unum dicitur si diuerse quid sentitur  de eo? et quomodo, o heretice, tres unum sunt, si diuisa uel excisa in his substantia est? aut quomodo unum sunt, si alter alteri preponitur? aut quomodo tres unum sunt, si diuerse in his diuinitates sunt? quomodo unum sunt, si non est in his unita sempiterna plenitudo diuinitatis? Preterea dum una plenitudo nullam omnino habeat in parte aliqua diuisionem, dum unita plenitudo diuinitatis in parte minor uel maior dici non possit? Similiter et Apostolus indicat: Quis enim scit hominum que in ipso sunt, nisi spiritus qui in ipso est? Ita et que in Deo sunt nemo cognouit, nisi Spiritus Dei. Nos autem non spiritum huius mundi accepimus, sed Spiritum qui ex Deo est, ut sciamus que a Deo donata sunt nobis, que et loquimur  . Scito proprie ueritatis argumentum indiscretum esse positum per hoc testimonium de homine et spiritu qui in ipso est, et de Deo et Spiritu qui de ipso est. Sicut idem ipse magister gentium, 250 et fide et ueritate nobis testatus est, dicens: Spiritus enim Dei omnia scrutatur, etiam altitudines Dei . Qui si altera natura a Deo esset Spiritus sanctus, quemadmodum diuinitatem altitudinis Dei poterat scrutans penetrare, uel inuniri? aut quomodo in ea esset et in sese esset, dum natura Dei diuersa nature proprie non posset uniri, et altitudines eius scrutans penetrare, ut dixi; et in ipsa esse aut in se esse, uel uniri in sese naturaliter, hoc est dealiter in inuicem consistere, nisi quia de ipsa unita natura diuinitatis est? nam et hoc Apostoli est  dictum: Qui autem se coniungit Deo, unus spiritus est . uides indiscretam esse hanc plenitudinem diuine Trinitatis, sed et ubique presentem esse hanc plenitudinem diuine Trinitatis, que omnia implet interius et exterius, a summitate celorum usque ad profundum inferorum, sicut ipse Dominus per prophetam testatur: Ego sum Dominus Deus, qui impleo celum et terram, et omnia que in eis sunt . Similiter et sanctus Ieremias de eo una cum prophetis indicat: Si abscondat se homo in absconsis, nonne ego uibebo eum? Nunquid non ego celum et terram impleo? dicit Dominus . uel hoc uniter in Trinitate dictum accipe: Quo ibo a Spiritu tuo, aut quo a facie tua fugiam? Si ascendero in celum, tu illic es, et si descendero in infernum,  tu ades illic. Si assumpsero pennas meas ante lucem, et habitauero in extremis maris: etenim inde manus tua deducet me, et tenebit me dextera tua . Itaque quod dixit: Quo ibo a Spiritu tuo, aut quo a facie tua fugiam? Psalmographus Spiritum principalem, qui a Patre procedit, declarauit. Faciem autem ipsius Patris Filium demonstrauit manifeste. Quis potest ante unitam deitatem Trinitatis in celo aut in inferno se occultare uel fugere? cui omnis orbis  terrarum, uelut stillicidium deputatum est, aut sicut spuma gracilis, aut ros quod ante lucanum de celo descendit, sicut scriptum est: Qui continet circuitum terre, et eos qui habitant in ea sicut locuste . Necnon: Qui mensus est manu aquam et celum palmo, et uniuersam terram clausa manu . Et rursus: Celum mihi thronus est, terra autem scabellum pedum meorum . Considera incomprehensibilem esse unite diuinitatis 251 uirtutem, ut celum, quod palmo continetur, idem et thronus eius sit: et terra, que pugillo concluditur, rursus scabellum pedum eius sit, dum uniuersitas celi palmo detinetur, et uniuersa terra pugillo concluditur; quod et thronus, et scabellum pedum eius sit: sicut et scriptum est: Cui omnis orbis  terrarum tanquam momentum statere estimatus est . Ac per hoc uniuersa implet, et omnia continet interius et exterius, ut ubique presens est hec indiscreta sempiterna Trinitas, cui est inuisibilis plenitudo diuinitatis. Unde ne malus interpres, de superioribus dictis materiam accipiat calumniandi, ideo ipsa breuiter reserabo: eo quod frequenter indicaui unam substantiam, uel unitam diuinitatem, unius Dei naturam, aut unitatis naturam: siue hoc, unum deitatis nomen, et unius diuinitatis nomen, unius nature nomen, et unitum diuinitatis substantie nomen. Hec uniuersa, ut certus sis qui legis, ad unitum plenitudinis diuinitatis nomen Patris, et Filii, et sancti Spiritus, et solius diuine Trinitatis nomen, et solum hoc omnipotentis substantie unitum nomen,  necnon et unum bonum diuinitatis nomen. Nonne hec superius dicta ad enuntiatam diuinitatem unitatis usie Patris, et Filii, et sancti Spiritus manifesta uideo? Hec retuli ne aliter quam dicta sunt acciperes, et simplicem sensum in ambiguo retorqueres: dum omne dictum, ad sensum dicentis requirendum, et non ad stultam uoluntatem uniuscuiusque heretici inuestigandum sit.



LIBER SEXTUS. De Beatitudine fidei, et de Proscriptione secte pessime.
 

252 Hereticus. Posco a te, de unito deitatis nomine multifarie dictum ut identidem repetas, et sic  de nominibus personarum in prosequendo distinguas.

Responsio. Disce prius in ambiguo esse positam hanc tuam secundam interrogationem. Nonne unitas nullo modo patitur unionis personam in confessionem introduci? dum unitatis nature nomen in tribus his personis sit: et tres he persone in nominibus tantum distincte sint: unde non potest unitas ostendi siue personis. Nec ut dixi, he persone sine deitatis unitate. Nunquid potestis Deum tantum sicut gentes confuse nominare, que et in hoc ignorant cui propriam personam debeant assignare? Qui genitor est nunquid oportet hunc Deum tantum putare indicari? Nisi in hoc cognoscas unitam personam eius distinguere in Filium qui natus sit. Nunquid sic confuse  Deum tantum conuenit, profiteri? nisi prius credatur et is qui de unita natura sit, et in hoc persona eius  distinguatur, qui nec Pater, nec Filius, est hic Spiritus sanctus? Quapropter duplex est huius mysterii intellectus, Deus Pater, Deus et Filius, Deus et sanctus Spiritus. uides unitatis indicium in tribus esse personis, et tres has personas nominibus tantum esse discretas: unde nec unitas potest ostendi sine 253 personis, nec he persone sine unito nomine deitatis. Ecce iam habes positos ante oculos tuos thesauros lucis, et thesauros tenebrarum. Ubiubi placet, porrige manum tuam. Unde necesse est nos iam terminum immobilem, secundum euangelice regule equitatem, contra hostes figere, et per librantem sapientiam limitem iustitie ubique aduersus omnes hereses peragrantes custodire, ut celitus  hec statuta ueritas mox uiam lucis a tenebris diuidat. Hec est, inquam, uia lucis cuius in confessione aperitur ostium salutis: itaque qui hanc professionem ingrediuntur, beatitudinem eius adipiscuntur. Beatitudo ei qui confitetur unum Deum Patrem et Filium et sanctum Spiritum. Beatitudo ei qui confitetur solum Deum Patrem, et Filium, et Spiritum sanctum. Beatitudo ei qui confitetur unum omnipotentem Deum Patrem, et Filium, et sanctum Spiritum. Beatitudo ei qui confitetur unum uerum Deum Patrem, et Filium, et sanctum Spiritum. Beatitudo ei qui confitetur unum Deum summum Patrem, et Filium, et sanctum Spiritum. Beatitudo ei qui confitetur unum Deum bonum Patrem, et Filium, et Spiritum sanctum sempiternum esse. Beatitudo ei qui confitetur indiuisam  esse substantiam Patris, et Filii, et sancti Spiritus. Beatitudo ei qui nichil addiderit uel diminuerit in confessione unite nature deitatis Patris, et Filii, et sancti Spiritus. Beatitudo ei qui confitetur omnia bona facta fuisse a Patre, et Filio, et sancto Spiritu. Beatitudo ei qui confitetur unam equalitatem in sempiterna plenitudine deitatis esse Patris, et Filii, et sancti Spiritus. Beatitudo ei qui secundum singula nomina Trinitatis, id est Patris, et Filii, et sancti Spiritus, proprias his tantum personas distinctas esse confitetur. Itaque idem ipse replico, quia uehementer timeo ne aliquod offendiculum minus intelligentibus posuerim, adeo per apertiores sermones hec ipsa dicta paucis exponere desidero. Ego unum Deum ubi memini, unitam deitatem Patris, et Filii, et sancti  Spiritus declaraui. Item omnipotentem Deum ad omnipotentis substantiam Trinitatis propalaui. Item solum Deum, a solius natura 254 suprascripte Trinitatis indicaui. Identidem unum uerum Deum, ad unam ueram naturam diuinitatis Patris, et Filii, et sancti Spiritus hec dicta retuli. Aut in quo summum Deum, ad summitatem deitatis Patris, et Filii, et sancti Spiritus assignaui. Siue unum bonum Deum, ad unam bonitatem nature Trinitatis demonstraui, et unum Deum ad unitam dominationem deitatis reuelaui. Seu in quo indiuisam Trinitatem memoratus sum, ad unitam substantiam plenitudinis eorum hec prefatus sum. Et hec omnia que superius singula indicaui, ad indiuisam deitatis sempiternitatem Patris, et Filii, et sancti Spiritus manifestaui. Ac per  hoc de unito nomine deitatis, multifarie quamuis sit dictum per singulas personas, quod retuleris in Patre, hoc ipsum et confitearis necesse est uniter esse et in Filio; Deum de Deo, lumen de lumine, totum de toto, et totum in toto, perfectum de perfecto, plenitudinem de plenitudine, integrum de integro, sempiternum de sempiterno, sapientiam de sapientia, uirtutem de uirtute, unum de uno et unum in uno, uerum de uero, Filium de Patre natum non factum, unius substantie cum Patre. Sed et Spiritum sanctum, qui de unita Trinitate consistit, Deum uerum, totum perfectum, totum plenum, integrum, sempiternum, in ipsa sapientia uirtutem prescientie Patris et Filii consistentem.

 Idcirco qui legis, contestor ego hodie tibi celum, et terram, per hanc scripture mee fidei catholice professionem; quod si non ex toto corde eam fueris prosecutus, aut in fastidio animi contemnendam ac detractandam habere putaueris, eris tu ipse reus in die iudicii, cum huius scripture chirographum ante tribunal Christi in testimonium tibi fuerit recitatum; aut si in maledictionis uia hereticorum, quod non opto, inuentus fueris ex animo sociatus, quero a te ut caueantur. Ideo inferius tibi recitabitur. Hec est, inquam fugienda atque precauenda uia tenebrarum, in qua tot genera serpentium lubricos habent anfractus, aduersus quos oportuit nos scutum fidei per nomina uera personarum confitentes 255 erigere, ut secundum ipsam auctoritatem eos diuinitus  iaculemur, unde tot et talia proferenda sunt ferramenta spiritualia, quot et uulnera resecanda: ac per hoc non fuit dissimulanda causa mortifera, quoniam non poterant ea prius per fomenta blandiri, et ita ad medelam salutis accedere, nisi interiora eorum curarentur, et pelleretur serpentinus cancer. Nam si uelint seueritatis prius ferramenta recipere, facile poterant ad medelam salutis peruenire. Sed quoniam adhesit in illis radix zizanie, germinans in felle amaritudinis, propterea diffidunt introire in uiam confessionis salutaris, quia hec uia lucis scandalum est illis. Unde oportet nos ostendere eis, quos edant uie sue fructus maledictionis omnium male credentium, sicut scriptum est: Maledictus omnis qui non obaudierit uerba libri huius, ut faciat ea in corde sus  . Maledictus qui Patris, et Filii, et sancti Spiritus unitam sempiternam diuinitatis substantiam esse non confitetur. Fiat, fiat. Maledictus qui secundum tres personas, tres diuersas substantias in his esse confitetur. Fiat, fiat. Maledictus qui tria principia in hac eorum unitate sempiterna deitatis esse confitetur. Fiat, fiat. Maledictus qui solum uerum Deum Patrem, et unigenitum uerum Filium, et unicum uerum Deum Spiritum sanctum non confitetur. Fiat, fiat. Maledictus qui unitum nomen secundum deitatem Trinitatis esse non confitetur. Fiat, fiat. Maledictus qui inconuertibilem diuinitatem Filii Dei, id est uerbum Dei, sic in carnem translatum uel mutatum profitetur, ut hoc modo desiuerit, aut amiserit quod iam pridem ante a sumptionem  hominis fuerit: presertim cum talis in homine presenti tempore fuerit, et sit, qualem se semper ante assumptionem hominis una cum Patre fuisse consciuerit. Fiat, fiat. Maledictus qui indiuisam deitatem Patris, et Filii, et sancti Spiritus non confitetur. Fiat, fiat. Maledictus qui propter tria nomina personarum, tres deos, aut tres substantias, aut tres spiritus confitetur. Fiat, fiat. Maledictus qui secundum singulas personas tria nomina tantum distincta Patris, et Filii, et sancti Spiritus non 256 confitetur. Fiat, fiat. Maledictus, qui propter tria nomina personarum, et unitam plenitudinem diuinitatis incomparabilem, trigonium uel certe tetragonium Patri, et Filio, et sancto Spiritui comparat;  aut tria capita in se coherentia ; aut unam personam esse profitetur. Fiat, fiat. Maledictus qui unam personam Patris, et Filii, et Spiritus sancti confitetur. Fiat, fiat. Maledictus qui quem Filium dicit, hunc eumdem et Patrem confuse designat. Fiat, fiat. Maledictus qui patrem natum, aut incarnatum, aut passum esse confitetur. Fiat, fiat. Maledictus qui inenarrabiliter Filium uere genitum de substantia Patris esse non confitetur. Fiat, fiat. Maledictus, qui hanc natiuitatem incomparabilem, factam, aut creatam uel conditam esse confitetur. Fiat, fiat. Maledictus qui aduersus hanc inestimabilem generationem deitatis, aliquam de factura eius crediderit proprie in confessionem afferre uobis comparationem. Fiat, fiat. Maledictus  qui uerum Filium Dei ex uoluntate tantum dicit esse, et non potius de natiuitate. Fiat, fiat. Maledictus qui dicit. Erat tempus quando non erat Filius. Fiat, fiat. Maledictus qui hanc Dei natiuitatem ex nullis exstantibus phantasma esse confitetur, quod Greci appellant. Fiat, fiat. Maledictus qui diuinitatem Filii Dei dicit initium habere de tempore, ortum ex nichilo, nomen quasi adoptionis accessisse nuper ex altero. Fiat, fiat. Maledictus qui unum de uno, Filium de Patre uere natum non confitetur. Fiat, fiat. Maledictus qui impassibiliter Filium natum de Patre non confitetur. Fiat, fiat. Maledictus qui dicit: Fuit aliquando Pater sine Filio. Fiat, fiat. Maledictus qui non confitetur, ante omne omnino principium, uel initium semper fuisse  Filium cum Patre. Fiat, fiat. Maledictus qui hec tria nomina, id est Patris, et Filii, et sancti Spiritus in unam tantummdo Patris personam esse confitetur, et non tres secundum ipsa nomina uera personarum. Fiat, fiat. Maledictus qui immortalem diuinitatem Filii Dei esse non confitetur. Fiat, fiat. Maledictus qui de sempiterno Filio Dei dicit: Non 257 erat antequam de Maria nasceretur. Fiat, fiat. Maledictus qui unitam deitatem Patris, et Filii, et sancti Spiritus, ex caritate concordie tantum esse profitetur, et non magis per hanc ipsam unitam diuinitatem. Fiat, fiat. Maledictus qui unitam deitatem in tres has personas esse non confitetur. Fiat, fiat. Maledictus qui unitatem plenitudinis diuine Trinitatis indiuisam esse non confitetur. Fiat, fiat. Maledictus  qui unitam sempiternam diuinitatem incomparabilem Patris, et Filii, et sancti Spiritus non confitetur. Fiat, fiat. Maledictus qui aduersus uigorem et censuram diuine Scripture hunc uerum Deum Spiritum Paraclitum, Patrem, aut Filium, uel certe facturam usurpat debere confiteri. Fiat, fiat. Maledictus qui Filium Dei, Deum uerum, hominem de Maria uirgine nuper assumpsisse pro nostra salute non confitetur. Fiat, fiat. Maledictus qui Dei Filium hominem tantummodo solitarium uel purum tantummodo confitetur. Fiat, fiat. Maledictus qui Deum Dei Filium sempiternum, de assumptione hominis nuper hoc principium habere assignat. Fiat, fiat. Maledictus qui deitatem eius passam esse confitetur.  Fiat, fiat. Maledictus qui hominem uere quem assumpsit passum esse non confitetur. Fiat, fiat. Maledictus qui hunc totum hominem, id est animam et corpus quod assumpsit, denuo assumptum uel liberatum, post, tertia die a mortuis resurrexisse non confitetur. Fiat, fiat. Maledictus qui incomparabilem deitatem Trinitatis proprie ad hominis lineamenta esse confitetur; dum scriptum inueniamus , quia non sit illi similis quisquam Deus in celo sursum, neque in terra deorsum. Fiat, fiat.




Item de uariis generibus librorum est sermo.

ue uobis qui primam fidem baptismi celitus institutam irritam facitis, et instrumenta libertatis semel concessa per iterationem infirmatis. Fiat, fiat. ue  uobis qui lapsis penitentibus ueniam tribuendam esse non creditis. Fiat, fiat. 258 ue uobis qui Patris, et Filii, et sancti Spiritus unam personam defenditis, et non tres, secundum ipsa nomina ueritatis. Fiat, fiat. ue uobis qui de hac unita incomparabili plenitudine diuine Trinitatis extensionem, uel excisionem, uel protensionem aliquam in his esse profitemini. Fiat, fiat. ue uobis qui de hac unita plenitudine Patris, et Filii, sancti Spiritus deriuationem et defluxionem aliquam in his esse defenditis. Fiat, fiat. ue uobis qui in unita diuinitate Trinitatis unam prescientiam esse negatis. Fiat, fiat. ue uobis qui Dei Filium in ipsa prescientia qua Pater est esse negatis; ut diem et horam iudicii quando futurum sit, eum ignorasse dicatis: dum ipse de se testimonium prius perhibuerit  ad Patrem, in centesimo octauo decimo psalmo dicens: Me exspectauerunt peccatores ut perderent me, testimonia autem tua non intellexerunt; omnium consummationem uidi, et finem. uides ergo, non tantum suum diem, aut horam iudicii scire, sed et omnium seculorum consummationem postea futurorum. ue uobis qui Filium Dei de Maria uirgine nichil assumpsisse creditis. Fiat, fiat. ue uobis qui Filium Dei mediatorem Dei et hominum non confitemini. Fiat, fiat. ue uobis qui falsos prophetas aut falsos apostolos in auctoritatem accipitis. ue uobis qui grauia peccata admittitis, et aduersus auctoritatem apostolorum nuptias secundas damnatis. Fiat, fiat. ue uobis qui peccatum aut mortem Deum fecisse ascribitis. Fiat, fiat. ue uobis qui hunc mundum a semetipso  semper ceternum Deo fuisse ascribitis, aut a Deo factum esse negatis. Fiat, fiat. ue uobis qui mundum ex aliqua subiacenti materia factum esse defenditis. Fiat, fiat. ue uobis qui non per hunc factorem Deum Patrem, et Filium, et Spiritum sanctum cuncta que in celis sunt et in terra, id est uisibilia et inuisibilia, facta esse creditis.



Identidem hic contra diuersa mortifera uenena draconum et aspidum est nostra congressio.

259 Si quis confitetur angelum apostaticum in natura qua factus est, non a Deo factum fuisse, sed a se esse, ut det illi sempiternum cum Deo principium, anathema illi. Si quis confitetur angelum apostaticum  in mala natura a Deo factum fuisse, et non dixerit eum a semetipso uoluntate sua malum concepisse, anathema illi. Si quis confitetur angelum Satane mundum fecisse, quod absit, et non iudicauerit omne peccatum per ipsum adinuentum fuisse, anathema illi. Si quis confitetur quod Deus animam hominis tantum fecerit, et Satanas ei corpus plasmauerit, quod absit, anathema illi. Si quis confitetur animas hominum, in reuolutione rursus in mundo, aut in hominibus, aut in pecudibus, aut in serpentibus reuerti, anathema illi. Si quis confitetur hominem in anima tantum in diem iudicii resurgere, et non cum corpore, quemadmodum Deus illum fecit, anathema illi. Si quis confitetur Filium Dei quasi phantasma, sic in homine uisum fuisse, anathema  illi. Si quis confitetur uerum hominem, quem assumpsit, non uere manducasse, aut bibisse, aut lacrymatum fuisse, et sanguinem sudasse, et passum fuisse, et resurrexisse, et in celis ad dexteram Patris consedisse, anathema illi. Si quis confitetur Filium Dei sicut aquam per fistulam, sic per corpus Marie transitum fecisse, aut nichil de ea assumpsisse affirmet, anathema illi. Si quis confitetur animas hominum de propria substantia Dei esse, quod absit, ut nec factas eas a Deo affirmet; et quod substantiam suam facere quis potest, anathema illi. Si quis confitetur animas hominum semper cum Deo fuisse, ut eternas eas assignet, et nec factas nec fieri eas posse dicat; dum scriptum sit: Qui fecit quod est a foris, fecit et id quod intus est, anathema illi. Si quis Nouum et uetus Testamentum  blasphemat, anathema illi. Si quis sanctos patriarchas, aut prophetas, aut apostolos, aut martyres blasphemat, anathema illi. Si quis solem aut 260 lunam, uel huiuscemodi facturam adorat, anathema illi. Si quis preter unum Deum uerum, id est Patrem, et Filium, et sanctum Spiritum, alterum Deum, dum non sit omnino alter Deus, adorandum crediderit, anathema illi. Si quis de indiuisa immutabilique plenitudine sempiterne diuinitatis dicit: Mutabilis et conuertibilis est natura Filii, ut hoc modo desierit esse quod iam pridem fuerat, anathema illi. Dum dicitur mihi quod multifarie a Patribus  in conspicabili materia uisus fuerit, ignoras in prefigurationem operis assumpti hominis, siue futuri iudicii hec cuncta in eo preostensa fuisse, et non sane inuisibilis pura deitas, sicut cautum est: Hec omnia in figura facta sunt nostri : sin uero, responde mihi quia in angelo uisus est, nunquid diuinitas eius proprie angelica est? Aut quia in certamine colluctantis sicut homo palpatus, uel uisus est, nunquid natura Dei quasi natura hominis palpabilis aut uisibilis est? Aut quia in rubo ut ignis uisus est, nunquid substantia eius talis est? Aut quia frequenter in uariis speciebus uisus est, nunquid sic et diuersas permixtas, siue concretas naturas in semetipso continet? dum unita deitas indiscreta sit, inuisibilisque eius maiestas. Itaque intellige cum in angelis uisus  est, nuntius Patris preostensus est. Siue in homine, quia de Maria uirgine nuper natus est; uel in igne utique, quia iudicium ex eo futurum est, dum scriptum sit, quia magni consilii angelus est : et in homine mediator Emmanuel natus sit; et in igne quasi conflator auri et argenti, ut cordium iustorum probator sit. Quanquam et in his speciebus assumptis, quomodo uoluit, uisus sit, tamen in deitate idem ipse inuisibilis est, qualis semper apud Patrem fuit et est. Procul dubio hec cuncta tunc Deus in figuram hominis operatur, quia opus futuri in eo iam preostendebatur, quod ipse absoluit dicens: Si mihi non creditis, uel operibus credite, quia ego in Patre et Pater in me est . Nonne mirabilia Deus presens operabatur, et opera sua per hominem  facta agnoscebantur? et non tamen deitas in eo uidebatur, sicut dixit: Qui me uidet, uidet et Patrem meum. uides quia Deum ut est pure nemo 261 uidit unquam, o heretice? Itaque si que hereses sunt que nos latent, sed et que future sunt, que aduersus fidem regule euangelice, et Ecclesie catholice sunt future anathema habeantur. Si quis contra traditionem canonis, hereticorum apocrypha que Ecclesia catholica omnino non recipit, super hec preponere uel defendere uoluerit, anatliema sit. Fiat, fiat.



LIBER SEPTIMUS. De professione regule catholice, cum increpatione hereticorum.


 Propter quod impensissime obsecro sublimitatis gloriam, ut elonges a sensibus nostris hec eradicanda atque comburenda semina zizanie, et quantum distat oriens ab occasu, tantum recedat a cordibus nostris hec in superiori libro prescripta a nobis adulterina hereticorum confessio. Unde puto hic iam nullam ignorantie fuisse derelictam excusationem inter uiam lucis et uiam tenebrarum. Ergo ubiubi placet quisquis es proficiscere. Sane non sumus emuli in sacramento diuino celando; sed magis hortamur ut in uiam benedictionis uniter ingredientes inueniamur. Unde prius nobis maxima cura fuit docendi de tam admirabili regalique decreto, in quo  omnibus gentibus premium uite eterne promittitur, dicente Domino: Euntes baptizate omnes gentes in nomine Patris, et Filii, et Spiritus sancti . uere ego in hoc satis admiror, et in stupore mentis diutius intentus collaudo tantam sacratissime Trinitatis gloriam in duodecim penitus 262 uerbis distinctionum uel syllabis breuiter fuisse expositam. uere in hoc edicto unitum deitatis nomen Patris et Filii, et Spiritus sancti ante premissum est. uere in hac sacratissima Trinitate nomina in personis tantum distincta sunt. uere nec lex, nec prophete tam absolute hoc arcanum mysterium reuelauerunt. uere super omnem custodiendam diuinitus dispositionem  hoc maxime custodiendum est. uere super hoc non est quod addi, et ab hoc non est quod minui possit. uere in hoc donum baptismi preceptum addere uel minuere blasphemum est.

Interrogatio. Si hec sic se habent, ut de regula Scripturarum mihi declares, impensissime obsecro.

Responsio. Scito prius in hac Scripture sententia argumentum fidei esse expositum, cum increpatione nocturni superseminantis zizaniam. O plena prestigiis obsessa mens hereticorum a diabolo! Cur in nomine Patris, et Filii, et sancti Spiritus baptizas, et unitam deitatem blasphemas? cur nomina tantum Patris, et Filii, et sancti Spiritus confiteris, et unitum nomen diuinitatis abnegas? cur indicatur unitas, si in Patre, et Filio, et sancto Spiritu non est  una atque eadem ipsa equalis plenitudo diuinitatis? cur ad nostrum intellectum Pater significat de unigenito Filio suo: Ex utero ante luciferum genui te , si uos diuinitatem Filii Dei creatam, uel conditam, aut fundatam esse testamini? cur unus in uno est, si diuisa natura est? cur ego et Pater unum sumus , si non est in his una uirtus sapientie et diuinitatis? cur omnia mea tua sunt, et tua mea sunt , si non est in his una deitas, siue una operatio facture? cur uerum Patrem blasphematis, cum Filium eius uerum creature sue comparatis? cur ipse clamat: Ego in Patre, et Pater in me  si diuersa uel excisa in his natura est? cur qui me uidet, uidet et Patrem meum  indicat, si non est in his una inuisibilis  imago nature ueritatis? cur legitis: Seruare unitatem Spiritus in uinculo pacis , si eum de ipsa unita deitate Patris, et Filii esse non accipitis? cur legitis uas electionis dixisse: Omnes unum Spiritum potauimus , si eum uos de unita natura discernitis? cur hic aduocatus Spiritus ueritatis a Deo Patre procedit et uenit, si uos eum in alia substantia 263 esse asseritis? cur hoc unitum nomen diuinitatis celebrari, et honorificari inuenitur in gentibus, si in ipso nomine Trinitatis baptismus uniter non celebratur diuinitatis? cur Tres unum sunt  Ioannem euangelistam dixisse legitis, si diuersas naturas in personis esse accipitis? cur unum donum baptismi secundum stylum Scripture esse dicitis, si discrepantes naturas in Patre, et Filio, et sancto  Spiritu esse prescribitis? cur secundum traditionem baptismum celebratis et in confessione unitum sempiternum nomen Trinitatis blasphematis? Hypocrite, quomodo accipitis, Qui nascitur ex Spiritu, Spiritus est , si et Spiritus paraclitus Deus esse negatur? hypocrite, quomodo in Spiritu adorare oportet, si Deus Spiritus esse negatur? hypocrite, quonam modo suscipitis, Hec omnia operatur unus atque idem Spiritus, diuidens unicuique sicut uult , si eum de unita deitatis operatione secernitis? hypocrite, quomodo accipitis dictum fuisse, Idem Spiritus, idem Dominus, idem et Deus , si cum uos uerum Deum de uera unita natura in omnibus mirabilia operantem non suscipitis? hypocrite, per quem subministratur  sermo sapientie, siue uerbum scientie, siue fides, siue gratia sanitatum, seu operatio uirtutum, seu prophetia, seu separatio spirituum, nisi quoniam de unita plenitudine est? hypocrite, discite unam esse operationem in natura Patris, et Filii, et sancti Spiritus, dum opera que operatur Pater, ipsa opera uniter demonstrentur esse et Filii, et sancti Spiritus. Ita et Filius quod operatur, hec ipsa opera referantur ad Patrem, et ad principalem Spiritum. Eadem et Spiritus Paraclitus quomodo operatur, hec ipsa opera uniter declarentur esse et Patris, et Filii. uides unitam esse eorumdem operationem in una natura deitatis?

Interrogatio. Rogo ut hec dicta de auctoritate adhuc Scripturarum mihi edisseras.

 Responsio. Queso, iam quoties tibi indicatum est: Ite, baptizate omnes gentes in nomine Patris, et Filii, et sancti Spiritus ? Aut si hec contradicenda existimas, eo quod in unum donum baptismi operationes nomine deitatis uniter in Trinitate non contineantur, cur tu hoc nomine deitatis sublato, Patris, 264 et Filii, et sancti Spiritus, baptizas dicendo: Baptizo te in Patre, et in Filio, et in sancto Spiritu, et non in uno nomine? Ut hoc modo artificiose unitum nomen eorum tacite in deitate non nominare, uel abnegare, sed et nomina in personis tantummodo eorum uelis assignare. Quia si sic erat celebrandum baptisma, obtinuerat Arianorum assertio, qui sic sentiunt, ut ubi nomina in personis indicant, ibi simul cum ipsis nominibus, et singulas uel  diuersas substantias esse pronuntient, ut unitatem in concordia tantum caritatis esse assignent, et non potius in unita plenitudine diuinitatis. Et quid amplius ad hec? ut unitati Dei, Patris nomen, et Filii, et sancti Spiritus, quasi adoptiuum nuper accessisse profiteantur, ut hoc nomen uideatur esse ex nichilo, aut ex altero uel tempore: quod absit. Nam uerum nomen deitatis ubi nominant, ad unam tantummodo personam Patris hec dicendo ascribunt, ut ueram unitatem diuinitatis diuidant; qui ubi nomina tantum in personis deberent discernere, ibi simul cum ipsis nominibus et tres naturas diuersas distinguunt: quod absit a nobis, ne istam blasphemiam admittamus, cum unum nomen deitatis in Trinitate uniter dictum accipiamus, per quod et remissionem peccatorum  baptismo operante suscepimus; nomina uero tantummodo singula in personis perfecte distinguamus. Rogo, ubi uinculum fidei inuenitur apud eos, si substantie unitatis nomen in Trinitate non tenetur? Rogo quemadmodum in singulis personis singulas uel diuersas plenitudines esse ascribitis, dum unita natura sit in hac ipsa plenitudine diuine Trinitatis? Rogo, quomodo tres unum sunt, si diuersa in utrisque est natura diuinitatis? Rogo, quemadmodum septiformem hunc Spiritum sapientie, et intellectus, Spiritum consilii, et uirtutis, Spiritum scientie, et pietatis, Spiritum timoris Domini in manu impositionis chrisme consequi merentur, quem de unita plenitudine diuinitatis consistere non confitetur? Rogo,  non legistis apostolum Petrum claues regni celorum habentem, Ananie dixisse: Quare Satanas impleuit cor tuum ad mentiendum Spiritui sancto? Et sic prosecutus 265 est: Non mentitus es hominibus, sed Deo, si uos eum Deum uerum esse negatis? Rogo, si Deus non erat, ut dicitis, hic paraclitus Spiritus, cur sibi tantam auctoritatem presumebat ad discipulos, dicens: Segregate mihi Paulum, et Barnabam, quos elegi in opus ministerii in quo assumpsi eos ? uides quia Deus est qui segregauit, et qui elegit in opus ministerii, in quo et assumpsit eos. Rogo, quemadmodum hec unita plenitudo diuine Trinitatis a uobis diuiditur, cum unus in uno, aut certe unus in utrisque consistere inter se declarentur? Rogo, ubi una fides esse ostenditur, si sempiterna Trinitas  apud eos uniter esse non accipitur? Cur legitis, Ex ipso, et per ipsum, et in ipso  si unitatis nomen in deitate Trinitatis diuiditis, et unitam operationem eorum in factura esse negatis? Rogo, non legistis Apostolum dixisse, Ex Deo, coram Deo, in Christo loquimur , id est ex Deo Patre, et coram Deo sancto Spiritu, in Christo Filio Dei testimonium predicamus? Cur legitis historiographum Moysem indicasse, Et dixit Deus, et fecit Deus, et benedixit Deus , si hoc unito nomine diuinitatis uniter operatum fuisse non accipitis?

Interrogatio. Itaque quemadmodum multifarie unitum nomen Trinitatis mihi palam fecisti: si ergo et omnia uniter sic hi fecerunt, hec dicta de auctoritate ut adhuc iure confirmes postulo.

 Responsio. Audi nunc unum de multis pertinens exemplum. Memento post hanc tantam satisfactionem, hucusque erit finis sermo dicentis. Si tamen  adhuc nichil te commouet de his que superius secundum Scripture rectissimam lineam ad ordinem tibi diligenter exposui, optime Theophile, ut cognoscas uerborum, de quibus iam superius eruditus es, ueritatem: Ait psalmographus, imo presagus Spiritus per psalmographum: uerbo Domini celi firmati sunt, et Spiritu oris eius omnis uirtus eorum . Utique dicens uerbum, Filium declarauit: Dominum autem Patrem eius indicauit, et Spiritum oris eius, Spiritum principalem esse demonstrauit. uides quam breuiter per singulas significationes in personis inesse distinxit, id est uerbum, et Dominum, et Spiritum; et unitam operationem in his esse ostendit? Nam si te adhuc in aliquo ambiguitas tenet, eadem ipsa repeto. Ubi 266 ait, uerbo Domini,  non sonum uocis inconsubstantiuum esse accipias, quem si ualidus quis emiserit de montibus, solet reso are echo: cuius tantum in phantasia auditus est resonantis, sed factus nullus. Sane de hoc uerbo Domini nostri Patris, qui est salus nostra, sicut ubique diuine Scripture testantur, quia Filius Dei Deus est substantiuus, per quem omnia facta sunt. Ergo quia dixit: uerbo Domini celi firmati sunt, et Spiritu oris eius omnis uirtus eorum , cognosce hoc uerbum substantiuum non aliunde quam de Patre proprie natum fuisse: sed et Spiritum oris eius, eum Spiritum dixit, qui de se ipsa unita substantia processit, sicut cautum inuenimus, non ex alia natura quam de ipsa: ac per hoc unita est Patris, Filii, et Spiritus sancti substantia,  quam Greci dicunt usiam. Sed et unita est eiusdem Trinitatis operatio in factura.



LIBER OCTAuUS. De Fidei unitate. AD THEOPHILUM.


 Fides unius substantie Trinitatis hec est, Patris, et Filii, et Spiritus sancti, sine initio temporum, super omnem sensum et sermonem et spiritum, una uirtus, unus Deus: tria uero uocabula, una potestas, nascitur Dei uerbum de Maria uirgine, accipiens corpus animale. Sed ipse sensus non precellens est Dei uerbum. Non comprehensus a carne sermo, sed  in carne et super carnem, sicut Deus prescius, Dei uirtus, Dei ueritas. Passus autem humanam passionem: sermo Dei impassibilis. Et in passione quidem corpus moritur, ut uiuificet protoplastum, qui ceciderat per inobedientiam. 267 O homo, deitatem queris, uitupero te: si credis, bene facis. Credere tibi iussum est, non discutere permissum est. Si autem discutis, et dicis, Quomodo Pater? de lumine excidisti; et si dixeris, Quomodo Filius? occurret tibi sermo propheticus, dicens: Generationem eius quis enarrabit ? uide ergo ne similiter excidas a lumine: nemo enim nouit Patrem nisi Filius, neque Filium nisi Pater. Qui tres uirtutes inducit, tres deos confitetur. Nos autem credimus  tres personas, unam deitatem. Quando autem nominaueris Patrem, clarificas Filium: et quando nominaueris Filium, adoras Patrem. Si iterum unam personam Trinitatis dicimus, iudaizamus, quia Iudei unam personam dicunt, et unum Deum confitentur. Si tres deos inducimus, similes sumus gentibus. Sed confitemur Patrem in Filio, et Filium in Patre cum  Spiritu sancto. Non separatur unitas, non diuiditur deitas; Deus ex Deo, non duo dii: uirtus ex uirtute, sed una uirtus: lumen de lumine, sed unum lumen: ueritas ex ueritate, sed una ueritas: testis non est celum, non terra, non mare, non lux, non tenebre, non angeli, neque archangeli, neque cherubin, neque seraphin, sed erat ante principium Filius cum Patre. Nemo cognoscit innascibilem, nisi qui natus est ab eo: scit unde sit natus; neque nascibilem aliquis scit, nisi qui genuit. Pater scit quem genuerit, similiter genitus genitorem scit, Patris consilium et sapientia, una uirtus, et una Deitas. Natiuitatem Filii Dei queris? lege propriam natiuitatem ex uirgine Maria; sed natiuitas Filii Dei ante principium, apud Patrem est. Confiteor  enim unum innascibilem, et unum natum. Confiteor Patrem omnipotentem, sine initio, sine fine, qui omnia tenet, et a nullo tenetur; omnia gubernat, et a nullo gubernatur; omnia uidet, ipse autem inuisibilis est. Confiteor Iesum Christum Filium Dei, cum omni consilio et uirtute paterne deitatis. Quantam autem uirtutem habet Pater, tantam habet et Filius. Non diminuitur genitus ab eo qui est innascibilis. Spiritus sanctus neque natus, neque innascibilis, non factus, neque creatus. Si autem dixero natum, duos Filios statuo ex 268 uno Patre, et non unum ex uno, aut solum ex solo. Aut unus Pater ex quo omnia, aut unus iehsu Christus per quem omnia. Et si dixero innascibilem, iam non unus Pater omnipotens innascibilis; sed duos deos statuo. Et si dixero facturam, gentiliter quero: gentes enim facturam manus  adorant, et non factorem celi et terre. Quid ergo habes edicere? phantasma? Absit: quoniam blasphemia Spiritus sancti non remittetur. Quomodo ergo duo ligna coniuncta, missa in fornacem ignis, et de duobus lignis procedit flamma inseparabilis; sic de Patris et Filii uirtute procedit Spiritus sanctus, ipsam uirtutem deitatis habens; sicut beatissimus Paulus posuit, dicens: Mediator Dei et hominum, homo Christus iehsu . Non Deus Dei mediator, unum enim est usque ad Trinitatem; sed accipiens corpus de uirgine Maria, induens ueterem hominem, qui ceciderat per inobedientiam: mediator  factus carnis, Patris uirtute, hoc est iehsu Christus. Quando autem assumpsit apostolos, sicut euangelista testatur, et ascendit in montem excelsum, et transfigurauit se coram illis, et ecce nubes splendida cooperuit eum: non uero splendidam uirtutem Patris ostendit, sicut quidam per uaniloquia docent, dicentes: Quomodo tres persone in una uirtute, sic tria uocabula, sed unus Deus. Tria uocabula unius uocis nomen Patris, et Filii, et Spiritus sancti. Iterum illi diuidentes uirtutem et deitatem Trinitatis, dicunt: Sicut imperator, prefectus et comes. Absit. Non trado ego hanc doctrinam, aut istam expositionem, sed magis anathematizo. Scriptum est enim in diuinis preceptis: uisibilia huius mundi inuisibilibus comparantur . Terrenus enim imperator de tribus constat, sed unum est imperium.  Si deposuerit diadema a capite suo, Cesar est, non imperator. Quod si deposuerit purpuram, prefectus est iam uir solus. Si qui blasphemant Spiritum sanctum, non sunt Christiani, sed sunt sicut Iudei. Nam Iudei unam personam adorant, nos autem tres personas confitemur. Sicut imperator terrenus, sic et celestis: homo in purpura, et purpura in homine; corona autem capitis continet purpuram et hominem, 269 unum imperium uirtutis ostendit: sic Pater in Filio, et Filius in Patre; Spiritus autem sanctus, coniunctio deitatis, uirtus et unitas Trinitatis.



LIBER NONUS. Libellus Fidei. AD THEOPHILUM.


 Credo in Deum Patrem omnipotentem, et unigenitum Iesum Christum Saluatorem nostrum, et Spiritum sanctum unum Deum esse confiteor. Non sic unum quasi solitarium, neque eumdem qui ipse sibi Pater sit, ipse Filius; sed Pater uerus genuit Filium uerum, ut est, Deum de Deo, lumen de lumine, uitam ex uita, perfectum de perfecto, totum a toto, plenum a pleno; non creatum sed genitum; non ex nichilo, sed ex Patre, unius substantie cum Patre. Et Spiritum sanctum uerum Deum; non ingenitum, neque genitum; non creatum nec factum, sed procedentem Patris et Filii, semper in Patre et Filio ceternum. Unum tamen Deum, qui ex uno Patre, et totum quod Pater sit. Deus natus est Filius et in Patre totum quod est, totum genuit Filium. Pater  Filium generans non minuit, nec amisit plenitudinis sue deitatem. Totum autem quod Deus Pater est, id esse Filium ab eo natum, certissime tenentes, cum Spiritu sancto unum Deum piissime confitemur. Credimus in Iesum Christum Dominum nostrum Filium eius, per quem omnia creata sunt, que in celis et que in terra, uisibilia et inuisibilia; propter nostram salutem descendisse de celo, qui nunquam desierat  270 esse in celo. Natum de Spiritu sancto, de uirgine Maria. uerbum caro factum, non amisit quod fuerat, sed cepit esse quod non erat. Non demutatum Deum, sed permanentem, etiam hominem natum; non putatiuum, non ereum, sed corporeum sensum et animam habentem: ita uerum hominem, ut uerum Deum intelligimus: ita uerum Deum. ut uerum hominem fuisse nullo modo ambigimus confitendum. Hunc eumdem Dominum nostrum Iesum Christum adimplesse legem et prophetas, passum sub Pontio Pilato, crucifixum, et secundum Scripturas mortuum et sepultum, et secundum Scripturas tertia die a mortuis resurrexisse: assumptum in celis, sedere ad dexteram Patris, inde uenturum iudicare uiuos et mortuos exspectamus,  in huius morte et sanguine remissionem peccatorum consecuturi: resuscitandos nos ab eo in his corporibus, et in eadem carne in qua natus est, passus, et mortuus, et resurrexit, animam cum hac carne accepturi ab eo, aut uitam eternam pro bonis meritis, aut sententiam pro peccatis eternam: hoc placuit. Amen.



LIBER DECIMUS. Expositio fidei catholice. AD THEOPHILUM.
 

Credere iubemur in Dei Patris omnipotentiam, et Filii eius Iesu Christi, et Spiritus sancti indiuisam quidem et inseparabilem Trinitatem. Hec enim et prophete cecinerunt, et Dominus tradidit, tenuerunt et docuerunt apostoli. Hec redemptio 271 mundi est, hec fides nostra est et uita, ut traditam nobis unam substantiam, tres personas subsistentes, perfectas, equales, ceternas confiteamur, et firmam fidei confessionem in finem usque teneamus illesam. Et hoc est quod Greci uocant: id enim quod subsistit non habet aliunde, sed suum et a sese est. Cetera uero que sunt, quod habent, acceptum habent. Idcirco ad Mosem Deus loquitur dicens: Ego sum qui sum . Et rursum: Dices filiis Isrel: Qui est misit me. Erant utique tunc angeli,  throni, dominationes, celum, terra, uel maria. Sed quia illa sola est infecta natura, et in tribus personis deitas una subsistit, idcirco ait: Ego sum qui sum. Quisquis autem tres dicit, id est tres substantias, is sub nomine pietatis tres naturas conatur asserere. Et si ita est, cur ab Arii parietibus separemur, perfidia copulati? Ille enim gradibus diuinitatem diuidit, et Deum ex Deo, id est Filium ex Patre ita confitetur, ut ex Deo factus sit, non de Deo natus. Qui si natus est, unius substantie est: si factus est, uerus filius non est. Et si uerus filius non est, nec uerus Deus. Aut si uerus Deus est, et de Patre non est, duo sunt habentes singuli et uoluntates proprias, et imperia diuersa. Sed Dominus noster iehsu Christus in Euangelio suo unum se cum Patre, et ex Patre  esse testatur, cum dicit: Ego ex Deo exiui . Et rursum: Ego in Patre et Pater in me . Item: Ego et Pater unum sumus . Et Qui me uidet, uidet et Patrem . Siquidem hec ideo sunt scripta, ut uera eius diuinitas non negetur. Sed illa forsitan tibi usurpas, que propter incarnationem eius scripta sunt, ut puta: Qui me misit maior me est . Et Non ueni facere uoluntatem meam, sed eius qui me misit . Et Filius a se nichil potest facere . Et Non est meum dare uobis, sed quibus paratum est a Patre . Et cetera his similia. Que omnia non infirmant Filium, neque depretiant, sed a Patre distinguunt, et eius humilitatem et incarnationem ostendunt. Sed nec illa fidelem animam  scandalizent, quibus Dominus esuriisse, dormisse, lacrymasse memoratur, tristasse usque ad mortem, passionem quoque et crucem: siquidem ad id sunt scripta et facta, ut et tolerantie exempla preberentur, 272 et uera eius incarnatio nosceretur. Nam in eo quod esuriisse Dominus dicitur, ueri corporis assumptionem intellige. In eo autem quod quinque panibus, et duobus piscibus quinque millia hominum satiat, ueram eius diuinitatem cognosce. Certe cum  dicit: Ego sum panis qui de celo descendi , non cadit in sensum nostrum, ut panis esurire credatur: sic et de somno eius intelligendum est. Quoniam sicut per somnum, corporis ueritas cognoscitur, sic per illud quod statim uentis et fluctibus imperat, uera eius diuinitas approbatur. Nam et quod lacrymas super Lazarum fundit, phantasmatis suspicio tollitur: lacryme enim ueri corporis sunt humores. Cum autem dicit, Lazare, exi foras , et statim ille qui iam fetebat, aperiente se terra uiuus emergit, magne eius diuinitatis indicium est. Iam illud quod ait, Tristis est anima mea usque ad mortem , ex hac ipsa Lazari suscitatione intelligi potest quomodo debeat accipi: quia non utique metuebat diuinitas mortem, que uerbo  mortuos suscitabat, sed humanum affectum per tristitias anime indicabat. Crux eque, passio, sepultura, uno uel altero dicto Domini discutiuntur, quo minus ei impotentia uel infirmitas ascribatur, cum dicit ad Iudeos: Soluite templum hoc , et ego in triduo suscitabo illud . Item ait: Potestatem habeo ponere animam meam, et potestatem habeo iterum sumere illam . Si corporis sui suscitat templum, si potestas est ponendi animam per passionem, et sumendi per resurrectionem, cesset in Christo infirmitatis opinio, ubi tante potestatis sublimitas declaratur. Omnia ergo pie intelligenda sunt: omnia ergo honorifice tractanda sunt. Utrumque in Domino confitendum est; et forma Dei, in qua semper fuit; et forma serui, que  accepta est propter seruos. Credenda est et passio secundum carnem, et impassibilitas secundum diuinitatem.




INTERROGATIONES HAERETICORUM, ET RESPONSIONES CATHOLICORUM.

273 Hereticus. Deus Pater, ex uoluntate genuit Filium, an ex necessitate?

Responsio. Nec ex uoluntate, nec ex necessitate, quia Deo nulla manet necessitas. Sed et mihi interroganti: Deus bonus est, an non? Utique bonus est. Ex uoluntate, aut ex necessitate. Si ex uoluntate, maior iam et prior uoluntas est ex qua bonus. Si ex necessitate, maior est necessitas, et Deus infirmior habetur. Qua de re, Filius ex Patre, non ex uoluntate, neque ex necessitate, sed ex substantia natus est,  quia supra uoluntatem et necessitatem est id quod est deitas.

Hereticus. Denuo te interrogo: Pater et Filius quid est?

Responsio. Deus et uerbum.

Hereticus. Ergo non simplex, sed compositus est, quia ipse est et uerbum.

Responsio. Deus operatur, aut non? et que facit, uoluntate facit, aut non?

 Hereticus. Utique uoluntate.

Responsio. Ergo ipse est et uoluntas: et est compositus secundum interrogationem tuam, non simplex.

Hereticus. Sed Deus in eternitate manens, solus eternus est. Omnia etenim qui semper est: sed non est omnia multa, sed unum ac simplex hoc quod semper Deus est.

Responsio. Et ideo impossibile est separari unum ab uno, id est Filium a Patre, uel Patrem a Filio. Propter identitatem deitatis dico, Ego et Pater unum sumus: dum ego et Pater non solitarius intelligitur, neque quod unum sumus, diuersum sentitur. Dicimus ergo paternam deitatem nunquam alienam fuisse a propria generatione. Et ideo nobis paterna deitas pro tempore quidem intelligibilis efficitur, ipsa uero  nec tempori nec nouitati subiacebit; ne inanis, uel superflua, aut certe proficiens paterna deitas reperiatur. Libera etenim ab omni qualitate, ab omni quantitate, ab omni exordio, ab omni compositione. Sed cum genitum appellatur, nichil aliud quam Patrem et Filium significare monstratur. Nihil enim tam impium quam Dei Filium appellare, et Deum uerum negare: quam Patrem loqui, et sine generatione Patrem confiteri. Quodcunque etenim non ita exstiterit ut Deus existere debet, Deus credi 274 non debet. Ego sum qui sum: sed non sum mutatus: et ideo quod diuinum est immutari non potest; ne non sit quod semper est. Immutatur autem a sua simplicitate, si nouellus Pater est; si ab eternitate cum ipso est, et in ipso Filius non est: et est mutabilis, si non natura, sed  uoluntate, post naturam genuit Filium.

Hereticus. Sed solum sapientem et potentem Patrem credi debere.

Responsio. Si cum et Filium simul cum Patre ueneraris, Patri detrahis qui simul cum ipso minus sapientem ueneraris. Qui si igitur minus sapientem decernis, utique nec Deum, nec Filium Dei asserere debes. Quod si plene sapientem asseris, recte Deum uel Filium definis.

Hereticus. Sed Filium a Patre mutari manifestum est, Patrem uero a Filio mutari non posse.

Responsio. Si ita est, quero utrum Pater imperfectum Filium genuerit, suspectumque dimiserit, cui deinceps non tam genitoris officio, quam magistri imperio rudimenta sapientie impertire dignaretur.  Est ergo uel quod Deus Pater perfecte sapiens docere debeat; est et quod Deus Filius imperfecte sapiens discere possit, et quomodo omnia que Pater habet Filii sunt, si non perfecte sapit, uel plene potest? Quomodo in Filio omnes thesauri sapientie et scientie deprehenduntur? uel Deus super omnia nominatur?

Hereticus. Sed solum Deum Patrem sine initio, sine origine, simplicem quoque et indeterminabilem cognosci debere. Operationem uero eius, id est Filium, neque sine fine intelligi oportere: maxime cum omne opus et initium sustineat, et fine carere non possit.

Athanasius. Hoc etiam nos confitemur: est enim  indeterminabilis, simplexque natura. Quod ergo incompositus simplexque manet, nullis legibus determinari potest. Sed responde mihi interroganti utrum est Deus, quem sine initio et fine semper fuisse commemoras, ita indeterminabilis? Statuis quippe ut nichil ei non solum secundum naturam, sed nec secundum actionem nature accedere possit; ita ut nec nouellus Pater, sed nec initiabilis genitor declaretur, ut uere indeterminabilis, et non proficiens cognosci possit. Proficiet utique si ad actionem nouelle generationis procedere festinat, quo minus ex hac 275 cognoscere ualeat, aliquando semet Patrem futurum. Nobis uero sufficiat is qui in principio erat, et apud quem erat, quoniam Deus apud Deum erat. Quod si non natura Filius, nec recte Pater et Filius pronuntiatur,  quia nec genitor, nec genitus insinuatur. Quod si plenitudo diuinitatis secundum Paulum in Filio habetur, cur Deus plenitudinis negatur? Et si in eo omnes thesauri sapientie et scientie absconditi habentur, cur Deus ignarus pronuntiatur? Et si uerbum in principio, et apud Deum Deus habetur, cur Deus naturalis non creditur? Absit autem a fide apostolica, ut in Filii generatione aut augeatur diuinitate quod Pater est, aut minuatur ne Pater sit. Sed nec natus prouectionem sustinet, sed nec generans diminutionem.

Hereticus. Quomodo enim natiuitatem sempiternitati coniungis, dum natiuitas posterior sit a sempiternitate?

Athanasius. Reuera quasi prius conceptus de semine,  aut coagulatus in uentre sit, cum Scriptura dicat: Generationem autem eius quis enarrabit ? Nam et generanti calumniam facis, quasi ei accesserit ut generaret. Quod si accessit illi quod ante non habuit, imperfectus inuenitur: si non accessit, sempiternus cum sempiterno in sempiternitate fuisse reperitur. De sempiternitate Filii audi per Dauid Filium ad Patrem uerba facientem: Et ego semper tecum: tenuisti manum meam dexteram, et in uoluntate tua deduxisti, et cum gloria assumpsisti me . Item Dauid: Tecum principium in die uirtutis tue, in splendoribus sanctorum, ex utero ante luciferum genui te .

Hereticus. Ingeniti nomen Patris, et Filii geniti appellas. Quid de Spiritu sancto dicturus, qui utique  in tertio gradu ponitur, in Scripturis genitum eum confiteris, aut ingenitum appellas? Si genitus, iam non est unigenitus Filius, eo quod sit et alter natus de Patre. Si non est natus, est utique et alter ingenitus, et iam non est unus Deus Pater ex quo omnia, sed duo sunt patres. Quod si neque natus de Patre est Spiritus, neque non genitus, superest ut creatura dicatur.

Athanasius. Si Scripturis Domini uel Domino loquenti crederes, nunquam creatorem creaturis comparares, cum legeris: uerbo Domini celi firmati sunt, et Spiritu oris eius omnis 276 uirtus eorum . Item ipse Dauid: Emittes Spiritum eorum, et creabuntur . Audiui et Patrem  loquentem: Spiritus ex me prodiit . Item ipse per Iel prophetam: Effundam de Spiritu meo super omnem carnem . Et Dominus in Euangelio apostolis dicit: Mittam uobis a Patre meo Paracletum, Spiritum ueritatis: hic de Patre procedit, et de meo accepit . Sufficeret quidem fidelibus hoc ipsum credere, quia Filius genitus est: Spiritus autem de Patre procedens est, cuius processio qualis aut quanta sit, nulli conceditur scire, sicut et de Filio dictum est: Generationem autem eius quis enarrabit ? Sed arctius propter incredulos requirendum est, et interroganti mihi responde.

Hereticus. Respondeo.

Athanasius. Certe confiteris Deum esse et creatorem,  id est conditorem rerum omnium, et ab eo conditum, nichilue medium.

Hereticus Quid confiteor quod ambigi non potest?

Athanasius. Conuertibile omne conditum, quia initium habet, et fine non caret. Inconuertibile et incommutabile omne quod eternum est, nec initium habere, nec finem confiteris?

Hereticus. Utique sic aio, quia sic habet.

Athanasius. Creator creaturis commiscibilis, an non?

Hereticus. Communicat quidem creature semet, miscetur tamen nunquam, ne mutabilis et conuertibilis, et corruptionis particeps esse reperiatur.

Athanasius. Recte dixisti. Et quomodo legis: Ite, baptizate omnes gentes in nomine Patris, et Filii, et Spiritus sancti ? Si creatura est Spiritus sanctus, quomodo Creatori unitur in nomine,  in uirtute, in redemptione, in sanctificatione? Et quem tu in tertio loco nominari putas, in primo eum Petrus apostolus collocat, qui Trinitatem gradibus non diuidit, numerum nescit, sed tertium primum ponit, cum dicit Ananie: Quare compleuit Satanas cor tuum, ut mentireris Spiritui sancto ? Et post paululum: Non es mentitus hominibus, sed Deo . Ergo qui Spiritui sancto mentitur, Deo mentitur: quia Spiritus est Deus. Audi et Paulum apostolum dicentem: Nemo enim scit que sunt in homine, nisi spiritus hominis qui est in eo: ita et que in Deo sunt nemo scit, nisi Spiritus eius qui est in eo . Qui utique si esset creatura, ut credi studes, quid in creatore esset scire non poterat. Unde idem Paulus: Quis enim cognouit sensum 277  Domini, aut quis consiliarius eius fuit ? Si ergo de Patre procedit Spiritus sanctus, ut legimus; si liberat, si sanctificat, si consolator est, si bonus est ut Deus, sicut scriptum est: Spiritus tuus bonus deducet me in terram rectam : si abluit, si iustificat, si is qui eum blasphemauerit, sicut scriptum est, Non habet remissionem, neque in hoc seculo, neque in futuro ; que utique nulli nisi Deo propria sunt, quid ergo amplius querendum de illo est, uel dubitandum? Cum per operum magnitudinem quod est ipse manifestat: non utique alienum esse a Patris, et Filii maiestate, qui non est ab operum uirtutibus alienus; frustra illi  nomen diuinitatis negatur, cuius potestas non potest abnegari. Est et illud, quod omnis creatura capax est diuinarum uirtutum, et eget gloria Dei: Spiritus enim capabilis est, non capax, et nullius eget, sed egentibus se largiter infundit. Nam de Filio scriptum est: Unguentum effusum nomen tuum . Item de Spiritu sancto Deus loquitur: Effundam de Spiritu meo super omnem carnem . Ubi aliquando legisti: Effundam angelum meum, uel aliam quamlibet celestium creaturarum sicut de Spiritu? Legimus repletos quoque fuisse apostolos Spiritu sancto, et quam terrarum partem ob edificationem Ecclesie unusquisque agebat, cum singulis utique totus erat. Angeli cum singulis singuli sunt, et ubi mittitur, dum ibi est, alibi utique deest. Spiritus cum  omnibus ubique totus est, quod non nisi solius Dei est. Adoremus ergo Patrem, adoremus et Filium, adoremus et Spiritum sanctum, una eademque ueneratione. Si ille nobis cum Patre et Filio confert remissionem peccatorum, sanctificationem et uitam perpetuam, simul utique cum Patre et Filio referamus et gloriam. Aut si non est cum Patre colendus et Filio, ergo nec confitendus in baptismo.

Hereticus. Paulo ante confessi sumus ambo Deum Patrem inuisibilem, incomprehensibilem, immutabilem, sine fine sempiternum.

Athanasius. Sic habet.

Hereticus. Et quomodo de eius substantia Filium confiteris, qui sepe a Patribus uisus est conuertibilis atque mutabilis, et in uariis figuris singulis quibusque  sepe demonstratus? Qui si de ipsa substantia esset, carnis 278 utique assumptione nec uisibilis cerneretur, quin potius in ea equalitate qua Pater est permansisset, ex cuius substantia erat: quia quod de Patre est, nec uideri, nec mutari, nec conuerti posse credendum est.

Athanasius. Hec est causa erroris, hec origo heresis Ariane, dum non intelligunt uirtutem Dei, neque tanti sacramenti dispositionem agnoscunt: quibus in primo respondendum est Filium Dei, non ita uisum ut Deus erat, sed ut homo capi poterat. Deinde hoc esse potentie Dei, ut cum singulis prout uoluit reuelari dignatus est, habitum mutaret, non substantiam uerteret, nec proprietatem qualitatis amittens, sed iuxta meritum uidentis temperamentum  maiestati adhibuit. Ipse tamen ut semper idem est, in substantie sue proprietate permansit, sicut scriptum est: Mutabis eos, et mutabuntur: tu autem ipse idem es, et anni tui non deficient . Nam et angeli in figura hominum sepe uisi, tamen aliud non sunt quam quod esse se norunt, neque substantiam mutant, cum figuram humani corporis sumunt. Quanto magis auctor angelorum non mutabitur, qui angelis ut hoc facere possint sua liberalitate concessit? uides ergo dispositiones rerum futurarum, que suis quibusque temporibus complende erant in illo per imaginem patribus preostensam, non tamen ipsum Deum, ut est proprie, uisum.

 Hereticus. Quid de incarnatione dicturus, et eius mutabilitatem qua ratione excusabis non intelligo. Siquidem legimus: uerbum caro factum est . Tunc utique uirginis uterum oppleuit: tunc aliud quam quod uenerat natum est. Unde iam commixta substantia statum uertit, ordinem perdit in mutatione ipsa: de Deo homo, de spiritu caro factum est. Et utique translatio omnis, interiectio est pristini status. Idcirco Filium ex alia substantia credendum non dubium est, que conuerti, et mutari, et uideri potest: quia hoc de Patris substantia credi fas non est, quia ait: Ego sum; ego sum, et non mutabor . Et Filius in Euangelio: Deum nemo uidit unquam .

Athanasius. Commixtio quidem siue concretio  nature mutatio est: mutatio nature translationem facit; et translatio perdit quod erat, et incipit esse quod non erat. Hoc natiuitas Christi non 279 habet, Gabriele angelo testante, quem interrogatum de Marie possibilitate conceptus respondisse euangelista refert: Spiritus sanctus superueniet in te, et uirtus Altissimi obumbrabit tibi . Qui utique, nec in utroque dicto commixtionem, sed superuentum Spiritus sancti, et obumbrationem Altissimi nominauit. Legis uerbum caro factum est . Quomodo autem sit factum mens utique nostra non attingit: quia quod credimus excedit mentem nostram: sed fide attingimus: et sic hoc modo totum tenemus fide, quod credimus: etsi mente non totum complectimur. Scire ergo debemus  quid et quantum sensu attingere nobis concessum est, quid fide suscipere: nam legimus: Nemo ascendit in celum, nisi qui descendit de celo, Filius hominis qui est in celo . Quomodo Filius hominis, qui in terris loquebatur, esse dicebatur in celo? Et quemadmodum inde descendisse refertur, qui nec ibi factus, nec adhuc ascenderat? Quia nondum passus resurrexerat. Sed quia Deus uerbum hominem assumpturus descenderat, homo diuinitati copulatus, illuc ascendit, unde caro utique non descenderat, sed uerbum. Sed et Dominum ad Ioannem loquentem in Apocalypsi legimus: Ego sum primus et nouissimus, et uiuus fui et mortuus, et ecce sum uiuens in secula seculorum . Si primus, quomodo nouissimus? si uiuus, quia ipse  est uita omnium, quomodo mortuus, cum uita mori non possit? Quod si mortuus, quomodo uel Deus, uel uita dicendus est? Et utique non tenebit perfectam ueritatem quisquis aliquam ueritatis excluserit portionem. Sed tu qui creatoris tui et redemptoris causaris incarnationem, tue, si potes, ante inuestiga natiuitatis rationem. Certe fateberis hominem ex duabus substantiis subsistere, anima et carne: et tamen non duo, sed unus dicitur homo. Et cum unita sit eius natura, incommiscibiles tamen substantie permanent. Si ergo ita in homine a Deo collate immiscibiles permanent substantie, quid de creatoris tui incarnatione sentire cogaris aduerte, qui utique dignatione homini admiscetur, non commiscetur: et uerbum  caro sic factum, hoc est unigenitum Dei Filium sic factum esse hominis filium, ut neutro in alterum uerso, sed utroque in 280 sua substantia permanente, sic Deus in homine pateretur humana, ut in se ipso integra diuina seruaret: non ut conuersione, aut mutabilitate aliqua ceperit esse quod non erat, sed ut potentia diuine dispensationis uerbum Patris nunquam a Patre discedens, homo proprie fieri dignaretur, incarnatusque sit unigenitus secreto illo mysterio, quod ipse nouit: nostrum namque est credere, illius nosse. Ac sic ipse Deus uerbum, totum suscipiens in se quod est hominis, homo sit. Et assumptus homo totum accipiendo quod Dei est, aliud quam Deus esse non possit. Non ergo de uisibilibus coniectura facienda est, quasi equalibus inuicem  creaturis putemus Deum hominemque commixtum: et tali confusione carnis et uerbi, quasi aliquod corpus effectum. Absit ita credere: huiusmodi enim commixtio, partis utriusque corruptio est: Deus enim capax, non capabilis est; penetrans non penetrabilis; implens non implebilis: qui ubique totum simul est, et ubique diffusum est, per infusionem potentie sue dignanter nature est immixtus humane, non humana natura nature est mixtus diuine. Caro igitur profecit in uerbum, non uerbum profecit in carnem. uerissime ergo uerbum caro factum est: sed, ut diximus, solum proprie personaliter, non cum Patre aut Spiritu sancto naturaliter; quia unigenitus Dei Filius, Deus uerus, qui cum Patre et Spiritu sancto unus est in natura, alter est in persona. Non  enim ipsum Patrem dicimus esse quem Filium: nec iterum eumdem Filium dicimus esse quem Patrem. Aut rursus Spiritum sanctum Patrem uel Filium nuncupamus; sed distinguentes personas in proprietatibus suis, Patrem Deum, Patrem proprie nominamus: et Filium Deum, Filium proprie dicimus: et Spiritum sanctum Deum, Spiritum sanctum proprie confitemur. Et cum ter numero dicimus Deum; non tres deos credimus, sed unum in omnipotentie sue Trinitate perfectum. Idcirco una persona accipienda est, carnis et uerbi: unum eumdemque Deum et hominem, inseparabilem semper gemineque substantie uere semper omnia gessisse que sunt hominis, et uere semper possedisse que Dei sunt: Quoniam etsi crucifixus est 281 ex infirmitate nostra, uiuit ex uirtute  Dei . Quapropter non pertimescimus secundum hominem Deum natum, eumdemque secundum hominem Deum passum, Deum mortuum: sed gloriamur dicere Deum natum, eumdemque secundum hominem passum. Qui cum in forma Dei esset, non propter se, sed propter nos formam serui suscepit, et semetipsum exinaniuit. Quomodo exinaniuit semetipsum? Dum forma Dei, formam serui accepit: dum principaliter Dominus ea que sunt famuli dignanter assumit: dumque per indulgentiam et miserationem nostri, gerendo inferiora se uidelicet, uel agendo, uerbum caro factum euacuatur in persona, quod possedit in natura. Et in uerbo humanitatis habitu factus obediens in homine, illud  in se per humilitatem et obedientiam nature nostre restituit, quod per inobedientiam perierat in Adam. Et in carne mortuus, qui semper uiuit in spiritu: uiuificans cum Patre omnia, iam nunquam de cetero moriturus. Is suscitatus a Patre in carne, et fit nobis primogenitus ex mortuis, qui est unigenitus Dei uiui, ac diuersa secula propter nos pauper in tempore, indigens in homine, nobis accipit, quod abundans sibi semper habebat in Patre.

Hereticus. Firmata in corde meo non nescias superiora rationabiliter et uere exposita, sed ad cumulum fidei queso exponas, cur personis et nominibus diuiduntur, cum sit una substantia Patris, et Filii, et Spiritus sancti?

Athanasius. Ignoras, quia Pater Deus unus est, et Filius  unus Deus est, et Spiritus sanctus unus Deus est? Unitum nomen est, quia una est eorum substantia. Unde et Ioannes in Epistola sua ait: Tres sunt qui testimonium dicunt in celo, Pater, uerbum et Spiritus: et in Christo Iesu unum sunt ; non tamen unus est, quia non est eorum una persona. Nunquid aliud sentiendum est, quam Pater uerus unus qui genuit, idem non sit qui et genitus ab ipso est; et Filius unus qui non genuit, Pater non sit; et Spiritus sanctus, qui nec Pater, nec Filius, alter sit in persona, preterea qui nec genuit, nec natus referatur.

 Hereticus. Quare nominas significanter?

Athanasius. Procul dubio Pater uere genuit; hoc primum nomen est eius. Filius uero de eo natus est, hoc unicum 282 nomen est ei: Spiritus autem sanctus qui de Patre processit, naturale nomen est ei. Dum ergo nomina in personis distinguuntur, propria nomina ostenduntur: dum secundum deitatem refertur, unitum nomen in his indicatur: quia substantiuus est Pater, substantiuus est Filius, substantiuus est et Spiritus sanctus. Sit ergo nobis secundum salutaris baptismi confessionem fides integra Trinitatis, sit una deuotio pietatis: nec more gentilium, potestatum diuersitates opinemur, sed potius perfectam Trinitatem adorantes et magnificantes, sicut in mysteriis ore nostro dicimus, ita conscientia teneamus: Sanctus,  sanctus, sanctus Dominus Deus omnipotens . Ter dicens sanctus unam omnipotentiam confiteris. uel illud Apostoli: Unus Spiritus . Dominus iehsu Christus in gloria Dei Patris . Unum Amen, quia una est religio, una glorificatio Trinitatis. Et deinceps pacem dilectionemque sectantes semper nouis operibus abundemus, ut audiamus ab Apostolo: Gratia Domini Iesu Christi et dilectio Dei, et communicatio Spiritus sancti cum omnibus uobis, Amen 



LIBER UNDECIMUS. Professio Ariana, et confessio catholica sancti Athanasii. AD THEOPHILUM.


 Ariani dicunt Filium Dei non de substantia Dei Patris genitum, sed extrinsecus creatum. Ego credo Dei Filium de Patris natum substantia, non creatum, sicut et Spiritum sanctum Paraclitum, qui est Filii, a Patre procedentem. Et ideo dico Homousion; ad Filium Patre dicente: Tecum principium in die uirtutis tue, in splendoribus sanctorum ex utero ante luciferum genui te . Similiter et Filio attestante: Dominus 283 dixit ad me: Filius meus es tu, ego hodie genui te . Nam et cum tempore passionis Pilatus ab eo accusantibus Iudeis requireret si rex esset, respondens Dominus, ait: Ego in hoc natus sum . De Spiritu quoque sancto Dominus dicit: Spiritus sanctus qui a Patre meo procedit . Constat ergo secundum  unam diuinitatis substantiam Filium genitum a Patre, non creatum: et Spiritum sanctum a Patre procedentem, et totum esse Filii, sicut fons de fonte est, et lumen de lumine.

Ariani dicunt non semper fuisse cum Patre, aut apud Patrem Filium, uel Spiritum sanctum. Ego credo Dei Filium, secundum diuinas Scripturas, uerbum, uirtutem et sapientiam Patris esse. Et fide confiteor nunquam Patri suum Filium defuisse, quia nunquam ei paternitatis defuit nomen, ut non sine sapientia, sine uerbo, sine uirtute propria Pater aliquando credatur fuisse, secundum predicationem euangeliste Ioannis dicentis: In principio erat uerbum,  et uerbum erat apud Deum, et Deus erat uerbum, hoc erat in principio apud Deum. Omnia per ipsum facta sunt . Omnia ait per ipsum facta, non ipsum factum. Sic nec sine Spiritu sancto aut Pater aliquando, aut Filius fuit.

Ariani dicunt nullam habere Filium potestatem, nisi a Patre aliquid acceperit. Similiter et de Spiritu sancto, nisi a Filio acceperit. Ego credo secundum diuinam substantiam sicut uerbum, uirtutem, sapientiam, brachium, manum, ita et potestatem Filium esse Patris. Nam secundum ipsius Domini sententiam: Quecunque Pater facit, hec eadem similiter et Filius facit. Et sicut Pater suscitat mortuos et uiuificat, sic et Filius quos uult uiuificat . Leprosum namque non ex alterius imperio, sed ex  propria mundabat potestate, dicens: uolo, mundare . Sic et paralyticum apud Iudeos ignorantes eum Deum esse uerum, cum illi dicerent, neminem posse peccata dimittere nisi solum Deum, manifestissime Deum se prodidit, et propriam ostendit potestatem, dicens: Ut sciatis autem quia Filius hominis habet potestatem in terra dimittendi peccata, ait paralytico: Surge, tolle lectum tuum et uade in domum 284 tuam . Similiter et cecorum examinat fidem, dicens: Creditis quia hoc possum facere uobis ? Illis confessis, quod in ipsius esset potestate, sanitatis remedium infert, dicens: Secundum fidem uestram fiat uobis . De  passione quoque proprii corporis assignans, quod in sua esset potestate, ita ait: Nemo tollit animam meam a me: potestatem habeo ponendi eam, et potestatem habeo iterum resumendi eam . Et alia infinita. De Spiritus etiam sancti potestate ipse ait: Spiritus ubi uult spirat . Utique ubi propria uoluntate atque diuinitate uoluerit aspirare, non ubi iussus fuerit. Sicut et de donis gratiarum Apostolus predicans docet: Hec autem omnia operatur unus atque idem Spiritus, diuidens singulis prout uult . Nam propria et ipse potestate et prophetas replet, et apostolos eligit ac dirigit, ac episcopos, sicut in Actibus apostolorum legimus, constituit. Innumera sunt etiam alia testimonia que nunc longum est exponere; et ideo sicut unam substantiam,  ita unam potestatem Patris, et Filii, et Spiritus sancti credo. Quod autem accepit Filius, secundum hominem accepit, id est secundum seruilem formam, secundum nostre conditionis naturam, ipso Domino in Euangelio dicente: Et iudicium dedit ei facere, quia Filius hominis est .

Ariani dicunt non totum Patrem capi posse a Filio, uel conspici; sicut nec Spiritus sanctus totum Filium aut uidet aut capit. Ego credo, quod sicut Filius in Patre est, et a Patre totus uidetur, ita et Pater a Filio totus uidetur, et totus est in Filio; ipso Filio dicente: Ego in Patre, et Pater in me est . Et: Sicut nouit me Pater, et ego noui Patrem . Similiter et de Spiritu sancto, Apostolo predicante quod Spiritus scrutatur etiam  profunda Dei. Et sicut nemo nouit quid sit in homine, secundum ipsius Apostoli sententiam, nisi spiritus hominis, qui est in homine; ita et que sunt Dei nemo nouit, nisi Spiritus qui est in eo. Nam et Dominus in Euangelio etiam de paruulis sic ait: Quia angeli eorum semper uident faciem Patris . Impium est credere quod Filius et Spiritus sanctus non totum aut intueantur, aut capiant Patrem.

285 Ariani dicunt unum tantum Deum perfectum, omnipotentem, incapabilem, ingenitum, interminabilem Patrem solum et immortalem. Ego credo secundum diuinas Scripturas, Deum et Dominum Patrem ingenitum, Deum et Dominum Filium de Patre genitum, Deum et Dominum Spiritum sanctum a Patre procedentem, et in Filio manentem: Filium autem  sicut in deitate non dico minorem, ita in forma serui, que passioni succubuit, minoratum confiteor, Apostolo dicente: Eum autem qui modicum ab angelis minoratus est uidimus Iesum propter passionem mortis . Et ideo in tribus personis non tres deos sentio, sed unum Deum et Dominum substantia, diuinitate, potentia, equalitate, atque perpetuitate, adoro et colo, sicut in lege preceptum est: Dominum Deum tuum adorabis, et illi soli seruies .

Ariani dicunt, Patrem solum inuisibilem Deum, et maiorem, et ideo solum colendum atque adorandum. Ego credo secundum diuinam substantiam ac maiestatem, spiritum Filium, spiritum quoque Spiritum sanctum, Domino in Euangelio dicente: Spiritus est  Deus . Et ideo, ut dixi, secundum diuinam substantiam inuisibilem confiteor Patrem, inuisibilem Filium, inuisibilem Spiritum sanctum: et neque maius aliquid, neque minus in deitatis substantia credo. Propterea eumdem reddo honorem Filio et Spiritui sancto, quem et Patri, precipiente Domino: Ut omnes honorificent Filium, sicut honorificant Patrem, quia qui non honorificant Filium, non honorificant Patrem . Et de Spiritu sancto ipse ait: Qui blasphemauerit in Spiritum sanctum, non remittetur ei, neque in hoc seculo neque in futuro . Propterea igitur unum Deum in Trinitate credo, diuina Scriptura docente: Audi, Isrel, Dominus Deus tuus, Deus unus est .

Ariani dicunt, Dei Filium secundum diuinitatis  substantiam et uisibilem, et minorem. Ego credo in forma Dei, sicut superius approbauimus, inuisibilem, ipso ad Mosen dicente: Nemo uidit faciem meam, et uiuet . Aequalem uero per omnia Patri, excepto eo quod ille ingenitus est, et iste genitus: apostolo predicante de eo: Qui cum in forma, inquit, 286 Dei esset, non rapinam arbitratus est, esse se equalem Deo .

Ariani dicunt, ita Filium uel Spiritum sanctum ab arcanis Patris extorrem, ut nichil secretarum dispositionum nouerit, nisi reuelatum a Patre, quod uoluerit Filio reuelare; et Spiritui, quod a Filio fuerit manifestatum. Ego credo Filium in Patre, et Patrem in Filio, Spiritum quoque sanctum paraclitum qui procedit a Patre, et Filii esse et Patris, quia et a Filio  procedit, sicut et in Euangelio scriptum est, quod per insufflationem suam dederit discipulis suis Spiritum sanctum dicens: Accipite Spiritum sanctum. Cuius remiseritis peccata, remissa sunt: et cuius retinueritis, retenta sunt . Et ideo inseparabilem confiteor Trinitatem, nec extorrem Filium, aut Spiritum sanctum, sicut heretici loquuntur, a Deo Patre dico, quoniam Filius, qui est sapientia Dei Patris, ipse est et uoluntas Patris, que semper in ipso fuit, et ipse est magni consilii angelus: et per ipsum condita sunt omnia , sicut apostolus Paulus predicat, que in celis, et que in terris sunt, uisibilia et inuisibilia . Et Ioannes euangelista docet quod omnia per ipsum facta sunt, et sine ipso factum est nichil . Nam et sicut per ipsum  omnia facta diuine Scripture loquuntur, ita et quecunque Filius facit, ipse se cum Patre facere testatur, dicens: Pater autem in me manens ipse facit opera . Per hec ostendens quod nunquam Pater sine Filio, qui est sapientia, uerbum, uoluntas, et uirtus Patris aliquid aut disposuerit aut fecerit, nec sine Patre Filius. De Spiritu uero sancto dubium non est quod nichil ignoret, nec sit extorris a Patre; dum sine Spiritu suo Patrem fuisse aliquando summe dementie est dicere, quoniam ipse scrutatur, secundum Apostolum, sicut sepe dictum est, profunda et alta Dei . Et quod idem Spiritus Filii sit, multis Scripturarum testimoniis probauimus: et quod totus maneat in Filio: et sicut procedit  a Deo Patre, ita procedit a Filio, ut tota Trinitas unus credatur Deus. Nihil ergo est quod faciat, uel disponat Pater sine sua sapientia: nichil quod nouerit, uel disponat sine suo sancto Spiritu, de quo propheta sic ait: Spiritus Paraclitus, Spiritus sapientie et intellectus, Spiritus consilii et uirtutis, Spiritus scientie 287 et pietatis : que omnia in Deo, qui est Trinitas, consistunt.

Ariani dicunt, Dei Filium non fuisse in celis apud Patrem, tempore quo inter homines uersaretur. Ego credo Deum Dei Filium secundum sue potentiam deitatis in celo, et in terra fuisse incarnationis sue tempore, et totum replere, nec unquam defuisse, ipso ad Nicodemum in Euangelio dicente: Nemo ascendit in celum, nisi qui descendit de celo, Filius hominis,  qui est in celo .

Ariani dicunt quod Filius Dei erat quando non erat, et antequam nasceretur non erat, et quod ex nullis exstantibus factus est. Ego credo unam. substantiam Patris, et Filii, et Spiritus sancti. Propterea Filium, qui est sapientia Patris, in eo semper fuisse, et ex ipso genitum confiteor, quia nunquam fuit tempus, quo Pater sine suo uerbo et sapientia fuisse a fidelibus credatur: nec Filius sine suo aliquando exstitit Patre; euangelista dicente, et sepius repetente quod in principio erat uerbum, et semper erat, et Deus erat, et apud Deum erat, nec ex nullis exstantibus factus, sed in Patre, et apud Patrem, Deus apud Deum semper erat. Spiritus quoque sanctus et fuit, et est semper in Patre, et procedit ex ipso, nec unquam Pater  sine sua sapientia, qui est Filius, nunquam sine suo fuit sancto Spiritu.

Ariani dicunt Dei Filium passibilem, et in sua substantia mortalem. Ego credo Deum uerbum, et sapientiam Patris, quia unum cum Patre est, impassibilem atque immortalem in sua substantia. Passibilem autem atque mortalem hominem Iesum Christum de Maria uirgine assumptum, qui Dei uerbo unitus est, confiteor; eodem Domino dicente: Spiritus quidem promptus est, caro autem infirma . Ipso iterum dicente: Quod natum est de carne, caro est: et quod natum est de Spiritu, spiritus est . Sic et Apostolus Corinthiis predicat, dicens: Nam etsi crucifixus est ex infirmitate nostra, sed uiuit ex uirtute Dei . Crucifixus ergo ex  infirmitate carnis nostre, sed uiuit ex sua uirtute, quia Filius Dei Deus et uirtus Patris comprobatur. Ipse quippe uia, ueritas et uita est . Ipsum etiam hominem Christum Iesum post passionem de sepulcro a Deo uerbo, a quo 288 et assumptus est, sine corruptione die tertia resuscitatum confiteor, ipso ad Iudeos, secundum euangelistam Ioannem, de templo corporis sui dicente, Soluite templum hoc, et in tribus diebus suscitabo illud .

Ariani dicunt, tres diuersas substantias, ac dispares personas Patris, et Filii, et sancti Spiritus. Ego non diuersas substantias ac dispares personas Patris, et Filii, et Spiritus sancti credo, sed tres personas perfectas, equales, et eternas, unius substantie, unius potentie, unius uirtutis ac maiestatis confiteor:  quia quod diuersum est, unum esse non potest: et quod gradibus censetur, equale non est. Credo ego Dei Filium, Dei uerbum, Dei uirtutem, et Dei sapientiam equalem semper Patri. Non enim se ipse Filius unum cum Patre, nec Patrem in se, et se in Patre uideri diceret, nisi se sciret equalem: nec eadem similiter faceret, que Pater, aut etiam que ipse uellet profiteretur, nec se a Patre processisse, atque in mundum uenisse, et iterum relinquere mundum, et ire ad Patrem, manere etiam in se Patrem predicaret, nisi se sciret de substantia sui genitum Patris. In Euangelio quippe Ioannis, quando eum Iudei querebant lapidare, asserit dicens: Non solum de hoc, quia soluebat sabbatum, sed quia Filium Dei se dicebat, equalem se faciens Deo . Itaque quod  equalis est, dispar esse non potest: una est enim Patris Filiique substantia, una uirtus, una atque indiuidua potestas. Dum nemo, sicut ipse in Euangelio ait, de manu Filii proprias oues rapit, nec quisquam de manu Patris easdem rapere potest. Et quod unum est, diuersum esse non potest. Eodem iterum dicente, cum iam premisisset unam eamdemque suam Patrisque potentiam, postea ipsam substantie unitatem assignat, dicens: Ego et Pater unum sumus . Spiritus quoque sancti ita in nullo dispar est persona, neque diuerse substantie quam Pater et Filius, ut ipse idem sit Spiritus sanctus procedens a Patre, qui est et Filii? nec aliquando defuit Patri, sicut nec Filio; ut quemadmodum sine initio semper, atque in creatione mundi cum Patre fuit et Filio, ipse etiam  confirmauerit omnia atque 289 illuminauerit: ita et sacramentum baptismi, non nisi sub ipsius inuocatione atque uirtute, sicut nec sine Patris, et Filii uisitatione impleatur. Nec enim membrum quis Christi, et templum Dei, secundum apostolum Paulum, efficitur, nisi quem Spiritus sanctus et elegerit et sanctificauerit, atque ut Deus propria potestate, in eo quem ipse elegerit, habitauerit.

Ariani dicunt, post occasum mundi, regnum Filii Dei finiendum. Ego assumptum in celum unitum hominem ex Maria uirgine Deum credo, quem et sedere ad dexteram Patris confiteor, cui omnis potestas in celo, et in terra datur. Ipsum quoque iudicaturum uiuos et mortuos, cuius regnum nunquam finiendum esse confiteor, dicente Daniele propheta: Aspiciebam  in uisione noctis; et ecce cum nubibus celi quasi filius hominis ueniebat, et usque ad antiquum dierum peruenit, et in conspectu eius obtulerunt eum, et dedit ei potestatem, et honorem, et regnum: et omnes populi, tribus et lingue ipsi seruient: potestas eius eterna, que non auferetur, et regnum eius, quod non corrumpetur . Filium scilicet hominis loquitur propheta accepisse potestatem, et honorem, et regnum. Quod autem de Filio hominis ueracitet hec, id est de assumpto homine dicta sint, ipse Dominus manifestius in Euangelio sic ait: uidebitis, inquit, celum apertum, et Filium hominis sedentem a dextris Dei . Et iterum: uidebitis Filium hominis uenientem in nubibus, cum gloria magna,  et maiestate . Similiter et angeli ad apostolos dixerunt: Hic iehsu, qui assumptus est a uobis, sic ueniet, quemadmodum uidistis eum euntem in celum . Propterea credo Filio hominis ex Maria uirgine assumpto, omnem potestatem in celo et in terra datam, quam antequam a Deo uerbo assumeretur, non habuit. Nam Deus uerbum, et Deus Filius, qui est sapientia, uirtus, potestas, et uoluntas Patris, omnem semper paternam habuit et habet potestatem, ipso dicente: Omnia quecunque habet Pater mea sunt . Et Quecunque Pater facit, hec eadem similiter et Filius facit . Et Sicut Pater suscitat mortuos et uiuificat, sic et Filius quos uult uiuificat . Ego credo Christum Deum, Dei uerum Filium, et ideo Christianus sum.  290 Ego Deum uerum, et hominem uerum, qui de Maria uirgine natus est, confiteor, Apostolo dicente: Deus erat in Christo, mundum reconcilians sibi . Ego perfectum Deum, et perfectum hominem eumdem credo Iesum Christum, predicante Apostolo: Secundum Christum, in quo habitat omnis plenitudo diuinitatis corporaliter . Et Quorum patre, et ex quibus Christus, qui est super omnia Deus benedictus . Ego credo unam imaginem Patris, et Filii, et Spiritus sancti, qui ad unam imaginem diuinitatis sumus creati, dicente Deo: Faciamus hominem, non ad imagines, sed ad imaginem, et similitudinem nostram . Ego credo unum nomen diuinitatis in Patre, et Filio, et in Spiritu sancto semper et fuisse et esse: quia non in omnibus,  sed in uno nomine Patris, et Filii, et Spiritus sancti secundum Domini preceptum baptizamur, et efficimur Christiani. Hec catholica, hec uera, hec perfecta est fides; hoc unum et plenum est baptisma, per quod secundum Domini, ut dictum est, preceptum baptizamur, et una absque ullius imminutione persone credulitas in fide est: una quoque in Trinitate exhibetur credulitas. Requirendum est igitur ab his qui aduersus hanc singularem fidem contrariam faciunt questionem, dicentes non de substantia Dei Patris genitum Filium, sed posteriore tempore alienum a substantia diuini Patris, minorem atque inferiorem in deitate, sed et creaturam esse loquuntur. Spiritum quoque sanctum creatum a creatura, id est, a Filio, ut in toto apud eos et ipse Pater sit minor;  cum sapientiam, uerbum, uirtutem, et Spiritum eius sanctum creaturam asserunt blasphemantes. Interrogandi ergo sunt, an Filium Dei credant profecisse etate, uel dignitate accessu temporum? an sicut genitus a Patre est, aut, ut ipsi aiunt, creatus, ita permanet? Si dixerint ita esse, nec aliquando profecisse, uel proficere posse, requirendum est ab eis, de quo scriptum in Euangelio legatur: Puer autem crescebat, et confortabatur; plenus sapientia, et gratia Dei erat in ipso . Quod nos manifestissime de homine, qui a Deo uerbo susceptus est, confitemur: qui lacte nutritus creuit, adoleuit, et usque ad perfectam 291 peruenit etatem. Plenus utique homo assumptus Christus iehsu sapientia; que sapientia Dei Patris  Filius est: nam ipsa sapientia edificauit sibi templum humani corporis in Maria uirgine, Solomone dicente: Sapientia edificauit sibi domum . Igitur si ille responderit, uel confessus fuerit de homine dictum, qui assumptus est, catholice sensit: quia qui edificat domum, Dominus est; quod autem edificatur, et creatur, seruile est: crescit itaque, atque edificatur domus, qui est homo, non autem crescit Deus, qui semper est perfectus. Restat itaque ut confiteatur uerbum Filium Dei, de perfecto Patre perfectum, genitum, et totum a toto, plenum quoque a pleno: quia satis contrarium est fidei Christiane, ut quod homo creuerit, Deus dicatur semper imperfectus, qui nunquam profecerit; sed semper est minor, secundum doctorum blasphemiam peruersorum.  Certe uel post tot annorum curricula credant aliquando eum equari Patri posse, cum de ipso legatur: Crescebat et proficiebat . Nam de Patre nusquam legitur quod proficiat, crescat, uel senescat: ergo illo non crescente, neque senescente, sed in deitatis sue potestate propria commanente, hic qui legitur crescere et proficere, debuit iam ad equalitatem peruenisse Patris. He autem humane comparationes in diuinam substantiam non conueniunt: quia perfectus Deus Pater perfectum Filium genuit, nec unquam uirtutem et sapientiam Dei imperfectam uel minorem fuisse credendum est: nam qui ita sentire presumpserit, hoc non sine sue salutis detrimento faciet. Tenendum itaque et confitendum est hoc ueraciter, quod homo creuerit ac profecerit  in Deum, hoc est in Dei Filium. Euangelista ait, quia qui receperunt eum, dedit eis potestatem filios Dei fieri . Et quomodo non dominicus homo, et seruilis forma in Deum profecit? Deus autem uerbum, uirtus, et sapientia Patris, semper fuit perfectus et equalis genitori in substantia diuinitatis, Apostolo dicente: Qui cum in forma Dei constitutus esset, non rapinam arbitratus est esse se equalem Deo . Qui igitur in forma Dei equalis erat Deo Patri, seipsum exinaniuit, formam serui, sicut 292 idem apostolus predicat, accipiens; hoc est sponte, non coacte inclinauit semetipsum ad suscipiendam seruilem formam, ut uilis uel inferior forma in meliorem substantiam cresceret atque proficeret, per eum qui eam est dignatus assumere, non ut diuina  substantia, uel potestas in seruilem mutaretur uel addiceretur statum; Apostolo de nostre forme in meliorem statum demutatione dicente: Ut mortale hoc corpus induerit immortalitatem . Et, Sicut in Adam omnes moriuntur, sic in Christo omnes uiuificantur . Et iterum: Nos autem, fratres, in libertatem uocati sumus . Itaque si nos per gratiam Christi in meliorem, ut dictum est, statum, id est in libertatem per fidem, que est in Christo, uocati sumus, quis Christianus aut sobrie mentis audeat liberatorem suum dicere in deteriorem statum, uel conditionem mutatum? ut substantia diuina, que semper est immutabilis, in humilem humanamque uerteretur substantiam, et  fieret de Deo caro, de perfecto inferior, de equali minor, de Domino seruus, de creatore creatura, et omnipotens impossibilitatis incurreret iniuriam: et qui in substantia diuinitatis sue impassibilis erat, fieret passibilis, et immortalis morti succumberet? Cum hec omnia in una Christi persona, secundum Apostoli predicationem, atque doctrinam Christianam sint fide credenda; dicente eo; Deus erat in Christo, mundum reconcilians sibi . Et iterum, secundum Christum, inquit, in quo habitat omnis plenitudo diuinitatis corporaliter . Ergo Deus hominem, Dominus seruum, creator creaturam, factor facturam, omnipotens inferiorem, inuisibilis uisibilem, indeficiens lassum, immortalis mortalem, impassibilis passibilem, mutabilem indemutabilis  suscepit naturam; nec in humanam Deus mutatus est carnem uel substantiam. Impassibilis erat, sed in se, ipse quam assumpsit glorificabat naturam: humana uero mortalis et infirma, ut dictum est, caro atque natura diuinam profecit in gloriam, ipso Domino in Euangelio dicente de assumpto a se Filio hominis: Nunc clarificatus est Filius hominis, et Deus clarificatus est in eo . Si Deus clarificatus est in eo, et Deus clarificauit eum in semetipso, et continuo 293 clarificauit eum. Accipe queso pauca de diuinis Scripturis testimonia, quisquis ille uis perfectus esse Christianus, et ueram atque integram sequi rationem, pretermissis uaniloquiis, et superfluis questionibus eorum, qui a fide Christi non solum ipsi errantes exciderunt, sed et  alios, sicut ait Apostolus, in errorem mittentes. Nam quod nascitur ex tempore Christus in Bethleem, quod in presepio declinatur, quod pannis inuoluitur, quod lactatur, quod crescit, quod adolescit, quod in Aegyptum fugiens asportatur, quod parentibus subditur, quod tentatur a diabolo, quod esurit, quod sitit, quod manducat et bibit, quod dormit, quod lassatur, quod plorat, quod querit quasi nesciens sepulcrum Lazari, quod quasi ignorare se ait diem iudicii, quod clarificatur testimonio Patris, quod tristis, quod trepidus ad passionem uenit, quod alapis ceditur, quod a Pilato iudicatur, quod flagellatur, quod crucifigitur, quod mixto felle aceto potatur, quod lancea lateri uulnus infigitur, quod moritur, quod ligno deponitur, quod sepelitur, quod die tertia uiuus a mortuis resurgit,  quod omnium post resurrectionem accipit potestatem, quod quasi ignorans sciscitatur a duobus ambulantibus in uia, que facta fuissent in Ierusalem, quod Petrum quasi nesciens interrogat, si plus ab ipso quam ab aliis diligeretur discipulis: Simon, inquit, Petre, amas me plus his ? quem tamen apostolica confessio prodidit, et omnia, et occulta scire. Quomodo igitur qui se loquitur Christianum, non aduertit hec aut credit humane esse substantie, seruilisque forme, non diuine maiestatis atque potentie? quia nunquam uita moritur, sed homo moritur. Nec ignorare aliquid Deus uerbum potest, cuius oculis omnia nuda et aperta sunt, Apostolo dicente: uiuus enim est sermo Dei, et efficax, et  penetrabilior omni gladio ancipiti, et pertingens usque ad diuisionem anime ac spiritus, compagum quoque et medullarum, et discretor cogitationum et intentionum cordis, et non est ulla creatura inuisibilis in conspectu eius: omnia autem nuda et aperta sunt oculis eius . Non ergo Deus creatura est, sed homo: non sepelitur Deus, qui est uita, sed caro: neque ab 294 imis resurgit Deus qui totus ubique est, et super omnes, sed homo resurgit in Deum. Nam quod flagellatur, et a Pilato iudicatur, homo est. Quod autem mundum ipse adiudicaturus adueniet, Deus et homo est. Tristem namque et trepidum constat esse hominem, non Deum, qui est immutabilis, et inconuertibilis. Quod autem ignorat diem, et nescit locum, nunquid credendum est, quia qui fecit dies, et horas,  et annos, et tempora possit aliquid ignorare? Sed quod ignorat homo, tamen non ignorat Deus, qui est ante secula, per quem omnia facta sunt. Nam sentire de Dei sapientia, quod aliquid ignorare possit, summi periculi res est. Plorat autem et lassatur utique homo, non Deus uerbum, qui est uirtus Patris: nefas enim est dicere lassari Dei uirtutem. Putasne homo esurit, et sitit; an Deus qui dat uitam mundo, panis qui de celo descendit, qui etiam dat escam omni carni? Sed nec uita esurit, nec fons sitire potest: tentatur uero a diabolo ut homo, sed ut Deus ab angelis adoratur, cui etiam et ministrant, de quo scriptum est: Qui facit angelos suos spiritus, et ministros suos ignem urentem . Hec igitur omnia, ut dictum est, ad seruilem, mortalem, passibilemque naturam,  que a Deo uerbo assumpta est, referri necesse est. Omnia enim que humiliter dicta sunt, pro nobis ille suscepit et pertulit; sicut et Apostolus docet: Quia cum diues esset, egenus factus est, ut illius inopia nos diuites essemus . Et iterum: Qui cum in forma Dei esset, equalis Deo seipsum exinaniuit, formam serui accipiens . Sic et propheta eius in carne prenuntiatus passionem, ait: uulnere eius sanati sumus . Cum ergo humilia, quisquis ille homo es, de Christo audis, non ea iudices de altitudine dicta diuina; cum iniuriosa legis, secundum humilem formam crede, non secundum diuinam dominationem: cum uero impossibilia legis, fragilitatis esse humane accipe, non diuine potentie. Nec debes diuinam altitudinem ad humilem deuocare  conditionem: nec nitaris potentiam ac maiestatem diuinam ad inferiora deducere, sed que nostre sunt magis infirmitatis fragilisque nature, ad illam erigere uirtutem, sicut ipse Dominus ait: Cum exaltatus 295 fuero a terra, omnia traham ad me . Exaltat utique per crucem ipse nostram in se per eius societatem naturam, non autem nostram per suam coniunctionem diuinam inclinat potentiam. Sic namque in alio loco ait: uenit enim Filius hominis querere, et saluare quod perierat , non amittere quod semper erat, beato Ioanne euangelista dicente: In principio erat uerbum, et uerbum erat apud Deum, et Deus erat uerbum, hoc erat in principio apud Deum, omnia per ipsum facta sunt .  Secundum igitur ipsius Domini doctrinam, et Apostoli predicationem salua proprietate utriusque nature in una persona Christi, id est Dei et hominis, perfectus Deus, qui clarificat, in homine perfecto qui clarificatur, credendus, colendus, adorandusque, et Deus Dei Filiis, in quo habitat omnis plenitudo diuinitatis corporaliter, in cuius plenitudine Pater est. Sicut enim in gloria Patris Filius est, secundum doctrinam beati Apostoli, ita in plenitudine Filii Pater est, dicente eo: Ego in Patre, et Pater in me est . Et iterum: Pater autem in me manens, ipse facit opera . Seruiendum itaque est Christo Filio, quia et perfectus Deus, et uerus est Filius: et qui fideliter seruit Filio, Patri seruit, et Spiritui sancto, qui in eo est. Et qui adorat Patrem, in  ipso adorat Filium, et Spiritum sanctum: quia in Patre est Filius, et Spiritus sanctus qui a Deo Patre procedit; ipso Domino dicente: Ego in Patre, et Pater in me est . De Spiritu quoque sancto ait: Spiritus autem Paraclitus, qui a Patre meo procedit . Et eum Filium quis adorat, in eo Patrem adorat, et Spiritum sanctum, quia in ipso est Pater, dicente eo: Qui me uidet, uidet et Patrem meum . Et iterum: Pater autem in me manens, ipse facit opera . De Spiritu uero sancto sic ait: Ille me clarificabit, quia de meo accipiet, et annuntiabit uobis . Et, Omnia quecunque habet Pater mea sunt. Propterea dixi uobis, quia de meo accipiet . Spiritus itaque Patris, Spiritus Filii est, Apostolo dicente: Quoniam  autem estis filii Dei, misit Deus Spiritum Filii sui in corda nostra . Et iterum: Si quis autem Spiritum Christi non habet, hic non est eius . Et iterum: Scio enim, quia hoc mihi proueniet in salutem per uestram orationem, et subministrationem 296 Spiritus Iesu Christi . In Euangelio  quoque ipse Dominus ait: Paraclitus Spiritus sanctus, quem mittet Pater in nomine meo . Et in Actibus apostolorum ita legitur: Transeuntes autem Phrygiam et Galatiam uetiti sunt a Spiritu sancto loqui uerbum in Asia. Cum uenissent autem in Mesopotamiam, tentabant ire Bithyniam, et non permisit eos Spiritus Iesu . Manifestissimis igitur testimoniis probatur quod Spiritus sanctus, Spiritus paraclitus, Spiritus qui a Patre procedit, Spiritus sit Filii, Spiritus Christi, Spiritus Iesu. Tota enim Trinitas inseparabiliter in una substantia, diuinitate, atque potentia, adoranda, colenda, predicanda est et timenda. Fugiendum itaque est, et cauendum omnibus Christianis, ne secundum errorem imperitorum hominum , errantium  circa fidem, induci possint. Errantes, inquit, et in errorem mittentes ; id est qui in Trinitate sancta, atque indiuisa aliquid creatum, aut inferius posteriusue suaserint esse credendum. Quia quidquid creatum est, Deus esse non potest: quod inferius, perfectum non est: quod posterius, caret perpetuitate: ac perinde in his gradibus diuinum nichil esse potest. Eiusmodi namque doctores, uel qui eorum sequuntur doctrinam, damnat ita scribens ad Romanos uas electionis beatus Apostolus: Sempiterna quoque eius uirtus et diuinitas: ut sint inexcusabiles: quia cum cognouissent Deum, non sicut Deum glorificauerunt, aut gratias egerunt: sed euanuerunt in cogitationibus suis, et obscuratum est insipiens cor eorum. Dicentes enim se esse sapientes, stulti facti sunt:  et mutauerunt gloriam incorruptibilis Dei in similitudinem imaginis corruptibilis hominis . Et iterum sequitur, dicens: Qui commutauerunt ueritatem Dei in mendacio: et coluerunt, et seruierunt creature potius quam Creatori, qui est benedictus in secula seculorum .



LIBER DUODECIMUS. De Trinitate, et de Spiritu sancto. AD THEOPHILUM.


 297 His qui Filium Dei creatum esse profitentur, nequaquam de Spiritu sancto dabimus responsum. Ut  enim Filium, qui de substantia Dei impassibiliter sit genitus, creatum ausi sunt dicere, ita et de Spiritu sancto dicunt utique similia, penitentiam uero acturi. Sed de Filio interim sentientibus recte, etiam de Spiritu sancto respondebimus. Etenim sperandum est eos qui se semel de irreligiositate ad religionem conuertere ceperunt, ad perfectum lucrum fieri. Ex Scripturis sane diuinis, et non ex humanis intelligentiis hoc est. Istiusmodi igitur rationem prestare operam daturi sumus. Dicite nobis admirabiles, ubi Scripturarum diuinarum legistis, creatum esse Spiritum sanctum? Ioannem, inquiunt, audiuimus in Euangelio dicentem: Omnia per ipsum facta sunt, et sine ipso factum est nichil . Quibus dicimus: Si ergo audieritis et Dauid in centesimo octauo decimo psalmo Spiritu sancto dicentem Deo, quia uniuersa seruiunt tibi , seruum utique  esse dicetis etiam Spiritum sanctum; qui non est seruus, sed liber, et liberauerit creaturam, et in  adoptionem filiorum eam promouerit ad Deum. Aut non audistis Paulum ad Romanos scribentem: Non accepistis spiritum seruitutis iterum in timorem, sed accepistis spiritum adoptionis filiorum, in quo clamamus, Abba Pater. Ipse Spiritus contestatus 298 est spiritui nostro, quia sumus filii Dei . Et iterum: Lex enim Spiritus uite in Christo Iesu liberauit me a lege peccati et mortis . Si uero non est seruus Spiritus sanctus, sicut probauerunt Scripture, et scriptum est, Quia omnia seruiunt tibi , et quod omnia per Filium facta sunt, non ostendit creatum esse Spiritum sanctum. Non enim Ioannes est qui dicit: Omnia per Filium facta sunt, et sine ipso factum est nichil . Unus namque erat eorum qui audierunt Saluatorem dicentem: Non enim uos estis qui loquimini, sed Spiritus Patris uestri, qui loquitur in uobis . Sicut  et Petrus scribens ait: Que nunc nuntiata sunt uobis per euangelizantem in uobis Spiritum sanctum missum e celis. Itaque si Spiritus sanctus est qui dicit: Omnia per Filium facta sunt, et sine ipso factum est nichil , oportuerat quidem ipsum, siquidem creatus esset, dicere: Omnia per ipsum facta sunt, et ego per eum factus sum, et sine eo factum est nichil, quomodo consuetudo sanctorum est. Ita Paulus sane de se et de omnibus sanctis obseruantissime scribit: Nobis autem unus Deus Pater, ex quo omnia, et unus Dominus iehsu Christus, per quem omnia, et nos per ipsum . Sed quoniam non est uniuersitatis, sed Trinitatis Spiritus sanctus, omnia que post Trinitatem sunt, per Filium creata esse dixit Spiritus sanctus. Testis autem est mihi  Paulus beatissimus in Spiritu sancto, hoc quod omnia per Filium facta sint, profitens in Epistola sua ad Colossenses scripta: Quia in ipso Filio creata sunt omnia que in celis, et que in terris, siue uisibilia et inuisibilia, siue throni, siue dominationes, siue principatus, siue potestates; omnia per ipsum, et in ipso creata sunt, et ipse est ante omnia . Non dixit, siue Spiritus sanctus. Psalmista quoque in centesimo et quadragesimo octauo psalmo, in Spiritu iterum sancto imperans uniuerse creature laudare Deum et dicens: Laudate Dominum de celis, laudate eum in excelsis. Laudate eum omnes angeli eius, laudate eum omnes uirtutes eius. Laudate eum sol et luna, laudate eum omnes stelle et lumen. Laudate eum celi celorum, et aque que super celos sunt laudent nomen  Domini , etc., indignum duxit bis connumerare Spiritum sanctum, et dicere: Laudet eum Spiritus sanctus: 299 quia laudatorum, et non laudantium est , et uiuificantium, et non uiuificandus est, uita cum sit; sicut Paulus in secunda ad Corinthios Epistola ait: Sed sufficientia nostra ex Deo est, qui et idoneos nos fecit ministros Noui Testamenti, non littera, sed Spiritu: littera enim occidit, Spiritus autem uiuificat . Ad Romanos uero: Corpus quidem mortuum est propter peccatum. Spiritus autem uita propter iustitiam . Et iterum: Si autem Spiritus eius qui suscitauit Iesum Christum a mortuis habitat in uobis, qui suscitauit Iesum Christum a mortuis, uiuificabit  et mortalia corpora uestra, per inhabitantem Spiritum suum in uobis . Tres quoque sancti martyres, Ananias, Azarias et Misel, in fornace ignis positi, in terra Chaldeorum, cum admirabiliter Deus calorem ignis ad temperatum refrigerium conuertisset, uniuersam creaturam adhortantes secum laudare Deum, sic incipiunt: Benedicite omnia opera Domini Dominum, laudate et superexaltate eum in secula. Benedicite celi Dominum, hymnum dicite et superexaltate eum in secula. Benedicite angeli Dominum, hymnum dicite, et superexaltate eum in secula. Benedicite aque que super celos sunt Dominum; hymnum dicite, et superexaltate eum in secula. Benedicite omnes uirtutes Domini Dominum, hymnum dicite, et superexaltate  eum in secula. Benedicite sol et luna Dominum, hymnum dicite, et superexaltate eum in secula . Et in consequentibus semetipsos ad hoc incitantes: Benedicite Anania, Azaria et Misel Dominum, laudate et superexaltate eum in secula . Et omnem creaturam benedicere Dominum secum adhortantes, non dicunt: Benedicat Dominum et Spiritus sanctus. Sed et Isaie Seraphim astantia et laudantia uisa sunt; et Ezechieli cherubim subtus gloriam Dei Isrel. Cum euidentissime ergo sancti fideliter non connumerassent his que per Filium facta sunt, Spiritum sanctum, sed ubique Scripture diuine cum Patre et Filio eum professe sint, quem non timent isti Patri et Filio subtrahere, et uniuersitati audaciter connumerare. Sed Paulus ait Ecclesiis Dei,  Gratia uobis et pax a Deo Patre, et Domino Iesu Christo , non dicit autem et 300 Spiritu sancto. Et ad Thessalonicenses scribens dicit, Ipse autem Deus Pater, et Dominus noster iehsu Christus dirigat uiam nostram ad uos ; non dicens, »et Spiritus sanctus,« manifestat non eum cum Patre et Filio, sed cum uniuersitate pronuntiari. Nam et famulus Dei Moyses dicit Dominus pluit a Domino de celo sulphur et ignem , non memorat Spiritum sanctum. A quo et Paulus cum didicisset, et de Onesiphoro ad Timotheum scribit, Det ei Dominus inuenire misericordiam a Domino in die illa . Nec non et in Exodo scriptum est: Dixit autem Dominus ad Moysem: Quoadusque non uultis obaudire mandata  mea, et legitima mea considerare? Non Dominus Deus dedit uobis istum diem sabbati? Propterea ipse dedit uobis panes duum dierum . Et hic cum Patris et Filii fecisset mentionem, de Spiritu sancto tacuit. Denique et Zacarias propheta dicit: Et dixit Dominus ad diabolum: Increpet in te Dominus, diabole . Ubi est nunc et apud istum Spiritus sanctus? Quem autem non mouebit instructio sacramenti? prout Dominus profitetur: Hec est autem uiua eterna, ut cognoscant te solum uerum Deum, et quem misisti Iesum Christum , cum de Spiritu nichil dixisset. Aeque Paulus cum didicisset fidei sacramentum, tradidit scribens ita: Nobis uero unus Deus Pater, ex quo omnia, et nos in illo: et  unus Dominus iehsu Christus, per quem omnia, et nos per ipsum . Ergo ubique diuine Scripture memorantes Patrem et Filium, non commemorant etiam Spiritum sanctum. Quibus hoc modo respondemus: Si ergo Moysem audieritis dicentem: Dominum Deum tuum adorabis, et illi soli seruies . Aut si audieritis Deum in Isaia dicentem: Ante me non fuit alius Deus, et post me non erit , ubi ponitis Filium? Aut si audieritis eum iterum in Isaia dicentem: Ego Deus, et non est preter me saluans . Ergo neque Deus saluator, iam quantum per uos est, Filius Dei in confessione dicitur. Aut si audieritis iterum eumdem dicentem: Testes estis uos, si est Deus preter me ; non perhibens Deum esse Filium. Et iterum:  Ego Deus primus, et ego postea, et preter me Deus non est . Et iterum: Tu autem non nosti me, quia ego Dominus Deus, et non est alius preter me. Ego Dominus, et non est 301 amplius preter me Deus, et non noueras me: ut sciant qui ab oriente sole, et qui ab occidente, quia non est amplius preter me. Ego Dominus Deus, et non est amplius . Quod si audieritis in Iel dicentem Deum: Et cognoscetis, quia ego in medio Isrel sum. Ego Dominus Deus uester, et non est alius preter me ; et alias huiusmodi innumerabiles professiones diuinarum Scripturarum cum auditis, nec Filium utique dubitatis Deo connumerari. Et quibus ante consensistis Scripturis dixisse de Patre et Filio, iisdem nunc contraria ista esse dicetis? Aut forsitan hec  non sunt Scripturarum uerba? Nunquid aduersantur sibi secundum hec diuine Scripture? Absit. Licet enim singulariter sancti loquantur unius nominis mentione, id est Patris, uel Filii, uel Spiritus sancti; in uno tamen nomine Trinitatem se pronuntiare cognoscunt: quod nouissime probauimus. Ut enim he professiones Filium non excludunt ab unitate Patris, imo et Spiritum sanctum connumeratum Patri et Filio continent, quemadmodum in sanctis Scripturis monstrauimus, sic nec cum Patrem et Filium nominant Scripture, Spiritum tanquam creatum uniuersitati connumerant. Alioqui quomodo de Patre et Filio dicitis, uel asseruistis Scripturas memorare, arbitrantes non connumerari cum Patre et Filio Spiritum sanctum: et si audieritis Scripturas mentionem  facientes Dei et spiritus, quid eritis facturi? Dicit sane propheta Aggeus: Quapropter ego sum uobiscum, dicit Dominus omnipotens, et Spiritus meus constat in medio uestrum . Considerate ergo ubi ponatis Filium: ecce enim omnipotens et spiritus significatur. Aut si audieritis Isaiam dicentem: ue filii desertores, hec dicit Dominus: Fecistis consilium non per me: et pactum non per Spiritum meum: adiicere peccata super peccata . Et iterum: Occurrerunt sibi cerue, et uiderunt facies suas: numero transierunt, et una ex eis non periit. Alia aliam non quesiuit, quia Dominus mandauit eis, et Spiritus eius congregauit eas . Hec ergo audientes, ubi Filium queritis? Aut si audieritis Zacariam prophetam dicentem: Patres uestri  ubi sunt et prophete? dicit Dominus: Nunquid in eternum uiuent? uerumtamen sermones meos et legitima mea percipite, 302 que ego mando in Spiritu meo seruis meis prophetis, quia apprehenderunt patres uestros . Aut si audieritis Dauid dicentem Deo: Quo ibo a Spiritu tuo, et quo a facie tua fugiam ? Quid cogitabitis de Filio? Si uero et apostolus Paulus ad Corinthios scribat: Nescitis quia templum Dei estis, et Spiritus Dei habitat in uobis ? Patrem et Spiritum connumerari dabitis: Filium uero in his, que per Spiritum sunt ponetis? Nequaquam rogo: nec in mentem uestram, religiosi uiri, hoc subeat unquam; sed quemadmodum dixistis Paulum scripsisse: Gratia  uobis et pax a Deo Patre, et Domino Iesu Christo : et nullam mentionem eum fecisse Spiritus putatis: sic iterum audite eum ad Corinthios scribentem in secunda Epistola: Gratia Domini Iesu Christi, et caritas Dei, et communicatio Spiritus sancti cum omnibus uobis . Et quemadmodum hic dixit caritas Dei, sic etiam ad Romanos: Obsecro autem uos fratres per Dominum nostrum Iesum Christum, et per caritatem Spiritus concertamini mecum in orationibus meis pro me ad Deum . Et cum Paulus asseruisset communicationem Spiritus uobiscum, Ioannes ait; Communicatio uero nostra ut sit cum Patre, et Filio eius Iesu Christo . Paulus autem apostolus dicit: Fidelis autem Deus, per quem uocati sumus in communicationem  Filii sui Iesu Christi Domini nostri . In prima quoque Epistola ad Corinthios necesse est iterum audire Paulum, Trinitatem predicantem: dicit enim: Diuisiones autem donorum sunt, idem uero Spiritus: et diuisiones ministeriorum sunt, idem autem Dominus: et diuisiones operationum sunt, idem uero Deus qui operatur omnia in omnibus . Cum dixisset autem Deum omnia in omnibus operari, et professus fuisset dona que per spiritum Ecclesie donantur, adiecit: Hec omnia operatur unus atque idem Spiritus, diuidens singulis prout uult . Docens operationem Dei, operationem esse Spiritus sancti, nunquid destitit a Trinitate Paulus? nunquid subtraxit Deo et Filio Spiritum et sicut ad Thessalonicenses scripsit: Ipse autem Deus pacis sanctificet  uos ad perfectum . Ita ad Corinthios in prima Epistola: Sed abluti estis, sed sanctificati estis, sed iustificati estis in nomine Domini nostri Iesu Christi in Spiritu Dei nostri . Consideratisne 303 Spiritum sanctum ubique Scripturarum in Patre et Filio connumerari? Audiendus plane Filius in Isaia propheta, semetipsum, et Patrem, et Spiritum sanctum predicans: sic enim ait: Audi me Iacob et Isrel, quem ego uoco: Ego sum primus, et ego in eternum, et manus mea fundauit terram, et dextera mea firmauit celum. uocabo eos omnes, et stabunt simul, et congregabuntur omnes, et audient, quis annuntiauit eis talia? Diligens te feui uoluntatem tuam in Babylone, ut tollam semen Chaldeorum: Ego locutus sum, ego uocaui, adduxi illum, et prosperum iter eius  feci: accedite ad me, et audite hec non a principio: in abscondito locutus sum hec quando fiebant, et nunc Dominus misit me, et Spiritus eius . Et iterum: Ego sum qui deleo iniquitates, dic tu iniquitates tuas prior, ut iustificeris: patres uestri priores, et principes eorum inique egerunt in me, et contaminauerunt principes sancta mea, et dedi perdere Iacob, et Isrel in opprobrium . Nunc autem audi puer meus Iacob et Isrel quem elegi, quia ego dabo aquam in siti iis qui iter fecerunt in sicco: imponam Spiritum meum super semen tuum, et benedictiones meas super filios tuos . Ipse uero Isaias Trinitatem predicans, ait: Ecce nomen Domini per multum tempus uenit ardens ira, cum gloria labiorum  eius, uerbum ira plenum et ira furoris sicut ignis: sed et Spiritus eius sicut aqua in ualle trahens, ueniet usque ad collum . Audite uero et Zacariam Trinitatem predicantem: ait enim: Hec dicit Dominus omnipotens; iudicium iustum iudicate, misericordiam et miserationes facite unusquisque ad fratrem suum: et uidue et pupillo et aduene, et pauperi nolite per potentiam nocere, et malitie unusquisque fratris sui nolite memores esse in cordibus uestris. Et non obedierunt aduertere, sed dederunt dorsum insipienter, et aures suas grauauerunt, ut non audiant legem meam et sermones meos, quos misit Dominus omnipotens in Spiritu suo, in manibus anteriorum prophetarum . Angelus uero Domini inquit ad Zacariam: Hoc uerbum Domini in manu Zorobabel, dicens: Non  in uirtute magna, neque in fortitudine, sed in spiritu meo, dicit Dominus omnipotens . Micheam quoque audiamus, Trinitatem pronuntiantem: et ipse enim ait: Hec dicit Dominus ad prophetas, qui seducunt populum 304 meum, et mordent dentibus suis, qui predicant super eum pacem, et non est pax data in ore eorum, et suscitauerunt super eum bellum. Propterea nox uobis erit ex uisu, et tenebre uobis erunt ex diuinatione, et occidet sol super prophetas, et tenebricabit super eos dies, et confundentur qui uident somnia, et irridebuntur diuini, et detrahent de his omnes isti, eo quod non sit qui exaudierit eos. Nisi ego in plena uirtute et in Spiritu Domini, cum iudicio et potentia annuntiare Iacob iniquitates suas, et Isrel peccata sua  . Audiant ergo sanctos conuenienter Trinitatem predicantes, et nunquam Spiritum sanctum uniuersitati, que per Filium facta est, connumerantes, sed cum Patre et Filio eum profitentes. Quod si Saluatoris instructio, ut aiunt, mouet eos, dicentis: Hec est autem uita eterna, ut cognoscant te solum uerum Deum, et quem misisti Iesum Christum , et non perhibentis ut cognoscant Spiritum sanctum; satisfiet illis cum audiant ipsum Dominum Saluatorem nostrum et de Spiritu dicentem: Si diligitis me, mandata mea seruate, et ego rogabo Patrem, et alium Paraclitum dabit uobis, ut maneat uobiscum in eternum: Spiritum ueritatis, quem mundus non potest accipere, quia non uidit eum, nec cognoscit eum: uos autem cognoscitis eum, quia apud uos manet,  et in uobis erit . Aduertant igitur et apostolos quidem cognoscentes et Spiritum, et Filium, et Patrem: mundum uero miserabilem, quia non cognouerit Patrem, neque Filium, neque Spiritum, dicente Domino, quia non cognouerunt Patrem, neque me . Et iterum, Paraclitum Spiritum ueritatis, quem mundus non potest accipere, quia non uidet, nec cognoscit eum. Significanter uero Dominus alium Paraclitum esse dixit Spiritum sanctum: quoniam et ipse Paraclitus est, sicut Ioannes in Epistola sua ait: Hec uobis scribo, ut non peccetis, quod si peccauerimus, Paraclitum habemus ad Patrem Iesum Christum et ipse propitiatio est pro peccatis nostris . Ut doceremur Spiritus cum Filio equalitatem. uerumtamen  quam non terret eos Dominus, qui fidei sacramentum apostolis tradens, dicit: Euntes nunc docete omnes gentes, baptizantes eos in nomine Patris, et Filii, et Spiritus sancti ? Nec non et illa magna et beata confessio fidei, imo 305 ipsa fides sanctorum, et testamentum quod disposuimus ad Patrem, Filium et Spiritum sanctum, ad sacrum lauacrum regenerationis uenientes, confessi sic: Credo in Deum Patrem omnipotentem, et in Iesum Christum Filium eius unigenitum, et in Spiritum sanctum. Et licet Dominus dixerit: Creditis in Deum, et in me credite , et non dixit: Credite in Spiritum sanctum, tamen apostoli Ecclesias totius orbis docuerunt credere in Patrem, et Filium, et Spiritum sanctum. Ergo dicant  si salus est his qui credunt in Patrem, et Filium, et non credunt in Spiritum sanctum: sed absit. Neque enim in Deum credunt qui non credunt in Spiritum sanctum. Denique Paulus, inuentis quibusdam discipulis, et interrogatis si Spiritum sanctum accepissent credentes: illisque respondentibus, nec si esset Spiritus sanctus audissent, dixit: In quo ergo baptizati estis ? Probans qui non sunt baptizati in nomine Spiritus sancti, nec in Patris et Filii nomine esse baptizatos. Ita plane et creatorem spiritum sanctum agnoscimus. Alioqui si creator non est Spiritus, et sine ipso ab initio creati sumus, quare non in regeneratione sine eo regeneramur? Aut forsitan ad illam antiquitatem, que fuerat ante preuaricationem Ade, restituit nos regeneratio nostra? Quoniam  quidem, ut dicitis, sine Spiritu sancto creati sumus, quomodo uero hic assumptus est sine causa in regeneratione nostra? uerum hoc dicere irreligiosum est: aut ne maior et cautior tanquam sine eo creatus sit homo, et exciderit, ideo assumitur Spiritus in regeneratione nostra ad tutelam certiorem? Sed et ipsum ualde impium, uel in sensum cuiusquam subire. Dicant igitur quomodo Spiritus assumitur in regenerationem nostram, qui non creauit nos ab initio, si tamen non creauit. Dicitis forte ut sanctificet accedentes ad lauacrum regenerationis? Est enim Spiritus sanctus, sanctificans sanctos, non tamen creator: omnia ex Deo per Filium creata sunt, secundum Paulum dicentem: Nobis uero unus Deus Pater, ex quo omnia, et unus Dominus noster iehsu Christus, per  quem omnia, et nos per ipsum . Hic autem nichil de Spiritu sancto dixit. Quibus respondemus: 306 Sancta per Filium creata est creatura, aut non sancta? Et quidem non sanctam dici a Domino creatam esse illicitum est. Si uero sanctam creauit Filius, nunc sanctificans eam in Spiritu, superflua est que datur ei per spiritum sanctificatio, et ualde infirma atque inanis: ueluti cum sole medio cursu diei illuminante orbem, qui sub celo est superfluus et infirmus, inanisque lucerne sit splendor. Sed quoniam non merebatur, inquiunt, creatura per Filium sanctificari, ideo ministerium Spiritui iniunxit Deus, ut per illum sanctificaretur. Ergo creari quidem per Filium meruit, sanctificari uero non meruit. Quid igitur maius est creari an sanctificari? Pensate  itaque statera mentis uestre concipientes, ut uel sic considerare possitis, quod uos ipsi etiam inuiti confitemini Spiritus dignitatem. Ergo creari quidem creatura per Filium merebatur, sanctificari uero per Spiritum, quia minime indignam sua sanctificatione creauerit Filius. Sed oportebat, inquiunt, per Spiritum sanctum sanctificari eam prius, ut sic mereretur capere per Filium et Patrem sanctificationem. Quibus dicimus: Ergo non sancta creasse Filium dicetis? Sed absit: neque enim sine Filio Spiritus sanctificat, nec Filius sine Spiritu uel Patre, sicuti et uos dixistis, et est uerum quod Paulus ad Thessalonicenses scribens ait: Ipse autem Deus, et Pater noster, et Dominus iehsu Christus sanctificet uos ad perfectum . Ad Corinthios uero in Epistola  prima: Sed abluti estis, sed sanctificati estis, sed iustificati estis, in nomine Domini nostri Iesu Christi, et in Spiritu Dei nostri . uidetisne unitatem sanctificationis, quomodo Pater, et Filius, et Spiritus sanctus sanctificant creaturam? Si igitur sancta creatio creata est, sine Spiritu autem sancto non est sanctificata, necesse est ergo et Spiritum sanctum creatorem omnes confiteri debeamus. Alioquin si hoc confiteri non uultis, quid igitur facietis, dicentes, non sanctam creaturam esse creationem, deinde per Spiritum sanctificatam? Sed timetis irreligiositatis notam, sanctam uero conditionem creature omnimodis confitentes, non tamen sine Spiritu sanctificatam omnino, creatorem etiam Spiritum confessi eritis. 307 Si scitis uerbum Dei Filium ipsius esse, audite  Dauid in psalmo dicentem: uerbo Dei celi firmati sunt, et Spiritu oris eius omnis uirtus eorum , et docentem nos non sine Spiritu sancto  creaturam esse creatam. Neque os habebat, cum sit incorporale uerbum uel huius Pater. Alioquin si ab initio sine Spiritu sancto creati sumus, quomodo per eum resurrectio mortuorum efficietur? Paulus autem ad Romanos dicit: Si Spiritus eius, qui suscitauit Iesum Christum a mortuis, habitat in uobis, qui su citauit Iesum Christum a mortuis, uiuificabit et mortalia corpora uestra per inhabitantem Spiritum suum in uobis . Conuenientia uero huic Dauid cantans Deo, dicit de creatura:  Auferes spiritum eorum, et deficient, et in puluerem suum conuertentur. Emitte Spiritum tuum, et creabuntur, et renouabis faciem terre . Incongruum est aliter ab initio condi creaturam, aliter in nouissimo creari. Itaque etsi non uultis; creator tamen Spiritus sanctus Paraclitus, qui a Deo mittitur, predicatur a sanctis: Mittes Spiritum tuum, et creabuntur, et renouabis faciem terre. Et ut Pater, et Filius fecisse dicitur in Scriptura, sic inuenietur et fecisse Spiritus sanctus. Deus enim ait in Ieremia, deduxisse hunc Isrel in deserto, dicens ad populum: Et non dixistis, ubi est Dominus, qui eduxit nos de terra Aegypti, qui induxit nos in deserto ? Dicit autem et Isaias, qui audiendus est, Spiritum sanctum deduxisse Isrel in deserto, sic dicens: Deduxit  eos per abyssum, sicut equum per desertum, et non laborauerunt tanquam iumenta per campum; descendit Spiritus a Domino, et deduxit eos . Dicitur autem et lex Dei, lex Spiritus. De singulis autem quibusque sanctorum in tricesimo sexto psalmo dictum est: Lex Dei eius in corde ipsius . De se uero Paulus: Factus sum, inquit, his qui sine lege sunt, tanquam sine lege essem, cum extra legem Dei non essem, sed in lege essem Christi, ut lucrarer eos qui sunt sine lege . Et rursum ad Romanos scribit: Lex enim Spiritus uite in Christo Iesu, liberauit me a lege peccati et mortis . Ita ut unitas Trinitatis inueniretur in sanctis Scripturis: 308 que enim sunt Dei ac Christi, ac Spiritus sancti inuenimus in eis, ut cum Dominus  Iudeis dicat: Reddite ergo que sunt Cesaris Cesari, et que Dei sunt, Deo . Paulus quoque ad Philippenses scribit: Omnes enim que sua sunt querunt, non que Iesu Christi . Et iterum ad Corinthios: Animalis autem homo non capit que sunt Spiritus Dei : stultitia enim est eius. Et homines quidem Dei patres nostri, nomine Dei: Christiani uero discipuli, nomine Christi: et spiritales Spiritus sancti nomine nuncupantur. Audienda namque est illa in Sarepta Sidonie uidua ad Heliam Thesbiten, dicens: Quid mihi et tibi est homo Dei ? Et rursum: Nunc cognoui, quia homo Dei es tu . Illa uero mulier Sunamitis uiro suo de Eliseo dicens: Ecce homo Dei magnus uenit ad nos . Ipsa quoque  Scriptura Regnorum ait: Et homo Dei uenit ex Iuda, et prophetauit super altare Bethel . Necnon etiam titulatio octogesimi noni psalmi: Oratio Mosi hominis Dei . Lucas uero in Actibus apostolorum ait: Factum est autem et integro anno eos conuenire in Ecclesia, et appellari in Ecclesia primum discipulos Christianos . Et Paulus ad Corinthios scribit: De spiritalibus autem nolo uos ignorare, fratres. Scitis, quia quando gentes eratis, ad idola muta quomodocunque ducebamini addicti: quapropter notum facio uobis, quia nemo in Spiritu Dei dicit, Anathema Iesu: et nemo potest dicere Dominum Iesum, nisi in Spiritu sancto . Et rursum: Animalis homo non capit ea que Spiritus sunt Dei, stultitia enim ei sunt: et non potest scire, quia  spiritaliter diiudicatur: nam spiritalis iudicat omnia, ipse autem a nemine iudicatur. Quis enim cognouit sensum Domini, qui instruat eum? Nos autem sensum Christi habemus . Sensum autem Christi in substantia propria Apostolus Spiritum sanctum esse professus est: Quis scit que sunt Dei, nisi Spiritus Dei? Sicut spiritus noster, que nostra sunt nouit. Ut ipse Paulus ad Corinthios scribit: Nobis autem reuelauit Deus per Spirituum suum sanctum: Spiritus enim scrutatur omnia, etiam profunda Dei: quis enim nouit hominum, que sunt hominis, nisi spiritus hominis, qui est in ipso? Sic et que Dei sunt nemo nouit nisi Spiritus Dei: nos autem non spiritum huius mundi accepimus, sed Spiritum qui a Deo est . Et rursum: 309 uideor enim et ego Spiritum Dei habere  . Et Paulus sane a Deo se uocatum ait, ad Galatas scribens: Cum autem placuisset Domino, qui me segregauit ab utero matris mee, et uocauit per gratiam suam, reuelare Filium suum mihi, ut euangelizem eum in gentibus . Romanos uero a Christo uocatos esse ait, scribens ad eos: In quibus estis et uos uocati Iesu Christi . Et Spiritus sanctus Paulum et Barnabam a se dixit esse uocatos, ut gentibus annuntiarent Christum. Et plane mirabile, cum Saluator diceret ad Paulum in templo: Ito quia ad gentes longe positas ego mittam te ; et Paulus ad Galatas scriberet: Paulus apostolus non ab hominibus, neque per hominem, sed per Iesum Christum et Deum Patrem, qui suscitauit eum a mortuis : Spiritus tamen sanctus  misit Paulum et Barnabam probatos ad predicandum gentibus Iesum Christum. Dicit namque Scriptura sic: Erant autem Antiochie in Ecclesia prophete et doctores, in quibus erat Barnabas, et Simon qui uocatur Niger, et Lucius Cyrenensis, et Manahen quoque, qui erat Herodis Tetrarche collactaneus, et Saulus. Seruientibus uero eis Domino, et ieiunantibus dixit Spiritus sanctus: Segregate mihi Barnabam et Saulum in opus ad quod uocaui eos. Illi uero ieiunantes et orantes, imposuerunt eis manus et dimiserunt: qui missi a Spiritu sancto descenderunt Seleuciam, et inde nauigauerunt Cyprum . Et sic deinceps predicatio gentibus per Paulum facta exponitur. Et est quidem quando ex persona Patris loquuntur prophete. Sic Dauid in psalmis ait: Semel iuraui in  sancto meo, si Dauid mentiar: semen eius in eternum manebit, et sedes eius sicut sol ante me . Et rursum: De fructu uentris tui ponam super sedem meam . Sicut et Petrus ait: Propheta cum esset Dauid, et sciret, quia iuramento iurasset illi Deus, de fructu lumbi eius sedere Christum secundum carnem super thronum suum . Quando uero ex persona Filii? cum Isaias dicit: Hec dicit Dominus: Propter uos semper blasphematur nomen meum in gentibus: propterea cognoscet populus meus in illa die nomen meum, quia ego sum: ipse qui loquebar adsum . Quando autem ex persona Spiritus sancti? ut cum propheta Agabus dicat: Hec dicit Spiritus sanctus: uirum hunc, cuius est 310 iste cingulus, sic ligabunt in Ierusalem Iudei,  et tradent in manus gentium . Paulus autem ad Timotheum scribit: Spiritus autem manifeste dicit, quia in nouissimis temporibus discedent quidam a fide, attendentes spiritibus seductoribus , et doctrinis demonum, et sicut cetera per prophetas. Est enim quando Pater, et quando Filius, et quando Spiritus sanctus loquitur. Sic equidem per seipsum Pater de Saluatore ait: Hic est Filius meus dilectus, in quo complacui . Filius uero antequam conuersaretur inter homines, singulis quibusque sanctorum locutus est, et post ascensum eius in celos Spiritus quoque sanctus ad discipulos ait: Segregate mihi Barnabam et Paulum in opus ad quod uocaui eos . Et propheta quidem Ezechiel contra ueterem populum clamans, dicit: Et contristabas  me in his omnibus, dicit Dominus . Paulus uero scribit ad nouellum populum: Nolite contristare Spiritum Dei, in quo signati estis in diem redemptionis . Et Dauid nichilominus contra Iudeos dicit: Et exacerbauerunt Dominum in deserto . Isaias etiam de iisdem ait: Ipsi uero contumaciter egerunt, et exacerbauerunt Spiritum sanctum . Et ad Corinthios scribens Paulus ait: An experimentum queritis eius qui in me loquitur Christi ? Et rursum: Mulier ligata est quanto tempore uiuit uir eius, si autem mortuus fuerit uir, liberata est; cui uult nubat, tantum in Domino. Beatior autem erit, si sic manserit secundum meam sententiam: uideor enim et ego spiritum Dei habere . Et ad Romanos dicit: ueritatem  dico in Christo Iesu, non mentior, testimonium mihi perhibente conscientia mea in Spiritu sancto . Et in Isaia Dominus: Filios genui, et exaltaui: ipsi uero me spreuerunt . In Euangelio uero: Quod natum est de carne, caro est: et quod natum est de Spiritu, sanctum est, quia Deus Spiritus est . Et rursum: Spiritus ubi uult spirat, et uocem eius audis, et nescis unde ueniat, et quo uadat. Sic est omni; qui natus est ex Spiritu sancto . Ergo hec ad initium Euangelii comparans, minuit Spiritus sancti dignitatem? Nam in principio quidem Euangelii Ioannes de Saluatore, et de his qui crediderunt ait: Quotquot eum receperunt, dedit eis potestatem filios Dei fieri, qui credunt in nomine eius, qui non ex sanguinibus, neque ex uoluntate  311 carnis, neque ex uoluntate uiri, sed ex Deo nati sunt . De regeneratione quoque fidelium exponens Dominus, et postmodum Nicodemum instruens, eos qui in se credunt, hoc est qui accipiunt eum, a Spiritu sancto regenerari oportere dixit sic: Ne mireris quia dixi tibi, oportet uos nasci denuo. Spiritus ubi uult spirat, et uocem eius audis, et nescis unde ueniat et quo eat. Sic est omnis qui natus est ex Spiritu sancto . Et commemorans ante: Quod natum est de Spiritu, spiritus est . Ex carne, caro: et quod nascitur de Spiritu, spiritus est. Si igitur hi qui celesti regeneratione generantur ex Spiritu sancto generati, ex Deo sunt generati, cur non si quid magnum et diuinum et Trinitate dignum de Spiritu nos opinari oportet, quantum ad humanam  possibilitatem est? Quid uero cogitabimus iterum audientes Paulum ad Corinthios de Spiritu scribentem: An nescitis, quia corpora uestra templum est Spiritus sancti, qui in uobis est, quem accepistis a Deo? et non estis uestri: empti enim estis pretio magno. Glorificate et portate Deum in cordibus uestris . Taliane de aliquo ex creaturis proprie esse dicuntur; et qualia de Deo, talia de Spiritu scriberent sancto, si creatio esset? Quid uero faciemus audientes Petrum ad Ananiam dicentem: Quid quod tentauit Satanas cor tuum ut mentireris Spiritui sancto, et subtraheres a pretio fundi? Non es mentitus hominibus, sed Deo . Sed dicent forte, sic qui Spiritui Dei mentiuntur, et mentiuntur Deo, uelut qui ministrum contumelia afficiunt, Regem certe dehonestant.  Quibus dicimus: Ergo et illi apostolis mentientes, nonne Deo mentiti sunt? aut qui apostolos recipiunt, nonne Deum recipiunt? sicut Dominus ad apostolos ait: Qui recipit uos, me recipit: qui uero me recipit, recipit eum qui me misit . Oportebat ergo Petrum memorantem: Quid quod tentauit Satanas cor tuum mentiri Spiritui sancto? non es mentitus Spiritui sancto, sed Deo; aut dicere: Quid quod tentauit Satanas mentiri nobis? Non es mentitus hominibus, sed Deo, ut sequentia ratio habeat: Quoniam Deus sanctis suis hoc tradidit et sapere et profiteri, quemadmodum cum a filiis Isrel, spreto illo magno Samuele, rex petebatur: mestusque esset, dixit ad eum Deus: Non te 312 spreuerunt, sed me . Et talibus quidem uerbis Petrus non  est usus; sed cum Ananias et Saphira uxor eius putarent se homines decipere, unus ex his qui decipi putabantur Petrus dixit: Quid quod tentauit Satanas mentiri Spiritui sancto? non es mentitus hominibus, sed Deo. Sic sane et ad Saphiram ingressam continuo dixit: Quid quod conuenit uobis tentare Spiritum Domini? Et Patri quidem, et Filio, et Spiritui sancto fideles uiuere sancta eloquia nos docent, sicut Paulus ad Romanos scribit: Quod autem mortuus est peccato mortuus est semel: quod autem uiuit, uiuit Deo . Et rursum: Ut qui uiuunt, iam non sibi uiuant, sed ei qui pro ipsis mortuus est, et resurrexit . Et rursum increpans Galatas scribit: Si uiuimus Spiritu, Spiritu et ambulemus . Et cum Paulus diceret: Nobis uero unus Pater ex quo  omnia, et unus Dominus iehsu Christus, per quem omnia . Et quod est maius in tota creatura, hoc est corpus Domini, ex Spiritu sancto esse creditur, sicut euangelista Mattheus tradidit: Christi generatio sic fuit. Cum desponsata esset Maria mater eius a Ioseph, antequam conuenirent, inuenta est in utero habens de Spiritu sancto. Ioseph autem uir eius cum esset homo iustus, et nollet eam detegere, uoluit eam occulte dimittere. Hec autem eo cogitante, ecce angelus Domini in somnis uisus est a Ioseph dicens illi: Ioseph, Fili Dauid, ne timeas recipere Mariam uxorem tuam: quod enim ex ea nascetur, de Spiritu sancto est . Et licet Sapientia Salomonis in Prouerbiis, de corpore Saluatoris diceret, Sapientia edificauit sibi domum , et hic profitetur  unigenitum creatorem corporis sui, hic tamen angelus ex Spiritu sancto illud esse dixit: et sic omnis Christianus cum instruitur, credit. Neque enim Scriptura circa Trinitatem discrepat, unam eamdemque operationem eius factam ubique docens. Denique Deum paritura beata uirgo Maria cum Gabrielem audisset dicentem: Ecce in utero habebis, et paries filium, et uocabis nomen eius Iesum , etc.; et cum interrogasset, Quomodo erit istud, quia uirum non noui ? statim docetur ab eo dicente: Spiritus sanctus superueniet in te, et uirtus Altissimi obumbrabit tibi. Propterea quod nascetur ex te sanctum uocabitur Filius Dei . Quod si 313 uirtus Altissimi est unigenitus, secundum Paulum dicentem: Christus Dei uirtus, et Dei sapientia :  Spiritus uero sanctus, Paraclitus, Spiritus ueritatis, hisque obumbrantibus pariture eum Marie creatum est dominicum templum: angelus autem ex Spiritu sancto creatum esse illum dixit, cur non unam operationem esse Trinitatis erudiamur? Nam et omnes fideles ex Spiritu sancto esse dixit Dominus ad Nicodemum, profitens: Quod natum est ex carne, caro est: et quod natum est de Spiritu, spiritus est. Ne mireris quod dixerim tibi: Oportet uos nasci denuo. Spiritus ubi uult spirat, et uocem eius audis, et nescis unde ueniat, uel quo eat. Sic est omnis qui natus est ex Spiritu sancto . Cum ergo audiamus: Nobis unus Deus Pater, ex quo omnia, et unus Dominus iehsu Christus, per quem omnia, et nos per ipsum : et habemus quod  maius est tota creatura et gloriosius, id est corpus Domini, nec non et omnes sancto Spiritu esse sanctos: cur non que de Patre et Filio eadem etiam de Spiritu sancto ex Scripturis sapere debeamus? Quod si graue uel nefas impiis hoc esse uidetur, ergo sicut credunt in Patrem, et Filium, non ita credant in Spiritum sanctum: et sicut baptizant in nomine Patris et Filii, non ita baptizent etiam in nomine Spiritus sancti. At uideamus si uel in Deum credant uel baptizent, qui sic sapiunt, non uidentes in Scripturis sanctis Trinitatis unitatem. Scripsit namque ad Ephesios beatissimus Paulus: Propterea suscipite tota arma Dei, ut possitis resistere in die maligno: et cum omnia perfeceritis, state cincti lumbos in ueritate, et calceate pedes in preparatione  Euangelii pacis: super hec omnia accipientes scutum fidei, et galeam salutaris accipite, et gladium spiritus, quod est uerbum Dei . Ecce totam armaturam et galeam Filii: ipse enim est salutaris: sicut dixit Isaias propheta: Et uidebit omnis caro salutare Dei nostri . Gladius uero Spiritus sancti, nunquid destitit a Trinitate? nunquid non unitatem edocet? Quid igitur de Spiritu sancto quisquam dicit? cum tales professiones de eo audiat in Scripturis enuntiari, audiat etiam sanctos orantes Dominum: Domine, ne in ira tua arguas me . Et in psalmo: Arguam te et statuam peccata 314 tua ante faciem tuam . Et Saluatorem de Spiritu sancto dicentem: Si autem iero, mittam Paraclitum ad uos; et cum uenerit ille, arguet  hunc mundum de peccato, et de iustitia, et de iudicio . Et quemadmodum in Isaia, de conuersatione unigeniti inter homines audimus: Exibit uirga de radice Iesse, et flos de radice eius ascendet, et requiescet in eo spiritus Dei, spiritus sapientie et intellectus, spiritus consilii et fortitudinis, spiritus scientie et pietatis, et replebit eum spiritus timoris Domini. Non secundum gloriam iudicabit, neque secundum facundiam arguet, sed iudicabit humili iudicio, et redarguet superbos, et eripiet humiles terre, et percutiet terram uerbo oris, et spiritu per labia interficiet impium . Igitur et conuersatum eum inter homines uidemus, et spiritum Dei, id est Spiritum sanctum  super eum requiescere uidemus; nondum uero iudicem eum aspeximus,  sed uidere in secundo eius aduentu exspectamus. Sic itaque et de Spiritu sancto audientes consideramus: Ipse enim Filius est Dei, qui dixit: Et cum uenerit Paraclitus, arguet hunc mundum de peccato, et de iustitia, et de iudicio . Neque enim sine Spiritu sancto Dominus adueniet in carne, sed continens cum diuinitate sua eum qui uniuersitatem implet, cum sit unctio super carnem suam. Sic sane et Dauid audiuimus cantantem et dicentem: Quo ibo a spiritu tuo, et quo a facie tua fugiam ? Aut non tanquam iudicem spiritum exspectans istas emittit professiones? Omne enim opus Dei, et Christi, et Spiritus sancti est proprium. Aut non audiuimus eum in nonagesimo et quarto psalmo dicentem de Deo: Hodie quidem si uocem eius audieritis, nolite obdurare  corda uestra, sicut in exacerbatione secundum diem tentationis in deserto, ubi tentauerunt me patres uestri . De se uero: Probauerunt et uiderunt opera mea. Quadraginta annis proximus fui generationi huic, et dixi: Semper hi errant corde. Ipsi uero non cognouerunt uias meas, sicut iuraui in ira mea: Si introibunt in requiem meam . Quod si dicant illi Deum esse, et non spiritum, qui dicit: Propterea odio habui illam generationem, et ante dicta illa omnia, audiant Paulum ea que in eodem psalmo sunt dicta, 315 ad Hebreos scribentem sic: Quare sicut Spiritus sanctus dicit; Hodie si uocem eius audieritis, nolite obdurare corda uestra . ueniant autem ad prophetam Isaiam, et audiant eum dicentem: Non legatus, neque angelus, sed ipse saluabit eos, eo quod  diligeret eos: et ipse suscepit eos, et exaltauit eos omnibus diebus seculi. Ipsi uero contumaciter egerunt, et exacerbauerunt Spiritum sanctum, et conuersus est eis ad inimicitiam . Nec non etiam primitias martyrum Stephanum auscultent increpantem principes Iudeorum, ob beneficia que contulit Deus patribus eorum, cum educeret eos de terra Aegypti, peractis signis et prodigiis in terra Aegypti, et in mari Rubro, et in deserto, per annos quadraginta: et ob ea que irreligiose egerunt, facto uitulo et idolis adorantes, et propter omnia que nefarie machinati sunt, dicentem ad eos: Dura ceruice, et incircumcisi corde, et auribus, uos semper Spiritui sancto obnitimini: sicut patres uestri et uos. Quem enim ex prophetis non persecuti sunt patres uestri, et occiderunt? pronuntiantes de  aduentu iusti, cuius uos proditores et interfectores facti estis. Qui accepistis legem ad angelorum constitutionem, et non seruastis . Quis igitur non mirabitur Spiritus sancti diuinitatem, cum talia sint de eo dicta? Quis non uenerabitur Paraclitum Spiritum ueritatis, cum uiderit eum arguere hunc mundum de peccato, et de iustitia, et de iudicio? Cum uiderit eum suscitantem mortuos, et uiuificantem, et facientem quod Pater et Filius facit? Nam in Euangelio scriptum est: Sicut enim Pater suscitat mortuos et uiuificat, sic et Filius quos uult uiuificat . Et apostolus Paulus ad Romanos dicit: Si Spiritus eius qui suscitauit Iesum a mortuis, habitat in uobis: qui suscitauit Iesum a mortuis, uiuificabit et mortalia  corpora uestra, per inhabitantem Spiritum suum in uobis . Et Dauid in centesimo tertio psalmo: Auferes Spiritum eorum, et deficient, et in puluerem conuertentur. Emitte Spiritum tuum et creabuntur, et renouabis faciem terre . Et quisquam Paraclitum creatorem non confitetur esse, qui mittitur, et creat corpora a seculo dissoluta, et conuersa in puluerem suum; et renouat faciem terre? secundum hoc quod in Isaia propheta 316 scriptum est: Erit autem celum nouum et terra noua . Sine quo nichil neque Pater, neque Filius operatur in creatione, sicut ante Scripturis sanctis demonstrauimus. Et iterum Paulus ad Romanos scribit: Habeo enim confidentiam in Christo Iesu ad Dominum: non autem audeo de omnibus loqui, quod non est operatus  per me Christus. Ad obauditionem gentium uerbo et facto, atque in ueritate signorum et prodigiorum in uirtute Spiritus sancti : docens Spiritu sancto Christum per se signa et prodigia fecisse. Ad Ephesios uero: Huius rei gratia flecto genua mea ad Patrem, ex quo omnis paternitas in celo et in terra nominatur, ut det uobis secundum opulentiam glorie sue uirtutem confirmari per Spiritum suum in interiorem hominem, habitare Christum per fidem in cordibus uestris . Et hec quidem de Patre et Filio Paulus singulariter scribit: sicut ad Thessalonicenses, quod frequenter memorauimus ait: Ipse uero Deus et Pater noster sanctificet uos ad perfectum . Non dicit sanctificent uos pluraliter, sed sanctificet singulariter. Quando autem ad Corinthios de Filio et  Spiritu dicit: Sed abluti estis, sed sanctificati estis in nomine Domini nostri Iesu Christi, et in Spiritu Dei nostri . Et de Patre quidem, et de Spiritu: Nescitis quia templum Dei estis, et Spiritus Dei habitat in uobis? Si quis templum Dei uiolauerit disperdet illum Deus: quia templum Dei sanctum est, quod estis uos . Sed et Dauid de Patre et Spiritu dicat: Quo ibo a Spiritu tuo? et a facie tua quo fugiam? Si ascendero in celum, tu ibi es ; et non dixit uos, licet de Spiritu et Patre dixerit: Ubi est enim Deus, ibi est et Filius, et Spiritus esse ostenditur, et in Filio atque in Spiritu sancto Deus adoratur. Nam cum Samaritana mulier adhuc carnaliter cogitaret de Deo, et arbitraretur in loco Deum adorari, ac diceret: Domine, animaduerto quia  propheta es tu. Patres nostri in monte isto adorauerunt, et uos dicitis quoniam Hierosolymis est locus, in quo adorari oportet . Dominus autem excludens in loco adorari Deum, dixit ad eam: Mulier, crede mihi, quia uenit hora, quando neque in isto monte, neque in Hierosolymis adorabitis Patrem: sed uenit hora, quando ueri adoratores adorabunt Patrem in spiritu et ueritate. Pater enim tales querit, et 317 adorantes Deum in spiritu et ueritate oportet adorare . Quod si in spiritu et ueritate, ergo in Filio Deus adoratur: nam ueritas est Filius, qui dixit: Ego sum uia, et ueritas, et uita ; cur non cum Patre Spiritus adorandus sit a nobis: namque inacceptibile est, ut corporalem uenerantes Deum, non in Spiritu et  in Filio adorent. Alio quin si in Spiritu adorant Deum, coadoratur Spiritus: cum in Christo audiant glorificari Patrem in Ecclesia, quid se esse facturos asserent? Paulus enim scribens ad Ephesios ait: Ei qui potens est omnia facere abundanter supra quam petimus aut sapimus, ipsi gloria in Ecclesia, in Christo Iesu, in omnes generationes seculi seculorum . Et rursum Paulus dicit: Quia per Christum dicitur Amen Patri ad gloriam : per nos Patrem et Filium, et in Filio Patrem glorificantes, non utique conglorificante Filio. Sic itaque Deum adorantes in Spiritu et in Filio, id est per Spiritum ac per Filium adorantes, coadoramus Dominum, et Filium, et Spiritum. Denique Paulus scribit: Ut in nomine Iesu Christi omnes genua flectant, et omnis lingua confiteatur,  quia Dominus iehsu in gloria est Dei Patris . Quod si hi, qui in nomine Iesu Christi flectunt genua, Filium glorificant cum Patre, cur hi qui in Spiritu Patrem et Filium adorant, non adorabunt eum cum Patre, et Filio, et Spiritu sancto? Si itaque audiuimus Moysen dicentem: Dominum Deum tuum adorabis, et illi soli seruies , scimus pronuntiari cum Deo Filium et Spiritum. Et ne tanquam non scripta memorantes, et de nostro loqui uideamur, demonstranda est celestium uirtutum adoratio, et sicut e sanctis didicimus Scripturis. Forsitan illi emulatores effecti, sic et uenerari discent et orare. Quem uisum uolunt Isaie in templo laudari, et adorari, et glorificari a seraphim, Patremne an Filium; forte enim aures obstruent si audiant et Spiritum  sanctum. Isaias enim ait: Et factum est anno quo mortuus est Ozias rex, uidi Dominum Sabaoth sedentem super thronum altum et eleuatum, et plena domus gloria eius: et seraphim stabant in circuitu eius, sex alas habens una, et altera sex; et duabus quidem alis uelabant faciem: duabus uero pedes, et duabus uolabant, 318 et clamabant alterutrum, et dicebant Sanctus, sanctus, sanctus Dominus Deus Sabaoth; plena est omnis terra gloria eius, et leuatum est limen ex uoce qua clamabant, et domus impleta est fumo. Et dixi: O miser ego, quoniam compunctus sum: quia cum sim homo, et immunda labia habeam, et in medio populi immunda labia habentis ego habitem, regem Dominum Sabaoth ego uidi oculis meis. Et missus est ad me unus de seraphim, et in manu habebat carbonem, quem in forcipe sumpsit ab  altari, et tetigit os meum, et dixit mihi: Ecce tetigit istud labia tua, et auferet iniquitates tuas, et peccata tua emundabit. Et ego audiui uocem Domini, dicentis: Quem mittam et quis ibit ad populum istum? Et dixi: Ecce ego, mitte me. Et dixit mihi: Ito ad populum istum, et dic ei: Aure audietis, et non intelligetis, et uidentes uidebitis, et non aspicietis. Incrassatum est enim cor populi huius, et auribus suis grauiter audierunt, et oculos suos clauserunt, ne forte uideant oculis et credant, et auribus audiant, et corde intelligant, et conuertantur, et sanem illos. Et dixi: Usquequo Domine ? Quem igitur hunc esse uolunt, afferant, dicent enim forte Filium. In Euangelio enim scriptum est: Et propterea non poterant credere in Iesum, quia dixit Isaias propheta: Excecauit eorum oculos, et hebetauit  eorum cor, ne forte uideant oculis, et intelligant corde, et conuertantur, et sanem illos . Hec igitur dixit Isaias, cum uidisset gloriam eius, et locutus est de eo. Et quid facient de Paulo, qui Spiritum dicit in illa gloria uisum esse Isaie, et locutum esse ei, cum misisset eum ad populum supradicta dicere? Scriptum est enim sic in Actibus apostolorum: Conuenientes autem ad alterutrum Iudei dimittebantur, dicente Paulo uerbum unum: Quia bene Spiritus sanctus locutus est ad Patres uestros per prophetam Isaiam, dicens: Aure audietis et non intelligetis, et uidentes uidebitis et non aspicietis. Incrassatum est cor populi huius, et auribus suis grauiter audierunt, et oculos suos clauserunt, ne forte uideant oculis, et auribus audiant, et corde intelligant, et conuertantur, et sanem illos . Ecce Ioannes quidem Filium, Paulus uero Spiritum sanctum esse dicit, qui sit uisus Isaie, sedens super thronum altum et eleuatum, 319 qui adoratur, et laudatur, et glorificatur a seraphim. Ecclesie autem Christi omnes ab Oriente usque ad Occidentem conuenienter Patrem a seraphim laudari profitentur in ministeriorum relatione. Dicant itaque nobis qui uenerationem Spiritui sancto denegant, quisnam ex his uerum dicat, aut quis fallat? Utrumne Ioannes, an Paulus? an uero omnes Ecclesie Christi? quoniam quidem omnes Ecclesie Patrem profitentur esse qui adoratur a Seraphim, Ioannes Filium, Paulus uero Spiritum sanctum. Si uero nemo eorum fallit, sed omnes ueritatem dicunt, manifeste probatum est quod etiamsi Patris nomen dicatur, habet tamen Filium  et Spiritum sanctum secum pronuntiatum. Alioqui quid facient audientes Saluatorem dicentem ad discipulos: Euntes docete omnes gentes, baptizantes eos in nomine Patris, et Filii, et Spiritus sancti ? cum Scriptura non Trinitatem, sed unionem nominaret. Scriptum est enim sic in Actibus apostolorum, de his qui in Samaria crediderunt, et baptizati sunt a Philippo, Tantum baptizati erant in nomine Domini Iesu . De his uero qui Ephesi a Paulo baptizati sunt: Ii cum audissent, baptizati sunt in nomine Domini Iesu Christi . Petrus etiam Iudeos alloquens: Penitentiam, inquit, agite, et baptizetur unusquisque uestrum in nomine Iesu Christi in remissione peccatorum uestrorum . Ii cum audissent  et comprobassent sermones eius, baptizati sunt, et addite sunt in die illo anime quasi tria millia . Nunquid preuaricatores mandati Saluatoris effecti sunt? et contra traditionem Saluatoris baptizauerunt tantam multitudinem? Non enim scriptum est, quia baptizauerunt in nomine Patris, et Filii, et Spiritus sancti, sed tantum in nomine Domini Iesu. Nunquid ergo preuaricati sunt? Absit. Nam licet Filii nomen tantummodo dicatur, habet tamen Patrem et Spiritum secum pronuntiatum, sicut in Scripturis sanctis probauimus. Itaque et Spiritus sanctus Sabaoth dicitur, et est cum Deo et cum Filio a seraphim adoratus. Propter quod hec ter dicunt, Sanctus, sanctus, sanctus , ut Trinitatem pronuntiarent. Unde et Paulus Dominum uocari Spiritum non negat,  dicens ad 320 Corinthios: Dominus uero Spiritus est, et ubi Spiritus Domini est, ibi libertas . Et ad Romanos ait: Lex autem spiritus uite in Christo Iesu liberauit me a lege peccati et mortis . Quomodo ergo ausi estis Spiritum sanctum seruum dicere, qui creaturam liberauit? Si enim omnia per ipsum facta sunt, ostendit creatum esse Spiritum sanctum? Utique etiam id quod in centesimo octauo decimo psalmo scriptum est, Quia omnia seruiunt tibi , seruum esse ostendit Spiritum sanctum? Sed neque in quo dicitur, omnia per Filium facta sunt, assignat Spiritum sanctum: ipse enim est qui loquitur: neque id quod omnia seruiunt tibi, seruum esse ostendit eum. Alioquin et Paulus quomodo audiendus est, dicens: Non enim accepistis  spiritum seruitutis iterum in timore, sed accepistis spiritum adoptionis filiorum in quo clamamus, Abba, Pater ? Itaque nec seruus nec creatio Spiritus sanctus esse docetur. Sed uos et carneum, et seruum cum esse infamatis, cum non solum liber sit, sed et creature libertatem largiatur, sicut superius probauimus. Et rursum Paulus scribit: Diuisiones autem donorum sunt, idem uero Spiritus . Et, Omnia autem hec operatur unus et idem Spiritus, diuidens singulis sicut uult . Et iehsu ait: Spiritus ubi uult spirat. Si autem facit quod uult, iam non est seruus, sed liber. Quali uero morte finientur qui Dominum celestis militie seruum esse profitentur? Dominus enim uirtutum interpretatur Dominus Sabaoth; qui utique libertatem non largitur  creature, nisi esset creationis Dominus: in nomine enim Iesu et Spiritus sanctus est, sicut Dominus ait: Paraclitus uero Spiritus sanctus, quem mittet uobis Pater in nomine meo, ille uos docebit  nomen Patris, et Filii, et Spiritus sancti, in propria uita et substantia permanens, cum ipse sit uita. Alioqui quid facietis audientes in Canticis Canticorum Salomonem dicentem: Unguentum effusum nomen tuum, propterea adolescentule dilexerunt te ? Isaias uero: Et faciet Dominus Sabaoth gentibus in isto monte, bibent in letitia, bibent uinum, unguento ungentur, tradent hec omnia gentibus . Nonne Spiritum sanctum quo uncti sumus, unguentum uocauit propheta? Quem et Dauid oleum exsultationis 321 appellat in quadragesimo quarto psalmo  dicens in conuersatione humana Saluatoris: Propterea unxit te Deus, Deus tuus oleo exsultationis pre consortibus tuis . Quod assumens Petrus ait: Iesum, qui est a Nazareth, unxit Deus eum in Spiritu sancto et uirtute . Spiritus itaque sanctus cum et oleum et unguentum dicitur, nomen est Dei et Filii, in propria uita et substantia permanens: cum sit ipse, ut supra diximus secundum prophetam, unguentum effusum nomen tuum. Manifestum est autem quia Spiritum sanctum effudit Dominus abundanter super eos qui ex gentibus crediderunt; sicut Paulus scribit. Et cum unctionem et signaculum habeamus; et rursus idem Paulus in secunda Epistola ad Corinthios scribat: Qui autem firmat  nos uobiscum in Christo, et unxit nos Deus, qui et signauit nos, et dedit arrham Spiritus in cordibus nostris . Et iterum ad Ephesios ait: In quo credentes signati estis Spiritu promissionis sancto, qui est arrha hereditatis nostre : magna nos sapere sancti preparant de Spiritu sancto. Nam cum Dauid diceret in quinto decimo psalmo: Dominus pars hereditatis mee, et calicis mei . Et Moses scriberet: Non erit portio, neque hereditas leuitis in terra; Dominus ipse portio eorum est. Et Ieremias clamaret: Quia qui formauit omnia ipse est hereditas huius Iacob, Dominus nomen est ei. Et cum Dominum hereditatem sanctorum Scripture dicerent, Paulus arrham hereditatis sanctorum Spiritum sanctum esse dixit: In quo, inquit, credentes  signati estis Spiritu promissionis sancto, qui est arrha hereditatis nostre : docens hereditari et non hereditare. Professiones sanctorum considerate. Ait enim Isaias ad eos qui non haberent Spiritum sanctum, et propterea ignorantes esse hereditatem sanctis post huius seculi exitum instruens pariter, et dicens: Est hereditas colentibus Deum, et uos eritis iusti, dicit Dominus . Qui sititis, ite ad aquam , Spiritum sanctum aquam appellans, sicut postmodum monstrabimus: cum sit arrha sanctorum hereditatis, hunc Spiritum sanctum et Dauid signaculum et arrham hereditatis cum habuisset. Sed hos quidem qui non credunt hereditatem esse sanctis, post huius uite exitum 322 miseros esse dicit. De se uero et sibi similibus confidenter  agens ait in psalmo quarto: Multi dicunt: Quis ostendit nobis bona? Signatum est super nos lumen uultus tui, Domine : signationem dicens signaculum, quod lumen uultus Domini esse sit professus. Itaque credant Paulo dicenti, Spiritu promissionis sancto signatos esse credentes. Et Dauid, qui haberet eumdem spiritum fidei, psallenti: Credili propter quod locutus sum . Sciant quod et lumen uultus Domini esse dicit signaculum quod accepit, id est Spiritum sanctum, adeo ut et Filium De lumen Dei esse sciens psalleret Deo, in tricesimo quinto psalmo, dicens: In lumine tuo uidebimus lumen ; id est, in Filio tuo uidebimus Spiritum sanctum. Sic et Isaias Spiritum qui sanctificat non solum lumen, uerum etiam ignem scit appellare,  dicens: Et erit lumen huius Isrel, et sanctificabit eum igne ardenti . Et ecce in lumine, quod est ignis, sanctificat Deus hunc Isrel, et Dominus noster ignis consumens est, sicut Moyses ait: Deus uester ignis consumens est . Sed et Paulus dicit: Ut fiat oblatio gentium acceptabilis, sanctificata in Spiritu sancto . Et non aliter gentes, aliter Isrel sanctificantur a Deo quam in Spiritu sancto, lumine et igne existente. Dicit autem et sapientia Salomonis in Prouerbiis: Lux Domini inspiratio est hominum, qui scrutatur interna uentris . Et manifestum est, quia Spiritus omnia scrutatur, quemadmodum scribit Paulus, et quod a principio formato Adam, in faciem eius spirauit Deus  Spiritum sanctum, sicut Moyses ait: Et spirauit Deus in faciem Ade inspirationem uite, et factus est homo in animam uiuentem . Neque id quod spiratum est a Domino, anima est, secundum fabulatores Iudeos. Alioqui quomodo hoc quod a se spiratum est, Deus igni eterno condemnat? Sed uiuificans Spiritus est, de quo et Paulus ait: Spiritus uero uiuificat ; et spirauit Deus in faciem eius spirationem uite, et factus est homo in animam uiuentem. Itaque Spiritus sanctus est Spiritus uite, a quo excidentes nonnulli, uiuentes mortui sunt, sicut Paulus scribit: Nam que in deliciis agit, uiuens mortua est . Alioquin quomodo audiendus est Salomon dicens: Lux Domini 323 spiratio est hominum, que scrutatur interna uentris , si animas hominum lumen  Dei esse dicitis, nisi Spiritum sanctum lumen Dei confiteamini? Sed inspirationem Filii esse credatis, dicente Moyse: Spirauit Deus in faciem Ade inspirationem uite . Et Filius Dei: Ego sum uita . Sed et sapientia Salomonis introducens Saluatorem dicit: Ecce proferam uobis mee inspirationis professionem ; sic enim in Prouerbiis ait: Sapientia in exitu canitur, in plateis uero fiducialiter agit. In portis autem potentior assistit, in muris quoque ciuitatis confidenter ait: Quanto tempore simplices obtinent iustitiam, non erubescent? Imprudentes autem contumelie cum sint cupidi, impii effecti, odio habuerunt sensum, et obnoxii facti sunt increpationibus. Ecce proferam uobis mee spirationis professionem, docebo uos meum sermonem .  Et Isaias predicans Spiritus sancti promissionem, sic ait: Dixit Dominus qui fecit celum, et affixit illud, qui solidauit terram, et que in ea sunt: qui dat inspirationem populo, qui est super eam, et spiritum calcantibus eam . Dicite quis est populus qui accepit spirationem? Nunquid et hic spirationem animam esse dicetis? Aut dabitis sine anima populum super terram constitisse? Sed non est; professionem namque Spiritus sancti predicans propheta hec dicit. Denique completam professionem super fideles qui fuerant illo tempore, scripsit Lucas: Et cum complerentur dies Quinquagesime, erant pariter omnes in unum. Et factus est subito sonitus de celo, tanquam si spiritus uehemens ferretur: et impleuit totam domum ubi erant sedentes: et uise sunt eis diuise lingue tanquam  ignis, et sedit super unumquemque eorum, et ceperunt loqui uariis linguis prout Spiritus sanctus dabat pronuntiare eis . Simili modo magnus ille Iob aduersus amicos suos, cum essent Spiritu sancto priuati, et nichil uerum dicerent, neque opinarentur se ante Deum loqui, aiebat: Nonne ante Dominum loquimini ? Et rursum: Cui annuntiasti uerba? Inspiratio uero cuius est, que procedit a te ? Ex quibus unus magna loquens dicebat: Spiritus est qui mortalibus intercedit, inspiratio uero omnipotentie est que me docet . Omnipotens autem Filius Dei, de quo Zacarias ait: Propterea sic dicit Dominus 324 omnipotens. Post gloriam misit me super gentes, que uos depredate sunt  Audiuimus etiam Salomonem dicentem:  Lux Domini inspiratio est hominum . Et a Moyse instructi quia spirauit Dominus in faciem Ade inspirationem uite, et factus est homo in animam uiuentem . Audientes uero et Saluatorem dicentem: Ego sum uita . Et Paulum scribentem: Lex enim Spiritus uite . Et rursum: Misit Deus Spiritum Filii sui in corda nostra . uidentes autem etiam unigenitum insufflantem in faciem apostolorum et dicentem: Accipite Spiritum sanctum . Inspirationem igitur Filii, in propria uita et substantia manentem, Spiritum esse doceamur, et neque genitum, neque creatum esse a Filio credamus, nequaquam unigenitum Filium credamus esse Spiritum, et quod non sit uerbum Filii; genitum uero a Deo uerbum suum  in propria uita et substantia permanens, cum ipse sit uita. Propterea uero non est genitus ab eo Spiritus, quia non est uerbum eius. Creatum uero dicere Spiritum sanctum nefas est. uerumtamen inspirationem Filii Dei eum esse sanctis Scripturis edocti sumus. Fontem uero Spiritus sancti Filium Dei esse dicimus, ipso Filio in Ieremia dicente: quia duo nequam fecit populus iste; me dereliquerunt fontem aque uiue, et foderunt sibi lacus contritos, qui non potuerunt aquam portare . Aqua uero uiua Spiritus sanctus, sicut Ioannes docuit dixisse Saluatorem ad Samaritanam mulierem: Si scires donum Dei, et quis est qui dicit tibi, da mihi bibere, tu utique petisses ab eo; et dedisset tibi aquam uiuam . Et rursum: Quicunque biberit ex aqua, quam ego ei dabo,  non sitiet in eternum . Nam et in medio templi clamat: Si quis sitit ueniat ad me, et bibat. Qui credit in me, sicut dicit Scriptura, flumina de uentre eius fluent aque uiue . Et interpretatus est sic: Hoc autem dicebat de Spiritu sancto, quem accepturi erant qui credituri erant in eum . Ita etiam et Isaias Dominum dixisse ait: Quia ego dabo in siti aquam iis qui in sicco iter fecerunt, et ponam Spiritum meum super semen tuum, et benedictiones meas super filios tuos: et orietur tanquam in aqua fenum, uelut salix inter fluxus aque . Ergo manifeste Scripturis sanctis profitentibus, aquam uiuam Spiritum esse cognouimus. 325 Dominus se fontem Spiritum esse dixit sic: Me dereliquerunt fontem aque uiue . Sic et Dauid cantat in tricesimo quinto psalmo, dicens ad Dominum: Quia apud te est fons uite . Igitur preter Dominum o tende alium fontem esse uite, qui apud eum sit: non enim dixit Quoniam tu es fons uite, sed Quia apud te fons uite est. Est uero apud Deum, et est Filius fons existens Spiritus, de quo Paulus ad Romanos scribit: Spiritus uero uite propter iustitiam . Ita non alienum, sed proprium Patris esse eum dicit: nam cum professus fuisset: Quia apud te est fons uite, adiunxit: In lumine tuo uidebimus lumen ; id est in Filio tuo uidebimus Spiritum. Necnon etiam et in nomine uirtutis Dei appellatus Spiritus, et uirtus, et sapientia esse monstratur. Audiuimus enim Saluatorem in Euangelio, promittentem discipulis  suis missurum esse Spiritum sanctum, qui dicit: Et ecce ego mittam promissionem Patris mei super uos. uos uero, sedete in ciuitate, donec induamini ex alto uirtute . In Actibus uero apostolorum idem Dominus ait: Sed accipietis uirtutum superuenientem super uos Spiritum sanctum . Hoc quoque impletum esse comperimus, sub die Quinquagesime consummate. Aut ergo uirtutem Dei Spiritum sanctum esse profitemini, aut sicut Sabellius Spiritum paraclitum, cum sit uirtus Dei, eumdem Filium esse predicate. Et audite Paulum dicentem: Spiritus uite propter iustitiam . Fontem iterum Spiritus instruimur esse Filium. Ieremiam audite clamantem contra Iudeos: Quia dereliquerunt me fontem uite Dominum . Alius autem Spiritum sapientie esse sciens (secundum Isaiam quidem  dicentem: Et requiescet super eum Spiritus Dei, Spiritus sapientie et intellectus  fontem esse spiritum dixit supra, sic dicens: Dereliquistis fontem sapientie . Quod uero Spiritum hic sapientiam appellauerit, manifestum est ex quibus dicit. Nam cum in terra Chaldeorum esset populus, et cum Chaldeis conuersaretur, eis qui non haberent Spiritum sanctum, sed carnaliter quidem uiuerent peccato, 326 morerentur uero iustitie, et fraudarentur Spiritu sancto, querebatur cum lacrymis, dicens: Quid est  quod in terra inimicorum es, et inueterasti in terra aliena, coinquinatus es cum mortuis, deputatus es cum iis  qui in inferno sunt? Dereliquisti fontem sapientie. uiam Domini si fuisses ingressus, habitares utique cum pace in eternum . Considerent enim uiam quam dereliquerunt filii Isrel. Deum esse, qui dicit, Ego sum uia, fontem uite in propheta appellari, quem dereliquerunt Iudei, coinquinantes se cum Babyloniis, qui erant mortui iustitie: dum enim non habent in se Spiritum paraclitum, spiritum ueritatis, qui est uita et uiuificat: uiuentes mortui sunt. Unde et Paulus de talibus scribit: Nam que in deliciis agit uidua, uiuens mortua est . Et Salomon clamat: Qui in deliciis conuersatur a pueritia, seruus erit; in nouissimo dolebit in se . Qui enim in peccati deliciis agunt, non audiunt Paulum scribentem: Non enim accepistis spiritum seruitutis  iterum in timore, sed accepistis spiritum adoptionis filiorum in quo clamamus, Abba Pater . Sed cum sint filii peccati, mortui sunt iustitie. Qui uero Spiritus sancti donum acceperunt, dicant: Lex enim spiritus uite in Christo Iesu liberauit me a lege peccati et mortis . Bene itaque Moyses obseruauit ut diceret: Itaque inspirauit Dominus in faciem Ade inspirationem uite, et factus est homo in animam uiuentem . Qui enim non habent Spiritum sanctum, uiuentes mortui sunt. Unde et ad Isrel derelicto Domino, qui sit fons uite uiuificans, dicit: Dereliquistis fontem sapientie. uiam Domini si fuisses ingressus, utique habitares in pace in eternum  tempus . Audientes ergo dicentem: Ego sum uia : docti etiam a Scripturis sanctis fontem spiritum esse Deum qui dicit: Me dereliquerunt fontem aque uiue ; nequaquam creaturam Spiritum sanctum esse sapiamus, sed eiusdem esse cum Patre et Filio substantie iterum ex alia scriptura probauimus, sicut superius ab Isaia propheta docuimus. Scribit autem ille magnus Ioannes euangelista in Apocalypsi, hec dicens: Et ostendit mihi fluuium aque uiue candidum quasi glaciem, egredientem a sede Dei et Agni, fluentem per medium platee . Dicebat 327 uero de superna Ierusalem, de qua scriptum est in Psalmis: Fluminis impetus letificat ciuitatem Dei . Quod si dixerint, quid ergo quia scriptum est aqua? audiant. In sede Dei et Agni aqua  est uite, et cum aque eius capaces aliqui efficiuntur, et flumina dicuntur, et in singulis quibusque adimpleri dicitur Spiritus san tus: sicut et Filius ei adimpletur in singulis, secundum Paulum scribentem: Plenitudo eius quia omnia in omnibus adimpletur . Et est quidem, quando ii qui implentur ista aqua uiua flumina appellantur, sicut Dauid in psalmo nonagesimo secundo dicit: Eleuauerunt flumina uocem suam, a uoce aquarum multarum . Est uero quando uerbum doctrine, et unaqueque operatio spiritus flumina uocantur, secundum Dominum dicentem: Qui credit in me, sicut dixit Scriptura, flumina de uentre eius fluent aque uiue . Ergo non dixit, aquis impleta est,  aqua enim spiritus ui a est, sed flumen Dei impletum est aquis. Et Dominus: Me, inquit, dereliquerunt fontem aque uiue . Itaque eiusdem sedis est cum Deo et Agno aqua uite, id est Spiritus sanctus, sicut Ioannes una cum Isaia dixit; et non seruus nec minister, sicut uos dicitis. Quod si permanent dicentes creatum spiritum, et proferunt illud quod in Amos propheta scriptum est: Prepara te inuocare Deum tuum, Isrel; quia ego firmans tonitruum, et creans spiritum, et annuntians in hominibus Christum suum . Audiant non de Spiritu sancto hoc dixisse Filium Dei, sed de spiritu uenti qui tonitruum sequitur. Neque enim recedit Spiritum sanctum tonitruum, sed precedit spiritum uenti, quem creare se dixit post tonitruum Dominus. Alioquin dicant an ante Spiritum sanctum crearit tonitruum.  Si uero hoc impium est dicere, expellantur prorsus, qui dicunt creatum esse Spiritum sanctum, quoniam nec de prima creatione, que a Filio Dei sit creata, tacuerit Scriptura: sicut enim dicit, qui loquitur ad Iob: Sed ecce bestie apud te fenum tanquam boues edunt, et uigor eius in lumbis, uirtus uero in umbilico uentris eius. Statuit caudam sicut cypressum, nerui eius complexi sunt sicut funes: latera eius sicut latera eris, et dorsum eius ferrum fusile. Hoc est initium facture Domini, factum ad illudendum ab angelis . Itaque diabolus 328 prima creatio esse scriptus est deludi ab angelis: sic enim scriptum est: Hoc est initium fac ure Domini, factum ad  illudendum ab angelis . Nos autem sensum Christi, Spiritum sanctum esse de Scripturis sanctis didicimus, sicut Paulus scripsit: Sed docti a Spiritu, spiritalibus spiritalia comparantes. Animalis autem homo non percipit ea que sunt Spiritus Dei: stultitia est enim ei, et non potest scire, quia spiritaliter diiudicatur: spiritalis uero diiudicat omnia, ipse autem a nemine iudicatur: quis enim nouit sensum Domini, qui instruit eum? Nos uero sensum Christi habemus . Iste igitur Spiritus sanctus cum sit sensus Domini, in propria uite substantia existens, sicut frequenter diximus, nouit omnia que sunt Dei, sicut spiritus noster que nostra sunt. Denique et Paulus ait: Nobis autem reuelauit Deus per Spiritum suum: Spiritus enim omnia scrutatur, etiam  profunda Dei. Quis enim homo nouit que sunt hominis, nisi spiritus hominis, qui in ipso est? Sic et que sunt Dei nemo nouit, nisi Spiritus Dei. Nos uero non spiritum huius mundi accepimus, sed Spiritum qui ex Deo est, ut scimus que a Deo donata sunt nobis; que et loquimur, non docti humane sapientie uerbis, sed docti a Spiritu . Istum Spiritum sanctum etiam digitum Dei esse Dominus docuit, secundum Mattheum quidem dicens: Si autem in Spiritu Dei eiicio demonia, peruenit in uos utique regnum Dei . Secundum uero Lucam: Si autem ego in digito Dei eiicio demonia, peruenit in uos utique regnum Dei . Propterea dico uobis, quoniam omne peccatum, et blasphemia remittetur hominibus, spiritus autem blasphemia non remittetur eis. Et quicunque dixerit uertum in Filium hominis, remittetur ei: qui  autem dixerit in Spiritum sanctum, non remittetur ei, neque in isto seculo, neque in futuro . Per hunc Spiritum sanctum, cum sit digitus Dei, scripte sunt tabule lapidee, que date sunt Moysi, scripte digito Dei, sicut ipse Moyses exposuit. Alioquin si non Spiritum sanctum digitum Dei esse dicunt; tabulas omnino lapideas gloriosiores esse, quam corda sanctorum profitebuntur, super que epistola Christi scripta est per Spiritum sanctum, sicut Paulus ait: Que epistola Christi estis, scripta non atramento, sed Spiritu 329 Dei uiui; non in tabulis lapideis, sed in tabulis cordis carnalibus . Hunc Spiritum sanctum, et lumen uultus Dei esse credimus, secundum Dauid in quarto psalmo dicentem: Signatum est super nos lumen uultus tui, Domine . In  trigesimo uero et quinto psalmo: In lumine tuo uidebimus lumen . Et secundum Salomonem in Prouerbiis scribentem: Lux Domini in piratio est hominum, que scrutatur interna uentris . Et Isaiam dicentem: Et erit lumen huic Isrel in igne: et sanctificabit eum igne ardenti . Hanc et inspirationem Filii Dei esse diuine nos Scripture docuerunt; secundum Salomonem quidem dicentem: Lux Domini inspiratio est hominum . Secundum Moysem uero: Et inspirauit Deus in faciem Ade inspiramen uite, et factus est homo in animam uiuentem : et quemadmodum postea creatus est Adam, accipiens spiritum uite, et factus  est in animam uiuentem, et habens Spiritum sanctum, spiritualis erat, adeo ut prophetaret quod huius rei gratia derelinquet homo patrem suum et matrem suam, et adherebit uxori sue, et erunt duo in carne una . Necnon et illam que sumpta est de costa sua mulierem uocaret Heuam, prophetice dicens: Hec est mater omnium uiuentium . Simili modo et omnes sancti post baptizantur in nomine Patris, et Filii, et Spiritus sancti, per impositionem manuum sacerdotum Dei Spiritum sanctum consecuti, ad antiquum restituuntur, in id quod erant ante preuaricationem Ade, et hoc Spiritu legem dante in Ecclesiis gentium. Nos neque carnem circumcidimus, neque carnaliter legem Moysi custodimus. Nam cum Paulus, et qui cum eo predicabant gentibus uerbum  Dei, et qui fideles fuerant de circumcisione, dicentes: Quia oportet circumcidere eos, et precipere eis custodire legem Moysi , iussit Spiritus sanctus non circumcidi ex gentibus credentes, neque carnaliter ritum sequi, quem Moyses Iudeis tradidit. Scripserunt ergo apostoli his qui ex gentibus erant, hec: Apostoli et presbyteri fratres, iis qui Antiochie et Syrie et Cilicie fratribus qui sunt ex gentibus, salutem. Quoniam audiuimus, quod ex nobis quidam turbauerunt uos uerbis que non constituimus: uisum est 330 nobis congregatis in idipsum, mittere ad uos cum carissimis nostris Barnaba et Paulo, hominibus qui tradiderunt animas suas pro nomine Domini nostri Iesu Christi, Iudam et Silam, et ipsos per uerbum annuntiantes eadem. uisum est enim Spiritui sancto et nobis nichil amplius  imponi uobis oneris, preter ea que necesse est, ut abstineatis uos ab idolothytis, et sanguine, et suffocato, et fornicatione: a quibus custodientes uos, bene agetis. ualete . Et cum Spiritus sanctus hic promulgasset, omnes Ecclesie Christi custodierunt hec. Et considerent quia nemini ex iis que creata sunt, legem orbi terrarum dare concessum est. Itaque uidentes Spiritum sanctum legem dantem, non blasphement, dicentes, eum esse creatum, quoniam precipue Dominus contra eos qui blasphemant in eum, dicit: Omne peccatum et blasphemia remittetur hominibus; qui autem blasphemauerit in Spiritu sancto, non remittetur ei: et quicunque dixerit uerbum in Filium hominis, remittetur ei: qui autem in Spiritum sanctum, non remittetur illi, neque  in hoc seculo, neque in futuro . Non autem talia de eo diceret Dominus si creatura esset. Deinde et in libro Regnorum scribit: Si peccauerit uir in uirum, orabit pro eo sacerdos: si uero in Dominum peccauerit, quis orabit pro eo ? Et his similia de Spiritu sancto etiam Dominus dixit, sicut superius probauimus: Quicunque dixerit uerbum in Filium hominis, remittetur ei; quicunque autem in Spiritum sanctum, non remittetur ei, neque in hoc seculo, neque in futuro. Hanc igitur pertimescentes sententiam, et audientes quanta de Spiritu sancto Scripture dixerint; qualia de Patre, et Filio, talia etiam de Spiritu sancto sapiamus. Quoniam sicut credimus in Deum Patrem, et in Filium eius unigenitum, ita credimus et in Spiritum  sanctum: et sicut baptizati in nomine Patris et Filii, ita baptizati sumus in Spiritu sancto. In nomine hoc, in quo sicut credimus et baptizati sumus,  ita sentientes de Trinitate, et imitantes adorationem seraphim, heredes regni celorum effici poterimus. Amen.





uIGILII TAPSENSIS CONTRA FELICIANUM ET ARIANUM DE UNITATE TRINITATIS AD OPTATUM LIBER. 



CAPUT PRIMUM.

331 Extorsisti mihi, dilectissime fili, ut de unitate  Trinitatis, que perfectus Deus semper ac summus est, officii non immemor sacerdotalis, aliquid scriberem: idque a me, cum proprie infirmitatis conscius sepius excusarem, multis modis exegisti; asserens communis fidei rationem, et religiosos accipere, et sacerdotes debere fidelibus non negare: ne aut illi dum non accipiunt, incipiant ab infidelibus facile decipi, aut ab his cum desiderata non tribuunt, celestis thesaurus Christi membris non expendi, sed in terra quodammodo sterilis peritie uideantur abscondi. Itaque uictum me fateor probabilibus causis, ne inermes tradere uidear obsistentibus malis, dum aduersus infideles non instruuntur munimine ueritatis. uerum quia in eiusmodi questionibus quedam obscuritas continua oratione frequenter incurritur, idcirco  id mihi uisum est, ut eum sermonem qui inter me et Felicianum nuper est habitus, prenotatis propter personarum discretionem principalibus nominum litteris, presentis libelli breuitate complecterer.



CAPUT II.

Nam cum ante hos dies pariter sederemus, tum ille: Inter alia, inquit, que me in uestris disputationibus frequenter offendunt, nichil deterius puto quam quod sic precepta fidei rudibus traditis, ut non de intelligendarum rerum ratione, 332 sed potius de quadam testimoniorum ostentatione colloquentibus prescribatis. Quod ut non dicam uafrum, interim quam rusticum sit, nullus ignorat. Primum quod si is qui edocetur libris iam credidit, obtemperat iste,  non repugnat: alioquin non magis tibi quam iisdem testimoniis que pro affirmato ingeruntur, necesse est contradicat. Et ideo melior mihi ad docendum uidetur hec uia, qua primum fidei ratio sine testimoniis redditur: post ratione conuicto, iter illud Scripturis respondentibus expolitur. Et non immerito. Si enim testimonia hec eo probantur, quod ratione non careant, potest per se illa sufficere, que etiam hec non nisi per se ipsam uidetur astruere. Sin contra: quis potest irrationalibus testimoniis, licet illa diuina fingantur, rationabilis fidei colla submittere? Et illam quidem disputandi uiam, fateor, in aliis tolerarem, quos imperitie necessitas, quia per se stare non queunt, cogit ad aliena confugere: In te uero idcirco nullo prorsus modo ista perpetior,  quia eloquentiam pariter cum scientia fidei tibi uideo non deesse.

Tum ego, Num usque adeo, inquam, duci me putas  laudibus meis, ut iniuriam faciam precedentibus sanctis, nec presumam unquam in sapientia uerbi, ne euacuetur crux Christi ; sed Scripturarum auctoritate contentus, simplicitati obedire potius studeo quam tumori. Sed melius, inquis, ratione quis quam testimoniis edocetur. Quid ergo? quam rationem afferre potes, si partum predicas uirginis, si redditos oculos non negas cecis, si sepultos redisse ostendis a mortuis? Si ergo horum et incomprehensibilis ratio et ueritas prompta est, facilius in negotiis fidei testimoniis creditur, quam ratio inuestigatur. uerum quia non nimis inconsequenter duo ista discernis, cum ratione premissa, etiam testimonia non omittis: idcirco in hac disputatione id me fateor secuturum, quod ipse probaueris.



CAPUT III.


Fel. dixit. Ergo, inquit, quoniam otiosi sumus, ad homousii uestri questionem, de quo non inter nos tantum, sed etiam inter maiores nostros plerumque tractatum est, ueniamus. 333 Et ne longius euagetur oratio, ipse iam, ut soles, personam proponentis assume, et a nobis rationem nostre fidei querentibus, uicissim redditurus inquire.

Tum ego, Dic mihi, inquam, uerumne sit, quod te audio dicere, Patri homousion non esse penitus Filium?

Fel. dixit. uerum est, nec persuaderi mihi potest id ingenitum esse quod genitum, ne eumdem Patrem uidear predicare quem Filium.

 Aug. dixit. Non est ita: nam ne mihi quidem istud in animo est, eumdem ingenitum esse quem genitum, sed id potius ingenitum esse quod genitum.

Fel. dixit. Et quomodo non eumdem ingenitum dicis esse quem genitum, si utrumque unum putas esse, non alterum?

Aug. dixit. Animaduerto uim te penitus non attendisse uerborum: nam dum utrumque unum dico, substantiam ueri Patris ac ueri Filii ex toto non separo. Et dum non eumdem Patrem quem Filium predico, utriusque personam seruata uniuscuiusque proprietate discerno. Itaque si substantiam queris, ipsa Trinitas unus est Deus: si personam, alter est Filius.

 Fel. Et quomodo et idem esse dicis, et alterum Filium?

Aug. Idem, inquam, communione substantie, alterum proprietate persone.

Fel. Nescio quo pacto una creditur esse substantia, cum non una dicatur esse persona.

Aug. Non est, inquam, una persona, quia una genuisse, et altera dicitur genita: et est tamen nati et gignentis non diuersa substantia, quia non dissimilis generanti docetur exorta.

Fel. uelim, queso, exemplo mihi faciliore dicta dilucides.

Aug. In rebus quidem incomprehensibilibus exempla non suppetunt disputanti; tamen in quantum fieri potest, etiam in hac parte non deero. Ecce igitur homo pater habet hominem filium. Est commune  utriusque quod homo est, uni tamen quod filius alteri proprium uidetur esse quod pater est. Nam in utroque sic persona discernitur, ut communis humanitas non negetur; dum unus gignit, alius gignitur: eque autem homo et qui genuit dicitur, et ille qui gignitur.



CAPUT Iu.

Fel. Illud certe dicas uelim, genitus ab ingenito utrum 334 initio separetur, an non?

Aug. Ne id quidem spiritalis intelligentie ueritate recipitur, ut Pater a Filio interuentu, non dico temporis, quod diebus constat ac noctibus, sed cuiuslibet eui uel etatis spatio separetur.

Fel. Hoc si ita est, duo fateris ingenita. Et quomodo  altera Patris, altera Filii putatur esse persona, cum per significationem communis ingeniti utraque uideatur esse confusa?

Aug. In hoc quidem a maioribus uestris non mediocris calumnie sophisma contexitur, tamen per auxilium ipsius Trinitatis catholica necesse est simplicitate saluatur. Patrem namque ingenitum, Filium genitum dico, nec ideo tamen genitum ingenito ceternum esse non predico; eo tantum docens ingenitum Patrem, quia non processit ex altero; eo genitum Filium, quia non exstitit a seipso. Non enim est commune utrique nasci, non est commune non gigni: et commune tamen est alterum ab altero interuentu medii temporis non diuelli. Itaque si proprium Patris querimus, sufficit quia solus non habet Patrem;  si Filii, satis est quod non habet prolem; unam autem et ceternam Patris et Filii dicimus deitatem.

Fel. Quantum ad me attinet, non uideo quid ista nunc colligas. Nam quamuis Aristotelica mecum subtilitate contendas, fieri tamen non potest ut eum qui genitus est, ab eo qui genuit, nulla eui intercedentis antiquitate discernas.

Aug. Scio equidem, ut ille ait, quam in difficili loco uersetur oratio: tamen uerendum nobis nichil est, qui per adiutorium sancti Spiritus testimonium dicimus Deo. Quid ergo dicemus? Estne aliquid in Patre quod negetur ingenitum, an non? Si est, non in toto, sed in parte potius dicatur ingenitus; alioquin non ex  tempore cepit esse Filius. Nam si paternitas non cepit Patris, initium inueniri non potest prolis. Si initium datur prolis, non eterna paternitas docebitur Patris. Et quomodo stabit, quia totum in Patre docetis ingenitum, qui ipsius paternitatis nomen habere putatis initium, cum cepisse ex tempore dicitis Filium, quem nondum exstante Patre dici non potest uocitatum?

Fel. Non sum tam stultus ut tempus preferam Filio, sed initium dari 335 certum est genito.

Aug. Quid ergo? Inter Patrem et Filium dicis medium nichil fuisse?

Fel. Ita prorsus.



CAPUT u.

Aug. Quomodo igitur negas Filium Patri ceternum,  qui inter Patrem et Filium fateris esse nichil medium, ne idipsum non medium tantum constet esse quam tertium?

Fel. Quoniam me disputandi arte concludis, id quod a maioribus nostris dictum est, breuiter explicabo. Aiunt enim, quoties de initio Filii et Patris eternitate tractatur: Erat quando non erat, et antequam nasceretur non erat.

Aug. Quantum aduerto, manente male credulitatis errore, sola uerba mutata sunt. Dixisti namque, Erat quando non erat. Erat istud ad euum pertinere uultis, an ad Filium? Si ad euum, id est uelut ad quoddam ante Filii natiuitatem eternitatis spatium, ecce ad superiorem blasphemiam necessitate dilaberis, cum inter Patrem et Filium, tertium quiddam tempus  immittis; dicisque quia erat ante Filium Deus Pater et tempus. Post hec duo Filius. Post tria ista quartus Spiritus. Quod si admittimus, ut sine tempore gigni non potuerit Filius: uide quam late pateant ista que dicimus. Nam si non sine tempore est Filius, certe nec nisi in loco dicendus est genitus. Hoc admisso, ante Filium et Spiritum, ceuum quodammodo Patri tempus docetur et locus. Quod si ita est, ut sine loco et tempore nasci non potuerit Filius, in quo loco, aut in quo tempore factum locum dicis et tempus? Si in nullo, ecce sine tempore et loco fieri potuit tempus et locus. Si in aliquo, id ipsum tempus uidetur et locus, in cuius origine similiter et locus requiritur et tempus. Quod si usque, adeo sine tempore et loco fieri aliquid potuit, ut nec in loco locum, nec in tempore  factum doceas tempus: nescio qua temeritate contendas, quod sine his nasci non potuerit Filius, qui quantum ad sanam fidem pertinet, et locum fecisse docetur et tempus. Sed de hoc satis. Nunc quod a maioribus uestris dictum predicas, reputamus. Erat, inquis, quando non erat. Si erat istud ad tempus referas, ecce ante Filium tempus; si ad Filium, nunquam non erat Filius: erat enim iam Filius quando non erat tempus, a quo 336 factum dicitur tempus. Sed antequam nasceretur, inquis, non fuit. Quis, queso, non fuit antequam nasceretur? Si Filius; ecce ipso intellectu ante Filium fuisse dicitur tempus. Si autem antequam nasceretur Filius, non erat  tempus, sequitur ut dicatur Patri Filius ceternus, inter quem et Patrem nullum fuisse dicitur tempus: maxime cum inter cetera euangelistis attestantibus, etiam tempus fecisse dicatur Filius. Sed forte de Patre dictum aliquis putet: Erat, quando non erat Filius. Cui sententie sequentia non concinunt, quibus dicitur: Et antequam nasceretur non fuit. Nam per se Pater semper existens, etiam a uobis dici non potest natus; qui non ab initio docetur exortus, et in Patrem cadere non potest: Erat, quando non erat genitus.



CAPUT uI.

Fel. Quoniam me uerbis, ut mea fert opinio, inopinata subtilitate certantibus non mediocriter defatigas, id irco queso ut, si fieri potest, exemplo cuiuslibet  rei, possibile id esse quod docere conaris, ostendas. Neque enim aliter credere possum, licet ui orationis oppressus, ceternum esse genitum Patri, nisi aut utrumque genitum, aut utrumque Patrem dixeris sibi.

Aug. Quoniam me ad incomparabilium rerum exempla compellis, idcirco que sit ignis potentia uideamus, ex quo semper est splendor, semper est uapor. Utrumque de eo nascitur, nec ideo tamen ignis sine horum quolibet aliquatenus inuenitur. Hec tria non se inuicem gignunt, quia non de splendore ignis et uapor, aut de uapore ignis et splendor, sed de igne splendor et uapor semper est genitus. Que cum ita sint, uidesne etiam in creaturis posse aliquid nasci, nec ostendi tamen tempus quod id de quo natum  est sine genito potuerit inueniri? Si ergo uisibilibus exemplis ista perspicimus, cur non de Patre et Filio, uel sancto Spiritu, quantum ad communem duntaxat atque indifferentem eternitatem, similia predicemus? Neque enim ideo necesse est. Patrem et Filium et Spiritum sanctum eque dicamus ingenitum, quia nullum ab altero euo interueniente dicimus separatum: cum etiam 337 ex aliis rebus quedam genita, nec ideo tamen aut eque gignentia, aut sine inuicem docentur exstantia. Sed quid prodest horum multa colligere, cum paucorum testimoniis etiam cetera liceat estimare.

Fel. Quoniam sententiam meam, precedentium Patrum auctoritate fundatam, noua disputandi arte conturbas: idcirco uelim mihi dicas de natura Filii  Dei, id est substantia ipsa quid sentias. Si enim, ut dicere uos soletis, homousion est Patri, ipse quodammodo Pater est sibi; alioquin consubstantialis non potest esse genitori. Nam quidam nostrum Homousii opinionem ridere sic solebat, dicens: Si non extrinsecus, sed ex eodem ipso prolatus est Filius, in duos quodammodo diuisus est unus, quandoquidem non aliud gignens dicitur esse quam genitus.



CAPUT uII.

Aug. Dum nos dicis Aristotelica arte contendere, ipse ad dialecticorum laqueos uideris confugisse. Sed nos fidei ueritate confisos nequaquam possunt ista  terrere. Quid igitur dicis? ex substantia credo Patris nasci Filium nequiuisse; ne ingenitum Patrem, Filii uideamur generatione diuidere. Quod si ita est, male creditur Filius qui non ex Patre, id est non ex eodem ipso genitus, sed extrinsecus factus inter alia predicatur. Quod ut sit intellectu facilius, id ipsum pro posse explicabo. Filiorum namque adoptiui alii, naturales alii sunt. Ii qui geniti, ab initio filii semper ac proprii: illi primo alieni, post filii, cum per adoptionem in familiam uidentur ascisci. Quibus ergo comparandus est Filius Dei? Si adoptiuis, erit apud Patrem similis nobis. Si propriis, ex substantia substitisse dicendus est genitoris. Sed in duo, inquis, substantia paterna diuiditur, si ex solo Patre substantialiter Filius generatur. Hoc quam stultum sit,  etiam uisibilia ipsa nos docent. Quis enim unquam uel carnalium patrum gignendo diuisus est? Quod si nec in conditionem corporis cadit ipsa diuisio, et nemo sic genuit filium ut se perderet medium; salua integritate Patris non potuisse nasci dicitis Filium? Sed quid plura? Natiuitatem Filii Dei, ortumque rimantibus, hec, ni fallor, occurrunt; id est, ut aut ex Patre sit, aut ex nichilo, aut ex altero, aut ex seipso. Horum queso consequentiam uideamus. 338 Si ex seipso; non recte Filius dicitur, qui non natus, sed ingenitus predicatur. Si ex nichilo; creatura cum ceteris, non creature auctor ostenditur. Si ex altero; non eius cui credimus, sed nescio cuius incogniti patris filius predicatur. Quod si preter quatuor hec, inueniri non potest quintum; nec de his propter euidentem  blasphemiam tria predicari penitus possunt: restat ut substantialiter de Patre sit genitus: quia, ut diximus, nec inueniri quintus, nec preter primum de his doceri potest aliquis modus: ut pote cum nec creatura, nec alterius patris filius, nec ut Pater dicatur ingenitus.



CAPUT uIII.

Fel. Qussi uero ego aut preter hec quintum, aut de his tribus aliquid predicarim: qui sic non ex substantia Patris exstitisse dico filium, ut tamen ex eius uoluntate non negem genitum.

Aug. In unum de supradictis consequentia ipsa detruderis. Cum enim de Filii substantia requirimus, quem tu ex Patre substantialiter genitum non fateris,  sine dubio inter alia ex nichilo factum esse contendis: quandoquidem nec corruptibiles quidem creaturas dicimus aliter substitisse, nisi ut has Deum et uoluisse per ineffabilem dispensationem, et potuisse per singularem potentiam dicamus efficere, dum et uoluntatem fuisse nouimus, qua placuit Deo, et potestatem, qua posse subiacet Domino.

Fel. Ergo ad exstantiam Filii potestas paterna non sufficit?

Aug. Quasi ego de potestate Patris, et non de ipsa paternitatis ueritate contendam. An ei se dici maluit Patrem, quem non sibi, sed creaturis uoluit esse consimilem? Et ideo fatendum tibi est, ex substantia  Patris exstitisse Filium, si et natus et Deus est: aut Filium pariter et Deum negare, si non ex paterna substantia, sed ex nulla, operante tantum, sicut etiam in aliis creaturis, Patris uoluntate et potestate creatus est.

Fel. Quoniam me ad eiusmodi confessionem necessitate compellis,id quod a maioribus nostris dici assolet, non tacebo. Aiunt enim, creaturam esse Filium, sed perfectam, et que dominari possit omnibus creaturis.

Aug. Gaudeo quidem quod irreligiose predicationis intimum uirus manifesta confessione prodideris: nichil tamen quod credulitate 339 dignum uideatur, opponis. Creatura namque est, ex eo quod aut adhuc non est, aut aliquando non fuit, rei cuiuslibet corruptibilis,  quantum in se est, per omnipotentis Dei uoluntatem facta substantia. Hec definitio utrum in Dei cadat Filium uideamus. Nam Filius in eo quod est, indifferentis nature ueritate prolatus est: quia ex eo qui est, id est ex gignente, non dissimilis natus est: et ideo inter Filium et creaturam primum, nisi fallor, ista discretio est, quia ille ex Patre substantialiter gignitur; creatura non ex substantia facientis, sed ex sola uoluntate ac potestate perficitur. Ista corruptibilis per naturam, nisi fuerit seruata per gratiam. Ille incorruptibilis, qui nascendo incorruptibilem ex incorruptibili Patre uidetur habere substantiam. Filius per omnia similis Patri, dissimilis creatura factori. Ille non ex eo quod non est, in id quod est, et propterea nunquam in id quod non  est, ex eo quod est. Illa ex eo quod non est, in id quod est: et propterea quantum ad se attinet ex eo quod est, in id quod non est, sui ortus conditione reuertitur.



CAPUT IX.

Fel. Non uideo quid in arcano huius obscuritatis inuolueris: et ideo recte facies, si id quod a te, ut mea fert opinio, incomprehensibiliter dictum est intelligibilius explicaueris.

Aug. Dixi inquam de Filio, cum eum a creature definitione discernerem: quoniam si non ex eo quod non est, in id quod est: quod tale est ac si dicerem, non ex nib lo factus est. Et propterea nunquam in id quod non est, ex eo quod est: id est nunquam in  nichilum ex eo ipso quod est, nature sue proprietate soluendus est. Creatura uero, ex eo quod non est, in id quod est. Quo ostenditur, quia ex nichilo prolata est. Et propterea quantum ad se attinet, ex eo quod est, in id quod non est, id est in nichilum, nisi perpetua gratia fecerit, nature sue qualitate uertenda est. Ergo nunquam non erit Filius, qui substantialiter docetur esse perpetuu; et hoc ut pote proprio, a conditione omnium creaturarum que per ipsum facte sunt, non iniuria noscitur separandus.

Fel. Licet intelligentiam meam noua rerum subtilitate perstringas, nescio tamen quo pacto dicas, quod ceternus Patri sit Filius: cum et communi  340 loquendi modo, et nature lege prior gignens uideatur esse quam genitus.



CAPUT X.

Aug. Si nature auctorem creaturarum legibus estimamus, dum anteriorem esse Patrem Filio predicamus; cur non eadem nature lege, fortiorem Patre Filium per accessum temporis dicimus: dum nec huic desunt incrementa nascenti, et imbecillitatis iniuriam senectus ingerit Patri? Quod si hoc ratio ipsa non recipit, omittamus in Deo corporalis intelligentie legem, ne operibus suis similem dicamus esse factorem; maxime cum ex eo quod apud nos euidens est, etiam id quod in occulto est possimus ostendere. Sicut enim sine exemplo mater genuit auctorem suum: sic ineffabiliter Pater genuisse credendus est Filium ceternum. De matre natus est qui ante iam  fuit: de Patre qui aliquando non defuit. Hoc fides credat, intelligentia non requirat: ne aut non inuentum putet incredibile, aut repertum non credat singulare. Ecce enim de matre natus est Christus, nec ideo tamen per contactum uiri matris pudor est imminutus. uirgo peperit, quia uirgo concepit: et non seruato rerum ordine, ex integro matris corpore integrum corpus Christus assumpsit. Si ergo nouo more, nullo exemplo, secundum carnem natus docetur ex corpore: quid mirum si non secundum consuetudinem humani partus processit ex Patre? Non minuit substantiam matris, ex sola genitus filius, et sine damno corporis parientis, natum filii nouimus corpus: et minuisse incorporalem Patris substantiam creditur. cum ex eodem ipso substantialiter atque  incorporaliter prolatus, dicitur genitus? Ergo si naturam rerum intelligentia duce perpendimus; demus initium, si non negamus occasum. Alioquin ideo Filium non habere dicamus initium, quia non per gratiam, sed per naturam. fatemur esse perpetuum. Ad summam, maior et minor, tribus modis dici potest: id est, etate, forma, potentia fortior imbecillo. uideamus utrum aliquid horum acc dat Filio. Nam nec etate minor est, quem de principio Patre constat exstitisse principium: nec 341 forma, quem non aliud fas est predicare quam Deum, nec potentia, a quo totum nouimus esse perfectum.



CAPUT XI.

 Fel. Scire cupio quo pacto ad Filium transit dignitas Patris, et ad Patrem non recurrit humilitas prolis.

Aug. Non secundum naturam ista nunc dici, quotidiana rerum exempla nos docent. Ecce enim putemus aliquem regem ac regis filium depositis regie maiestatis insignibus, subiecti militis indumenta suscipere, et propter certam patris dispensationem ac sociorum salutem, rebellium contumelias sustinere: nunquid quia ad hunc participium regie potestatis certum est natiuitate decurrere, idcirco ad eum qui genuit, iniuriam filii non compatiendi affectu, sed ipsa passionis proprietate certum est peruenire? Non ita est, quia non ex filio patrem, sed ex patre filium  certum est natum esse. Et propterea totum inter hos simile dicimus quod pertinet ad communionem nature; illud proprium quod per accidens uni noscitur euenisse persone. Habet ergo nascendo totum Filius cum Patre quod Pater est, sed non de Filio Pater. Quidquid specialiter ipse perpessus est, utrisque commune non est. Quod ex homine natus est homo, accidens speciale est. Quod plerumque sine preiudicio communis nature neuter habere docetur in altero. Una est Patris substantia, una persona. Hec cum genuit, ex hac sine dubio non diuersa noscitur exstitisse, sed altera; que non aliud docetur esse quam prima, dum et communis docetur et propria. Communis, inquam, unitate substantie, propria discretione persone. Cum ergo in se exstet illa que nata  est, non quidquid huic acciderit, ad gignentem necessario transit; sicut ad nascentem quidquid proprium ac substantiale gignentis constat esse, peruenit. Non enim sicut Filio ipsa generatione collata est diuinitas Patris, sic ad Patrem refertur egritudo, paupertas, mors, humilitas prolis. Quod ideo non fit, quia quamuis de una, id est patris substantia fuerit similis genita: tamen quia iam in seipsa exstat, quecunque huic intrinsecus ingeruntur, non communia dicuntur esse, sed propria. Si ergo humani generis ista conditio est, cum 342 non usque adeo filii ab eo qui genuit in aliud unquam mutata substantia est, ut non eadem possit esse, sed altera; dum extrinsecus filio accidentibus multis, manet nichilominus natura communis; quid nos de Deo atque eius Filio dignum est  credere, quid decet predicare? Quorum quamuis secundum indiuise maiestatis simplicem gloriam non sit natura dissimilis, specialiter a Filio corpus assumptum est, ut humiliaretur in infirmitate carnis nostre, qui pati nichil poterat in communis diuinitate substantie. Non assumpsit homo hominis filius alteram naturam. Et cum in eadem que cum Patre communis est patiatur, ad Patrem tamen non transmittit iniuriam: nec humiliatus in Filio Deus Pater passibiliter creditur, cum non in eadem ipsa que utrisque communis est, sed in nostra potius quam solus ipse suscepit, Iudeorum creditur pertulisse perfidiam. Ad summam, quid precor est quod pendebat in cruce? Quid est quod lancea dicitur uulnerasse? Caro possibilis, an substantia deitatis? Si maiestatem profanus  incorporei predicator assumpseris, corruptibilem Deum uideris credere. Si passibilem carnem, non est communis ista cum Patre, ut per hanc eum possit crux illa contingere.



CAPUT XII.

Fel. Dum torrentis modo omnia que a nobis sunt, dicta precipitas, duos admodum Christos, non unum predicas. Et non immerito; nam si in eo nichil penitus diuinitas pertulit, secundum hominem Christus alius fuit; alioquin per affectum communis deitatis, etiam ad Patrem passio ipsa peruenit.

Aug. Non ita est. Ego enim Saluatorem nostrum non confundo, non diuido. Non confundo, ne aut incorpoream, et imaginariam carnem; aut carnalem et  mortalem predicem dietatem. Non separo, ne Dei Patris unam secundum carnem, et alteram secundum maiestatem introducere uidear prolem: quia idem Dei Filius et sine initio processit ex Patre, et secundum tempus nasci est dignatus ex uirgine. Impassibilis in suo, passus in nostro, dum incomprehensibilem maiestatem 343 uelut quodam indumento carnis uestire dignatus est. Ex utroque una mediatoris persona, non una substantia. Una inquam persona, ne sit non unus Christus; non una substantia, ne mediatoris dispensatione submota, aut Dei tantum dicatur, aut hominis Filius. Non ergo in Christo susceptam carnem perpetuitate diuine generationis extendo: nec immensam dietatem corporei ortus etate concludo; quia idem in diuinitate auctor est rerum,  qui in carne Redemptor est hominum: idem impassibilis in se, qui passus in corpore; dum sic utriusque nature proprietatem uere ex utraque gignenti similis natus expressit, ut et ueram carnem suscepisse eum constet ex matre, et indifferentem deitatem habere constet ex Patre. Quibus in unam personam incomprehensibili mediatoris dispensatione coniunctis, seruauit singulis propria, sed coniunxit propriis aliena. Seruauit propria, dum non amisit immensitatem diuinitatis, et infirmitatem non respuit carnis. Coniunxit propriis aliena, dum idem atque inseparabilis Christus, et proprio carnis occiditur, et proprio deitatis apud inferos non tenetur. Proprio carnis gustauit uita mortem; et proprio deitatis, perpetuam reddidit carnem. Non ergo recte dicitur in Filio Pater esse passus,  quoniam in carne que ei non est cum Patre communis, passus est Filius. Itaque glorificata est caro maiestate, dum maiestas humiliata docetur in carne. Sed utrumque non de duobus Christis, sicut putas, sed de uno atque eodem ipso, quem post partum uirginis Deum et hominem nouimus, nos certum est predicare.



CAPUT XIII.

Fel. Si ergo ex uirgine natus est Christus, quomodo Deo Patri dicitur ceternus?

Aug. De hoc quidem nobis etiam aduersus alios diuersa contentio est: et ideo ne difficilior sit explanatio ueritatis, causam primum proponamus erroris. Nam ab uno male credulitatis orsi principio, in duo quodammodo intelligentie dissimilis deliramenta  funduntur. Est namque utrisque commune, unam Christi natiuitatem, non duas predicare. Sed alii illam principalem qua ante omnia ex Deo natus est Deus, alii hanc tantum qua ex uirgine processit hic 344 Dominus, proprii dogmatis definitione recipiunt; qui per consequentiam male iacti seminis, in similis blasphemie barathrum ceciderunt. Ecce enim qui ex uirgine non credunt natum, omnem Euangeliorum fidem, omnem baptismatis utilitatem, omnem apostolorum predicationem, et ad summam, omnem Noui Testamenti auctoritatem, uelut quadam Iudaice incredulitatis cecitate subuertunt. Et ideo ne ipsam maiestatem quidem in Dei Filio cognouisse putandi sunt, quia sacramentum mediatoris, quo eum innotescere  Pater gentibus uoluit, abiecerunt. At uero hi qui non ex Patre ante omne initium, sed ex tempore uirginis partu natum esse contendunt; non eum creatorem omnium, non Dominum omnipotentia Patri ac maiestate consimilem didicerunt. Quomodo enim fecisse putabitur cuncta, ante cuius ortum fuisse certum est uniuersa? Aut quomodo eius diuinitas est profitenda, quo necdum nato facta sunt singula? uel quomodo eius diuinitas creditur esse perpetua, cum non semper ut Patris, sed ex tempore predicatur effecta? Negant igitur etiam hi quodammodo mediatoris consequentium rerum necessitate mysterium; quia non Deum et hominem; non ex eternitate, sed ex tempore; non ex uirtute, sed ex infirmitate; non ex Patre ante omnia Patri similem  Filium, sed ex matre inter omnia, non uerum, sed imaginarum hominis filium, in manifesto, non per ueri similitudines natum predicant Christum. Quo fit, ut ne in carne quidem nosse putandi sint Deum, quem ante assumptionem carnis de Patre non putant genitum.



CAPUT XIu.

uides igitur quo pacto inter hos, licet discrepantibus mediis, idem tamen initium, idem exitus docetur erroris? Nos contra sic natiuitatem utramque defendimus, ut neutram alterius affirmatione totallamus. Nam nec temporalem prime illilus perpetuitate damnamus, nec eternam huius temporalis breuitate concludimus: scientes ueri Dei inseparabilem prolem, et huius uere prolis postea uerissimam carnem.  Non tunc fatentes Christi diuinitatem cepisse cum uirgo concepit; nec tunc cepisse carnem cum ineffabili quodam partu monas 345 illa, sine intercapedine medii tempori, in nullo differentem monadem, nisi quod monas docetur, genuit. Non infirmitatem uoluntariam Christi omnipotens eius maiestas exhorruit, non omnipotentiam infirmitas corporalis exstinxit. Scio ad inferos diuinitatem Filii Dei descendisse proprietate carnis, scio ad celum ascendisse carnem merito deitatis. Non est Dei proprium quod famem sensit: sed Dei proprium est quod paucis panibus tot millia hominum satiauit. Non est proprium carnis quod super frementes undas siccis pedibus ambulauit, sed est carnis proprium quod sputa, palmas, flagella sustinuit. Unus tamen atquem idem  Christus est, qui et iniurias toties pertulit, et artus in profundo non mersit. Et hoc pacto in mediatore Dei et hominum iniuria sui corporis affectam fateor deitatem, sicut maiestate deitatis glorificatam nouimus carnem. Ergo Christus mortuus est, qui et resurrexit: nec ideo tamen utrumque ex uno, sed ex singulis singula. In utroque tamen perfectus ipse compleuit, dum unus atque inseparabilis tam diuersa compleuit: uno mortem gustauit, altero mortuos suscitauit. Sicque se Deum et hominem utriusque uerus mediator, nec geminata persona, nec substantia confusa monstrauit. Ingressus est uirginis uterum Dei Filius, ut iterum nasceretur ante iam genitus: et suscepit totum homine, qui iam habebat a Patre  plenissimam deitatem. Non dissimilis genitori cum nasceretur ex eterno perpetuus: non dissimilis homini, cum ex matre nascitur moriturus. Idem tamen et eternus in suo, et moriturus in nostro, dum utrumque continet ex seipso, et neutrum perdit ex altero. Sicque ex Deo et homine non imperfectus, sed in diuersa proprietate plenissimus natus est Christus; sicut ex anima et corpore unusquisque hominum docetur esse perfectus. Non alius homo corpus, alius animus, quamuis aliud animus, aliud corpus; unus tamen atque idem homo, et corpus docetur et animus. Rursum non unum atque idipsum corpur et animus, quia ex utroque homo factus est unus. Non enim hec aut substantiam confundunt in ueritate persone, aut personam geminant diuersitate 346 substantie;  quandoquidem unus ex his homo noscitur exstitisse. Non perdunt propria, sed quia in unum atque inseparabile conuenerunt, ex propriis uidentur facta communia. Afficitur in corpore mens doloribus corporis, fatigatur corpus cogitationbius mentis; et unum tamen horum proprium est corporis, alterum mentis. Quod dum uni homini acciderit, et corporis commune uidetur, et mentis. Sic post partum uirginis non alius Dei, et alius hominis, sed idem Christus Dei et hominis Filius fuit. Et sicut in uno homine aliud animus, aliud corpus: sic in mediatore Dei et hominum, aliud Dei Filius, aliud hominis fuit, unus tamen ex utroque Christus Dominus fuit. Aliud, inquam, pro discretione substantie, non alius pro unitate persone.



CAPUT Xu.

 Fel. In superioribus quidem me ad credendam Christi ex matre natiuitatem salua perpetuitate compuleras: sed quia contra rationem ui operationis exortanon in nobis possunt esse continua: idcirco cum ad propositionem meam sollicita intentione espicio, necdum mihi uideor in his que a te dicta sunt inuenisse quod quero. Nescio enim quomodo natum doceatis ex tempore, quem ceternum Patri dicitis iam fuisse. Nasci enim est uelut quidam motus rei non exstantis antequam nascatur, id agens beneficio natiuitatis, ut sit. Quo colligitur Christum qui erat nasci non potuisse; si nasci potuit, non fuisse.

Aug. Ad inquisitionem nos incomprehensibilium rerum, noua interrogandi curiositate compellis: et ideo non nisi quibusdam exemplorum lineamentis  poterit explicari quod queris. Patere igitur me pro affirmato afferre rem alterius questionis: quia cum eam non pro fide sui, sed pro alterius ostensione nunc profero, non in ea me coniicias explicare quod credo; sed eta me credere ad presens puta, ut intelligere facilius possis ista que dixero. Figamus ergo, sicut plerique uolunt, esse in mundo animam generalem, que sic ineffabili motu semina cuncta uiuificet, ut non sit concreta gum genitis, sed uitam prestet ipsa gignendis. Nempe cum hec in uterum, passibilem materiam ad usus suos formatura peruenerit, 347 unam facit secum esse personam eius rei, quam non eamdem constat habere substantiam: et fit operante anima et patiente materia, ex duabus substantiis  unus homo: cum aliud anima doceatur, aliud caro: sicque animam nasci fatemur ex utero, quam ad uterum uenientem uitam dicimus contulisse concepto. Nasci, inquam, ex matre dicitur, quia ex hac sibi corpus aptauit, in quo nasci posset: non quia antequam nasceretur, quantum ad se attinet, ipsa penitus non fuisset. Et hic si uerborum uim, quotidiani sermonis contemplator attendas, contraria proponimus, oppugnantia predicamus; et in his tamen uerum constat esse quod dicimus. Ex matris utero cum corpore scimus animam nasci, sed etiam matre priorem uidemus animam predicari. In filio mater animum gignit, sed tamen etiam in ipsa matre non nisi animus uiuit, sine qua nec ipsa quidem potest esse que genuit. Itaque si originem animantis potentie requiramus,  prior est matre, et ex hac rursus nata uidetur esse cum sobole. Prior, inquam, anima, per quam mater est animata: prior mater per quam in filio nata uidetur et anima. Sed non mater in carnem animam uertit, nec carnem in animam commutauit, sed animatam carnem de utero matris, idem carnis et anime, et totius hominis creator exhibuit, qui per dispensationem analogie diuersa iungentis, in uno atque eodem homine, et utrumque insolubili unitate coniunxit, et neutrum ex alterius participatione confudit.



CAPUT XuI.

Sic ergo, imo multo incomprehensibilius atque sublimius natus est susceptione perfecti hominis de matre Filius Dei, qui est per omnipotentiam singularem genitis omnibus non facultas tantum, sed et  causa nascendi. Secundum hominem, inquam, de uirgine natus est Deus, eo pacto quo cum corpore nasci docetur et animus: non quia utriusque una substantia est. sed quia ex utraque fit una persona. Non alius homo corpus, et alius animus, sed unus homo corpus et animus. Sic post partum uirginis, non alius Dei Filius et alius hominis, sed idem Christus Dei et hominis Filius. Et sicut 348 in uno homine aliud corpus et aliud animus; sic in uno mediatore aliud Dei, aliud hominis Filius: sed idem tamen et non alius Dei quam hominis Filius: quamuis propter aliud Dei, et propter aliud hominis Filius. Non ab initio carnis cepisse dicimus Filium Dei, ne temporalem credat aliquis deitatem. Non ab eterno Filii Dei nouimus carnem, ne non ueritatem humani  corporis, sed quamdam eum suscepisse putemus imaginem. Neque enim consumit maiestatem Filii Dei ueritas carnis; aut ueritatem carnis, immensitas deitatis; dum unum radiat uirtutibus suis, aliud docetur infirmitatibus nostris. Unus autem atque inseparabilis Christus et humiliatur assumptis, et glorificatur in propriis; cum affici non dedignatur iniuriis, et equalitatem custodit genitoris. Genuit ergo Maria et non genuit Filium Dei. Genuit, quando ex ipsa secundum carnem natus est Christus: non genuit, quando de Patre sine initio exstitit Filius. Genuit, quando ex hac uerbum caro processit ut habitaret in nobis: non genuit quando in principio erat Deus uerbum, quod originem prestitit uniuersis. Noli ergo partu uirginis determinare  originem Dei uerbi. Noli de uirgine genitum corpus ceternum dicere deitati; quia mediator Dei et hominum homo Christus iehsu  prima natiuitate ceternus est Patri, secunda particeps temporis nostri: in illa auctor temporis, in ista particeps est etatis.



CAPUT XuII.

Fel. Quoniam de mysterio mediatoris perspicua ratione, et ad credendum cuiuis sufficienter tractasti: idcirco queso ut mihi quid etiam de anima Christi sentiendum sit iubeas explicari. Ita enim a maioribus nostris semper est traditum, quod Christi corpus ad uicem anime communis, ipsius Filii Dei habitus animarit: nec accessione uitalis spiritus indigens fuerit, cui inhabitans fons uite potuit conferre quod uixit.

 Aug. Possemus quidem id quod in hac questione catholice auctoritatis definitione prescribitur, diuinorum uoluminum testimoniis edocere: sed quia nunc non librorum indicio, sed sola ratione placuit cuncta discutere: idcirco in aliud tempus Scripturarum monumenta reseruantes, sicut superius factum est, 349 sic etiam de anime inquisitione tractabimus. Quod ut fieri facilius possit, que Saluatori nostro suscipiendi hominis causa fuerit, una tantum Apostoli lectione subiecta breuiter inquiramus: qua inuenta, sine aliqua difficultate etiam ad hec que huius precedentis sunt consecuta transibimus. Ab initio igitur ex corpore et anima Deus hominem fecit; qui legis precepta transgressus, post usurpationem interdicte arboris, sententiam quodammodo pene  capitalis excepit. Hic ad eum statum a quo lapsus est, non nisi auctoris sui gratia reformatus, postliminii quodammodo iure potuit remeare: sicut qui se de excelso in preceps uoluntate demiserit, in sua quidem habuit potestate quod fecit, sed iam suo arbitrio certum est non subiacere quod cadit. Surgit itaque beneficio alieno, qui cecidit proprio. Nec ideo non suo dicendus est cecidisse: quia alieno noscitur surgere; nec propterea suo surrexisse, quia non alieno certum est cecidisse. Sed de hoc alias, nunc ad propositum redeamus.



CAPUT XuIII.

Dicit ergo uenerabilis Paulus, quoniam idcirco secundum carnem natus est Christus: Ut sicut per unum hominem peccatum in hunc mundum intrauit, et  per peccatum mors: et ita in omnes homines pertransiit, in quo omnes peccauerunt . Et paulo post: Sed non sicut delictum, ita et gratia. Si enim unius delicto multi mortui sunt, multo magis gratia Dei et donum, in gratia unius hominis Iesu Christi in plures abundauit. Et non sicut per unum peccatum, ita et donatio: nam iudicium ex uno in condemnationem, gratia autem ex multis delictis, in iustificationem. Si enim unius delicto mors regnauit per unum, multo magis abundantiam gratie, et donum iustitie accipientes, in uitam regnabimus per unum Iesum Christum. Igitur sicut per unius delictum, in omnes homines in condem nationem; sic et per unius iustitiam, in omnes homines in iustificationem uite. Sicut enim per inobedientiam  unius hominis peccatores constituti sunt multi; ita et per unius obauditionem iusti constituuntur multi.

uenit ergo Christus saluum facere quod perierat . Prius ergo uideamus quid illud est quod protoplasti transgressione 350 perierit, et hoc facile scire poterimus, quid Dominus ueniendo saluare potuerit. Requirendum igitur nobis est quisnam legem Creatoris acceperit. Ille enim sine dubio peccauit, quia precepta contempsit: ille precepta contempsit, qui quod prohibebatur admisit. Dicit autem Scriptura: Precepit Dominus Ade dicens: Ex omni ligno quod est in paradiso manducabitis, de ligno autem scientie boni et mali non manducabitis de eo. Qua autem die manducaueritis, morte moriemini . Queramus ergo nunc utrum hanc legem totus  homo acceperit? Si enim ut in libro Geneseos continetur, ex corpore et anima iam perfectus accepit, totus homo transgrediendo peccauit: et si totus transgrediendo peccauit, totus peccati sui uitio tunc periit. Si autem totus periit, totus beneficio Saluatoris indiguit. Et si totus beneficio Saluatoris indiguit, totum Christus ueniendo saluauit: et si totum ueniendo saluauit, non corpus absque anima, sed corpus et animam qua constare totus homo, et peccasse antea uidetur assumpsit. Nam si toto homine peccante, solam eius carnem Christus assumpsit, anima pene prime illius transgressionis sine aliqua spe etiam nunc addicta permansit. Quod si ita est, nescio quid nobis mediatoris persona contulerit, que melius nostrum ex toto non redimens, brutam per se  carnem, et que sine anima ne beneficium quidem eius posset sentire, suscepit.



CAPUT XIX.

uellem tamen ab huiusmodi predicatoribus querere cur accepta carne animam dispensatio mediatoris omiserit. Nisi forte aut innoxiam sciens, medicine indigentem esse non crediderit, aut a se alienam putans, redemptionis beneficio non donarit; aut ex toto insanabilem iudicans, curare nequiuerit; aut uilem et que nullis usibus apta uideretur, abiecerit. Horum duo in ipsum totius hominis creatorem blasphemi spiritus incredulitate desipiunt. Nam primo impossibilem, secundo non omnium Deum crediderunt. Quomodo enim docetur omnipotens, si curare non potuit desperatam? Aut quomodo omnium Deus,  si non ipse fecit animam nostram? Duobus uero aliis, uno anime causa nescitur, altero meritum non 351 uidetur. An intelligere causam putandus est anime, qui eam ad accipiendam legem, habitu insite rationis instructam, a peccato uoluntarie transgressionis nititur separare? Aut quomodo eius generositatem nouit, qui ignobilitatis uitio dicit esse despectam: prelata carne quam non flatu Dei sicut animam, sed de limo terre constat esse plasmatam? Si autem nichil horum de anima recte sentitur, credamus quia suscepit Redemptor noster hominem totum; ne intercidere quodammodo anime nostre uideamur beneficium sempiternum. Proh dolor! Carnem, inquit, solam Christus assumpsit, animam non  quesiuit. Hic si originem utriusque gnarus rerum contemplator attendas, pretiosior est anime substantia: si transgressionis culpam, propter intelligentiam, peior est causa. Ego autem Christum et perfectum sapientia scio, et piissimum esse non dubito: quorum primo meliorem et prudentie capacem non despexit; secundo eam que magis fuerat uulnerata suscepit. Neque enim aut sapientie conuenit, de duobus eque suis, insipientissimam plus amare; aut perfecte pietati, magis indigentem non iuuisse.



CAPUT XX.

Fel. Omnia quidem que a te non rationabiliter tantum, sed etiam ueraciter dicta sunt, et intellexisse me in precedentibus fateor, et probasse non nego: Christi autem diuinitati quo pacto mortem  sensisse dicatur, ignoro. De quo utrum tu obscure aliquid dixeris, an ego sufficienter dicta ingenii tarditate assequi non potuerim, nescio. Neque enim credere ausim, quod fons ille uite, a quo habent uniuersa quod uiuunt, per triduum quod in sepulcro corpus iacuit, usque eo a nature sue proprietate deciderit, ut si dici fas est, sepultis sensibus omnem substantie uitalis motum amitteret; et propter redemptionem humani generis, non Patrem tantum, sed et omnia spiritalis glorie ornamenta desereret.

Aug. Absit, absit a fidelibus ista suspicio, ut sic Christus senserit mortem nostram, ut quantum in se est uita, perderet uitam. Nam si hoc ita esset, quomodo illo triduo potuisse dicimus aliquid uiuere, si uite fontem credimus aruisse? Sensit 352 igitur  mortem diuinitas Christi, participatione humani affectus quem sponte sua susceperat, non nature sue potentiam perdidit per quam cuncta uiuificat. Sic in sepulcro carnem suam commoriendo non deseruit, sicut in utero uirginis connascendo formauit. Et sic in utroque et nasci et mori, non coactus ab altero, sed sponte Dominus uoluit, ut hoc eum constet pertulisse quod fecit: nec ideo non patientem, quia ipse faciebat; nec ideo non facientem, quia non alius tolerabat. Nam si dominice incarnationis mysterium salua indiuidue Trinitatis cooperatione consideres, idem sibi in hac humilitate auctor et opus est: idem auctor, quia sponte nascitur, sponte patitur: idem opus, quia utrumque licet non alio cogente, solus tamen ipse perpetitur. Fecit carnem in utero matris,  habes auctorem operis: ipse in hac nasci dignatus est, habes opus auctoris: una tamen persona est, salua utriusque proprietate substantie, et auctoris et operis. Sic ergo mortuus est non discedente uita, sicut passus est non pereunte potentia. Nemo aufert animam eius ab eo, quia potestatem habet ponendi et potestatem assumendi eam . Habes hic auctorem operis. Ponit animam pro amicis suis: habes opus auctoris. Quod ut generali definitione concludam, quoties in carne Christus aliquid patitur, opus auctoris est. Sed quia idipsum sua potestate, non alio cogente perpetitur, ipse auctor est operis.



CAPUT XXI.

Non ergo ad Mariam locali motu diuinitas uenit,  sed ineffabili potentie sue manifestatione, et uterum gignendus, impleuit, et totum quod est substantie sue plenitudine non priuauit. Non dimisit Patrem cum uenit ad uirginem. Ubique totus, ubique perfectus; quia nec diuisionem incorporea simplicitas recipit, et partes plenitudo non nouit. Erat ergo uno atque eodem tempore totus etiam in inferno, totus in celo. Illic patiens iniuriam carnis, hic non relinquens gloriam deitatis. Erat apud inferos resurrectio mortuorum, erat super celos uita uiuentium. uere mortuus, uere uiuus; in quo et mortem susceptio mortalitatis excepit, et uitam diuinitas seruata 353 non perdidit. Quotiescunque ergo hec que a Christo humiliter sunt tolerata, consideras, ipsum auctorem uoluntarie passionis agnoscas. Ita fiet ut, dum humilitas  patienti, facienti uirtus ascribitur, idem Christus uno atque eodem tempore cum patitur, infirmus, cum facit, omnipotens doceatur. Sed ne adhuc in morte Filii Dei aliquam insensibilitatem nos credatis accipere, importunum non est que de morte sensa sint uestigare: in qua sine dubio destituit corpus uita nostra, non perit; dum discedens anima non uim suam perdit, sed quod uiuificauerat hoc dimittit: et quantum in se est, alterius mortem facit ipsa, non recipit. Facit, inquam, non uiuificando quod deserit: non amittendo quod uiuit. Itaque hominis mors nichil aliud quam carnis occasus est: a qua cum uis potentie uiuificantis abscesserit, in terram de qua sumpta est, amissis quos non per seipsam habuit sensibus, redit.



CAPUT XXII.


Atqui contraria, inquis, uite mors est. Fateor; sed non ex eo genere contrariorum, que existentis substantie oppositione se perimunt; sed ex eorum potius que dum cuilibet accidunt, simul quidem esse non possunt, sed unius tantum substantie habitu ac priuatione gignuntur. Sicut uerbi gratia noctem docemus et diem. Nam et hec eiusdem generis docentur esse contraria, cum non utriusque, sed unius tantum uideatur esse substantia. Ecce enim dicimus diem esse cum sol est super terram: solem autem constat esse substantiam. Hic cum peracto diurni temporis cursu ab humani uisus contemplatione discesserit, noctem discedendo mox facit. Facit, inquam, subtrahendo copiam luminis, non in se recipiendo  substantiam noctis. Itaque una lucis substantia noctem facere uidetur et diem; sed non uno modo. Nam diem cum uenit, noctem efficit cum recedit. Unde et Manicheorum non irreligiosam tantum, uerum etiam stultam diuisionem, qua bona a malis eque exstantibus nituntur separare substantiis, plerumque confundimus: ostendentes eis luminare maius, quo fieri nouimus diem; et cogentes ut et ipsi similiter nos docerent, quod esset, si dictu fas est, tenebrale maius, 354 quo substantialiter fieri crederemus et noctem. Sed de his alias, qui per stultitiam blasphemi dogmatis, aut pro exstantibus non exstantia, aut pro principilibus consecuta, aut pro contrariis uidentur affirmare communia. Que si quis fidei oculis non  priuatus excusserit, omnes eorum machinas facili ratione confundit. Ergo, ut dicere ceperamus, anima non aliter quam sol uitam tribuit carni cum uenerit, mortem efficit cum recedit. Quam ne quis putet corporis morte consumi, audiat quid de hoc Dominus in Euangeliis generali auctoritate definiat: Nolite, inquit, timere eos qui corpus occidunt, animam autem non possunt occidere: sed timete eum potius qui animam et corpus potest occidere in gehennam ignis . Ergo superstite anima corpus constat occidi; et propterea consequens ac necessarium non est, animas, corporum internecione consumi. Hoc si ita est, etiam post mortem corporis nichilominus mentibus uiuitur. Quod si id de unoquoque nostrum recte sentitur, quomodo fons uite propter participationem humane  mentis, uiuificandi potentiam perdidisse iactatur? Sed potest, inquis, anima et corpus occidi in gehennam ignis. Quod aduersum nos primum idcirco non facit, quia mors ista non conditionis uidetur esse, sed criminis. Nam remota culpa iubemur homines non timere, qui cum possint corpus, animam tamen negantur occidere. Dehinc, quoniam hoc Deo tantum dicitur esse possibile, de quo Filium suum unigenitum et communione nature, et equalitate potentie non hoc credimus meruisse. Suscepit ergo Saluator conditionem mortis nostre, sed non ita ut deteriorem faceret, cum preter consuetudinem dominati eam permittebat anime, sed potius ut nichil hanc obesse anime pariter iustorum omnium probasset et uite.



CAPUT XXIII.

 Sed fingamus, licet Euangeliis reclamantibus, animas interire. Nonne in Saluatore nostro, licet in his mortem non repellente, tertium tamen atque speciale maiestas est, quam non potuit mors humana contingere? Ad summam uideamus, in cruce positus quid promisit? Hodie, inquit, mecum eris in paradiso . 355 Hodie, inquit, non post triduum, cum carnem meam de sepulcri requie suscitauero, non cum in me primitias future resurrectionis ostendero. Cuius putamus hec uox est? maiestatis, mentis, an corporis? Corpus autem in speleo fuisse nullus ignorat. Restat ut diuinitati, uel menti uox ista conueniat. Sed dicit aliquis: Diuinitatis hanc, non anime Christi credimus uocem. Et quid in eo cui promittebatur accipimus? Hodie, inquit latroni, mecum eris in paradiso:  cuius corpus usque ad futuram resurrectionem mors communis inclusit. Anima igitur est cui Dominus hoc promisit et prestitit. Si igitur mortuo corpore, ad paradisum anima mox uocatur, quemquamne adhuc tam impium credimus, qui dicere audeat, quoniam anima Saluatoris nostri triduo illo corporee mortis, apud inferos custodie mancipatur? Et quis, inquis, est alius qui instante passione Christi ingemuit, dicens: Tristis est anima mea usque ad mortem ? Tristis usque ad mortem, propter affectum suscepte carnis, non post mortem, cum beatitudinem spondet societas deitatis. Non initium meroris mors ista, sed finis est. Nec incipiunt post hanc iustorum flagella, sed desinunt, cum et impedimenta  materie fluctuantis exponunt, et auctorem suum plenioris intelligentie contemplatione iam capiunt.



CAPUT XXIu.

Ergo, inquis, mortem Dei Filius et in anima non pertulit, et in maiestate non sensit? Quid ergo dicebas esse quod pertulit? Sensit prorsus et pertulit, sed participatione morbi alieni, non proprietate uulneris sui. Sensit sicut omnes sentiunt, qui moriente carne mentibus uiuunt: non sicut impii, qui in utraque parte, sicut idem ait, gehenne ignibus occiduntur. Quidam sane communem mortem etiam hoc pacto definiunt; dicentes nichil aliud hanc esse quam cum diuersarum rerum consensu uitam facientium, uelut per dissidium quoddam ab inuicem fuerit facta discessio.  Hec si hominis mors est que non consumit iuncta, sed diuidit, dum origini sue utrumque restituit, quid de Saluatoris nunc anima dicemus, que ut non dicam propter inhabitantem diuinitatem, 356 et propter iustitiam singularem, certe propter communem moriendi sortem, corpus illo triduo sic potuit deserere, ut ipsa non posset penitus interire?

Non ergo, inquis, apud inferos Christi anima, non diuinitas fuit? Fuit, inquam. Neque enim aliter eum uideo potuisse resuscitare carnem suam, si apud inferos predicem uelut absentis Dei non fuisse potentiam. Nec tamen ideo localem nos Dei credat aliquis predicare presentiam; de quo ista propter manifestationem  certi operis dicimus, quia alicubi fuit sicut  qui ubique non defuit. Iacebat quantum ad carnem mortuus in sepulcro, mortuos resuscitans in inferno, uitam tribuens uniuersis in celo: non mundum dimittens ad celum ascendit, nec celum deserens ad terram uenit; sed uno atque eodem tempore totum totus impleuit, qui alicubi manifestatione operum plus parens, agnitionem presentie sue indignis negauit, non immense deitatis absentiam procurauit.



CAPUT XXu.

uis nosse de hac mediatoris morte quid sentiam? Omnium que a me in superioribus incidentium questionum necessitate dispersa sunt, prorsus ista sententia est: qua credo mortuum esse Filium Dei, non secundum penam iniustitie quam ex toto non habuit, sed secundum legem nature quam pro humani  generis redemptione suscepit: illa morte de qua dicitur: Quis est homo qui uiuet, et non uidebit mortem ? non illa de qua Isaias dicit: Mortui autem uitam non uidebunt . Illa que secundum naturam generalis est cunctis, non illa que specialis est malis. Putemus ergo hanc esse quodammodo uim ac potentiam seminis, qua et anima animas reparet: et carne omnium nostrum carnem iudicio imminente resuscitet, dum per operationem proprie deitatis cuncta uiuificans, ex uno suscepti hominis grano, innumerabilem Patri redditurus est messem. Tunc separaturus est a zizaniis segetem , cum iustis ceperit retribuere  mercedem.





uIGILII TAPSENSIS CONTRA MARIuADUM ARIANUM DIACONUM, SUB NOMINE IDACII CLARI CONTRA uARIMADUM. LIBRI TRES. *



PRAEFATIO.

 357 Dudum, dilectissimi fratres, in Neapoli, urbe Campanie constitutus, cuiusdam uarimadi Ariane secte diaconi propositionibus, a quodam studioso ac religiosissimo uiro mihi oblatis, rustico quidem sermone  respondens, in uno corpore simul de unitate Trinitatis libellos digessi. Sed quia nunc comperimus, eos nichil uelle sibi priuatis uerbis opponi, sed magis propositiones suas desiderant testimoniorum uirtutibus oppugnari, mediocribus et ingenii tardioribus consulentes, ita sancto nos Spiritu adiuuante, responsionem nostram uniuersis eorum obiectionibus testimonialiter coaptauimus, ut is qui legerit, non nudis, ut solent obiicere, uerbis, sed legalibus ualeat refellere documentis; ut omni ex parte conuicti confundantur, et ad nichilum redigantur qui super fundamentum prophetarum et apostolorum dogmata, talia figmenta construere moliuntur. Quod edificium, quia non auro et argento, neque lapidibus pretiosis, sed ligno fenoque et stipule comparatur? Cum iuxta Apostoli dictum  in 358 ultimo die fuerit igne consumptum, necesse est ut in suo patiantur opere detrimentum: quia difficilius possunt huiusmodi a praui dogmatis cursu auerti et meliora sectari: quoniam tantum sibi de spiritu auxerunt  presumptionis audaciam, ut ad ueritatem fidei nunquam omnino perueniant. Possunt enim caritatem fraternitatis assequi, et fidem cum catholicis tenere perfectam, si de solius Dei potentia, et non de infidelium regum sibi gloriarentur superbia. Iis igitur cum a defensoribus catholice fidei ceperint iure constringi, et nullum sibi subterfugiendi locum uiderint suffragari, uersutias quasdam inanium uerborum solita temeritate non desinunt callida subtilitate contexere; dicentes quod ea que Dominus Saluator noster in Euangeliis de sua diuinitate locutus est, diuinarum relicto tramite litterarum; quibusdam interpretationibus uniuersa ad carnis substantiam referunt; dum ipsi potius in eo ipso quod dixit: Pater maior me est . Et, Ipse me misit. Et, Non ueni facere uoluntatem meam, sed uoluntatem eius qui me  misit . Et, Transeat a me calix iste; non sicut ego uolo, sed sicut tu ; non in forma serui in qua homo est, astruunt eum Patri equari non posse, sed in natura qua Deus est; inferioris ab eodem iudicant esse substantie. Quod utique non dicerent, si eumdem Filium, Deum uerum, de Deo uero genitum catholice credidissent. Natura igitur Dei nec augetur, singularis in unitate manendo; nec minuitur de se Filium generando; et manens iugiter in semetipsa perfecta diuinitas, idemque erit etiam in perpetuum, quod ab initio erat, antequam celum et terram, et omnia elementa legimus accepisse principium. Nunc itaque omissis superfluis et inconditis uerbis, que ab eis in subuersionem fidelium proferuntur, ad ea nunc refellenda pergamus, que  ex illorum infidelitatis industria, in necem innocentium animarum posita esse cognoscimus. Illorum  igitur iam dicta ponenda sunt, que ipsi aduersus unitatem Trinitatis audacter ac temere posuerunt, ut testimoniis testimonia consequenter adhibita, perfidorum tandem superbia comprimatur. Potens est autem ineffabilis 359 Trinitas, ut illa que ad sui uenerationis cultum pertinent testimonia, cultoribus suis non solum de ueteri, sed etiam de Nouo procuret Testamento, quibus ueritas catholice fidei comprobetur, et Arianorum falsitas destruatur. Te quoque lector admoneo ut omnia documenta, que aduersum hanc heresim ex diuinis congesta sunt Scripturis, sagaci mente perquiras; illa precipue que de Patre, et Filio et Spiritu sancto, trifaria coniunctione in fine huius operis sunt posita, sobrie et uigilanter inspicias: et iis proculdubio Patris, et Filii et Spiritus  sancti, unam eamdemque inseparabilem, et perpetuam doceberis esse substantiam.



LIBER PRIMUS. QUOD FILIUS SIT UNUS DEUS CUM PATRE.



CAPUT PRIMUM. De Trinitate.


Si dixerint: que unitas Trinitatis diuinis lectionibus poterit edoceri, cum neque tres unum, neque unus in tribus possit proprie approbari?

Responsio. Audi itaque, et ex iis testimoniis unitatem Trinitatis agnosce, et desine Arianorum prauitatem sequi, ut ab eadem possis peccatorum indulgentiam promereri, Isaia propheta dicente: uidi  Dominum Sabaoth sedentem super thronum excelsum, et Seraphim stabant in circuitu eius: sex ale uni et sex ale alteri: duabus uelabant faciem, duabus autem uelabant pedes, et duabus uolabant, et clamabant alterutrum dicentes: Sanctus, sanctus, sanctus Dominus Deus 360 Sabaoth . Si Trinitas non est, quare tertio sanctus dixerunt? Aut si unitas non est, quare sub trina repetitione unum Deum ac Dominum intimarunt? Si Trinitas non est, cur in Geneseos dicitur: Dixit Deus, fecit Deus, benedixit Deus ? Si unitas non est, quare tertio Deus dixit, et non deos plurali numero commendauit? Si Trinitas non est, quare in Exodo dictum est tertio, Domine, Domine Deus miserator et misericors ? Si unitas non est, quare dum ter  Domine diceret, postea misericors singulariter dicit et non miseratores, ut plures ostenderet, intimauit? Si Trinitas non est, cur Abraham ad ilicem Mambre aperte sedenti tribus occurrens, uni Domine dicit, et non ut uiderat tribus salutationis obsequium reddidit (Gen. XuIII? Si unitas non est, quare cum Moysi, Deus Abraham, et Deus Isaac, et Deus Iacob tertio diceretur, unitatem ostendens, hoc mihi nomen est, dixit : et non hec sunt nomina designauit? Si Trinitas non est, quare Dauid tertio dixit: Benedicat nos Deus, Deus noster, benedicat nos Deus ? Si unitas non est, quare cum tertio Deum nominasset, benedicat dixit, et non benedicant adiunxit? Si Trinitas non est, cur Isaias  denuo dixit: Dominus Deus Sabaoth, Deus Isrel, qui sedes super cherubim ? Si unitas non est, quare qui sedes dixit, et non qui sedetis astruxit. Si Trinitas non est, quare in Regum dicitur: Domine Deus omnipotens, Deus Isrel, sermones tui fideles sunt? Si unitas non est, quare tui dicitur, et non uestri potius intimatur? Si Trinitas non est, cur in psalmo quinquagesimo octauo  canitur, Domine Deus uirtutum, Deus Isrel, intende ad uisitandas omnes gentes? Si unitas non est, quare  intende posuit, et non intendite, ut precatus est intimauit? Si Trinitas non est, quare in Apocalypsi tertio sanctus Dominus Deus omnipotens, qui est, et qui erat dicitur ? Si unitas non est, quare non qui sunt, et qui erant pluraliter designantur? Si Trinitas non est, quare in Deuteronomio dictum est: Dominus Deus tuus misericors est, audiet uocem tuam ? Si unitas non est quare, audiet posuit, et non audient intimauit? Si Trinitas non est, quare in Iesu Naue dicitur 361 libro: Dominus Deus deorum est ? Si unitas non est, quare est dixit, et non sunt more locutionis indixit? Si Trinitas non est, quare Elias orando: Domine, Domine Deus Isrel, ostende quia tu es meus , dixit? Si unitas non est, quare ostende,  et non ostendite posuit? Si Trinitas non est, cur Mardocheus orando, Domine, Domine Deus omnipotens, omnia in potestate tua sunt , dixit? Si unitas non est, quare in tua posuit, et non in uestra designauit? Si Trinitas non est, cur etiam Iudith orando ait: Domine, Domine Deus omnium uirtutum, respice in orationem meam ? Si unitas non est, quare respice posuit et non respicite significauit? Si Trinitas non est, quare in Ieremia dicitur: Dominus Deus uester, Deus uerax est ? Si unitas non est, quare uerax est dicit, et non ueraces potius intimauit? Si Trinitas non est, quare in Apocalypsi scriptum est: Dominus  Deus et Spiritus prophetarum misit angelum suum ostendere seruis suis, que oportet fieri cito ? Si unitas non est, quare cum Patrem et Filium et Spiritum sanctum nominasset, misit dicit, et non miserunt sub textu trium personarum et numero indixit? Si Trinitas non est, quare in Deuteronomio dicitur, Dominus Deus uester, hic est Deus ? Si unitas non est, quare hic est dixit, non ii sunt plurali numero designauit? Si Trinitas non est, quare in eodem libro dicitur: Dominus Deus tuus, Deus magnus et potens est ? Si unitas non est, quare magnus et potens est dicitur, et non magni et potentes pluraliter nominantur? Cur Tobias, cum fil um suum in Rages ciuitatem cum Raphel archangelo mitteret, benedicens eum, ita  dixisse docetur: Deus Abraham, et Deus Iacob, et Deus Isaac, ipse impleat benedictionem suam in uobis ? Si unitas non est, quare ipse impleat dixit, et non ipsi impleant intimauit? Postremo si Trinitas non est, quare Dominus discipulos suos, in nomine Patris, et Filii et Spiritus sancti, uniuersas gentes docuit baptizare ? Si unitas non est, quare in nomine dixit, et non in nominibus percipiendum perdocuit? Si Trinitas non est, quare Paulus apostolus ait: Ex ipso, et per ipsum, et in ipso sunt omnia ? Si unitas non est, quare ex 362 ipso posuit, et non ex ipsis astruxit? Si enim certo certius uolueris unitatem Trinitatis agnoscere, a sepe dicto doctore gentium apostolo poteris uniuersa condiscere, et sequi catholicam  fidem, et Arianorum respuere prauitatem: Gratia Domini nostri Iesu Christi, inquit, et caritas Dei, et communicatio sancti Spiritus cum omnibus uobis . Si enim gratia, caritas et communicatio Spiritus sancti ipsa est, et Patris et Filii, quomodo in Trinitate unum non sunt, qui natura atque substantia ab inuicem separari non possunt?



CAPUT II. De unitate Patris et Filii.

Si tibi dixerint: quomodo Pater et Filius unus est Deus, cum preter Patrem non sit alius Deus, qui dicatur inuisibilis et ingenitus?

Responsio. Quod uero uos Patrem et Filium unum Deum profiteri non uultis, eos etiam nos unum et  uerum Deum a prophetis et apostolis ostendimus predicatum, a quibus etiam Spiritum sanctum credimus non discretum, Isaia propheta dicente: Ego sum Deus: et non est preter me alius, per memetipsum iuro, quia exiuit ex ore meo ueritas, et sermo meus non auferetur, quia mihi inclinabitur omne genu, et omnis lingua iurabit per Dominum, dicens: Iustitia et gloria ad eum ueniet . Et ut in hoc testimonio Patrem et Filium simul fuisse cognoscas, Paulum apostolum audi dicentem, ut in nomine Iesu omne genu flectatur, celestium, terrestrium, et infernorum, et omnis lingua confiteatur, quoniam Dominus iehsu Christus in gloria est Dei Patris omnipotentis . Quod si secundum te Filius  minor est Patre suo, ergo minorata est et gloria Patris in Filio: et ubi est quod in Salomone Scriptura loquitur, dicens: Sicut enim in conspectu eorum, inquit, manifestatus est in nobis, et ita in conspectu nostro manifestaberis in illis, ut cognoscant te sicut cognouimus, quoniam 363 non est alius Deus, preter te, Domine . Diligenter attende, et cognosce Filium esse, qui manifestabitur in iudicio, dum uenerit uiuos et mortuos iudicare. Item Isaias: Audite domus Iacob, et residuum Isrel, qui egredimini ex utero, et erudimini a puero usque ad senectutem: ab initio ego sum, et quousque senescatis ego sum, ego feci, ego sustineo, ego remittam, ego suscipiam, dicit Dominus . Et iterum: Ego sum Dominus Deus: et preter me non est  alius Deus: adnuntians nouissima priusquam fiant, et statim consummata sunt . Item ibi: Audi me Iacob, et Isrel, que ego feci: Ego sum Dominus Deus tuus, et non est alius preter me. Item ibi: Ego sum Dominus Deus, primus, et ego nouissimus, et in ea que uentura sunt in nouissimo ego sum . Item ibi: Ego sum Deus, qui te creaui, et adiuui, et communiui dextera mea.

Et unitatem Patris et Filii Isaias assignans loquitur dicens: Ego testis uester, dicit Dominus Deus: et puer meus, quem ego elegi, ut sciatis et credatis, quia ego sum; ante me non fuit alius, et post me non erit .

Unum tibi, o heretice, elige e duobus: aut fatere Patrem et Filium unum Deum, aut si solum Patrem  Deum esse contendis; ergo tibi Dominus iehsu Christus Dei Filius, non erit Deus, quia scriptum est: Ante me non fuit alius et post me non erit. Si secundum te ita est, cur Apostolus  predicat talia, et eumdem Filium Deum super omnia benedictum insinuat? Quorum patres, inquit, et ex quibus Christus secundum carnem, qui est super omnia Deus benedictus in secula. Item Isaias sic dicit: Dominus Deus Isrel qui liberauit eos de Aegypto, ego sum primus, et ego post hec, et preter me non est Deus sicut ego sum, qui stet et uocet et preparet mihi ex quo hominem feci in seculo . Item ibi: Iste est Deus, et nesciebamus, et non est alius Deus preter te: Tu enim es Deus, et nesciebamus, Deus Isrel Saluator . Si  unus Deus non sunt Pater et Filius, quis est hic Deus in quo esse dicitur Deus, preter quem alium Deum non esse propheta sub numero protestatur? 364 Et Ieremias: Hic Deus noster, ait, et non applicabitur alter ad eum, qui inuenit omnem uiam scientie, et dedit Iacob puero suo et Isrel electo suo. Post hec in terris uisus, et inter homines conuersatus est . Et in Salomone: Miserere nobis Deus omnium, et ostende nobis lumen miserationis tue, et immitte timorem tuum super gentes que non exquisierunt te, ut cognoscant, quoniam non est alius Deus nisi tu . Item ibi: Domine Deus Isrel, non est tibi similis in celo sursum, neque in terra deorsum. Et in psalmo septimo  decimo : Quoniam quis Deus preter Dominum? aut quis Deus preter Deum nostrum? Et in Genesi: Et pluit Dominus a Domino ignem et sulphur super Sodomam et Gomorrham, et euertit ciuitates illas . Si solus Pater Deus est, quis pluit ignem et sulphur a Domino, ut supradictas ciuitates euerteret? Queso, responde. Et in Deuteronomio: Dominus solus deducebat eos, et non fuit cum illis Deus alienus . Et Paulus apostolus: Unus Deus, inquit, qui iustificat circumcisionem ex fide, et preputium per fidem . Et ad Corinthios: Deus erat in Christo, mundum reconcilians sibi . Et iterum: Non est Deus nisi unus. Et ad Galatas: Mediator autem unius non est, Deus autem unus est  . Et unitatem Patris, et Filii, et Spiritus sancti demonstrans, Ephesiis scribens, ita confirmat: Sufferentes inuicem in caritate solliciti seruare unitatem spiritus in uinculo pacis. Unum corpus, et unus spiritus, sicut uocati estis in una spe uocationis uestre. Unus Dominus, una fides, unum baptisma, unus Deus . Si enim, heretice, unitatem fidei uolueris simplici corde recipere, ex hoc itaque testimonio in uno Spiritu poteris simul Patris et Filii unitatem condiscere. Patrem igitur, ut superius posuisti, in diuinis Litteris ingenitum proprie positum, nec legere possis penitus, nec probare. Sed quia idipsum fides exigit Christiana, absque ulla dubitatione ingenitus creditur: qui tamen secundum seriem Scripturarum in Filio a se genito uisus esse  monstratur.



365 CAPUT III. De eo quod dicitur: Non a meipso ueni, sed ille me misit.

Si tibi dixerint quod Filius dixerit: Non a me ipso ueni, sed ille me misit .

Responsio. Apostolus quoque Paulus missionem Filii Dei in Spiritu sancto longe ante conspiciens, Romane Ecclesie scribens, hec testatus est, dicens: Quod enim impossibile erat legi in quo infirmabatur in carne, Deus Filium suum misit in similitudine carnis peccati, et de peccato damnauit peccatum in carne, ut iustificatio legis impleretur . Cernisne quoniam Filius non secundum deitatem a Patre missus est, sed secundum carnem,  quam clementer et pie pro nobis assumere non dedignatus est? Nam quod semetipsum exinaniuit paululum maiestatis sue potentia, idem Filius misit apostolum, qui contestatur et dicit: Semetipsum exinaniuit formam serui accipiens. Humiliauit semetipsum, factus obediens usque ad mortem, mortem autem crucis . Et Isaias: Non legatus, neque angelus, sed ipse Dominus uenit et saluauit eos . Item ibi: Palam apparui non querentibus me . Et Ieremias: Reliqui domum meam, dimisi hereditatem meam, et ueni, et factus sum illis in opprobrium . Et in Michea: Ecce Dominus ueniet et commouebuntur montes sub eo . Et in Zacaria: Gaude  et exsulta, filia Sion, quia ecce ego uenio, et commorabor in medio tui, dicit Dominus . Et Apostolus ad Timotheum: Humanus sermo, et omni acceptione dignus, quoniam Christus iehsu uenit in hunc mundum peccatores saluos facere . Et Malachias: Ecce subito ueniet in templo suo Dominus quem uos queritis, et angelus testamenti quem uos uultis . Et in Euangelio: Non ueni uocare iustos, sed peccatores in penitentiam . Item ibi: Quid nobis et tibi, Iesu, Fili Dei? uenisti ante tempus perdere nos ? uenit Filius hominis saluare et querere quod perierat . Item ibi: Ego ueni ut uitam habeant, 366 et abundantius habeant . Item ibi: Ego ueni in nomine Patris mei . Item ibi: Nemo ascendit in celum, nisi qui de celo descendit, Filius hominis, qui est in celo . Nunquid in iis tantis ac talibus testimoniis, quibus se Filius Deum a semetipso testatus est, poteris dicere ab alio, et non a semetipso uenisse? dum manifestum est, eum qui carnem nostram dignanter assumpsit, uoluntate, et non ab alio missus aduenerit. Nam qui in Patre manens uirtute potentie sue consistit, ubi a Patre mitteretur omnino non habuit; quoniam nulla pars seculorum ac terre a conspectu Patris excipitur, ubi secundum uos a Patre Filius mitteretur.



CAPUT Iu. Ubi dicitur, Dominus creauit me

Si tibi dixerint illud Salomonis testimonium: Dominus  creauit me in initium uiarum suarum .

Responsio. Paulus quippe apostolus non secundum deitatis naturam Christum creatum insinuat, sed secundum humane nature substantiam eumdem creatum affirmat, ipso Ephesiis conscribente: Renouamini, inquit, spiritu mentis uestre, et induite nouum hominem eum qui secundum Deum creatus est in iustitia et sanctitate ueritatis . Et ad Hebreos: In eo enim in quo passus est ille tentatus est, nam potens est eis qui tentantur auxiliari . Unde fratres sancti, uocationis celestis participes, considerate Apostolum et pontificem confessionis nostre Iesum fidelem existentem ei qui creauit eum . Et ad Colossenses: Nunc  autem deponite et uos uniuersa: iram, indignationem, malitiam, blasphemiam: turpiloquium ex ore uestro non procedat. Nolite mentiri inuicem, exspoliantes uos ueterem hominem cum actibus suis, et induite nouum eum qui renouatur in agnitionum secundum imaginem eius qui creauit eum . Nunquid is qui uniuersa creata, uisibilia et inuisibilia proprie potestatis uirtute ex nichilo procreauit et fecit, 367 seipsum antea, uel postmodum, quod dicere nefas est, creauit uel facere potuit?



CAPUT u. Pater maior me est, quomodo intelligendum sit.

Si dixerint illud, quod Filius in Euangelio dixerit: Pater maior me est .

 Responsio. Filius minor est Patre in assumpti hominis forma, equalis uero Patri est in deitatis nature substantia, eodem protestante: Ego et Pater unum sumus . Et iterum: Qui me uidit, uidit et Patrem . Et item: Ut omnes honorificent Filium sicut honorificant Patrem . Et iterum: Sint in nobis unum, sicut et nos sumus unum; tu in me, et ego in eis . Et iterum: Omnia mea tua sunt, et omnia tua mea sunt . Et iterum: Omnia que habet Pater mea sunt . Et iterum: Ego in Patre, et Pater in me . Et iterum: Pater in me manens facit opera hec . Et Ioannes euangelista ait: In principio erat uerbum, et uerbum erat apud Deum, et Deus erat uerbum . Item ipse ad Parthos: Tres sunt, inquit, qui testimonium perhibent in terra, aqua, sanguis et caro, et tres in nobis sunt . Et tres sunt qui testimonium perhibent in celo, Pater, uerbum, et Spiritus, et ii tres unum sunt . Nos itaque in natura deitatis, qua unum sunt, Patrem, et Filium credimus: nec Patrem aliquo tempore precessisse ut maior sit Filio, nec Filium postea natum esse, ut deitas Patris minoretur in Filio.



CAPUT uI. Ubi dicunt non esse Patri equalem Filium.

Si tibi dixerint, non est equalis Filius Patri.

Responsio. Si equalis Patri Filius non est, cur ita de illo Ioannes euangelista testatus est: Propterea inquit, persequebantur Iudei Iesum; et querebant  eum occidere, quia 368 non solum soluebat sabbatum, sed et Patrem suum dicebat Deum, equalem se faciens Deo . Et Paulus apostolus: Hoc sentite de uobis, inquit, quod in Christo Iesu, qui cum in forma Dei esset constitutus, non rapinam arbitratus est esse se equalem Deo, sed semetipsum exinaniuit, formam serui accipiens . Et in Salomone: Qui genuit me, requieuit in tabernaculo meo . Et in Isaia: Sicut est ab initio, ita est usque in seculum. Neque adiectum est ei, neque minuetur illi. Ipse est enim Dominus creature sue, qui nichil eguit ab aliquo. Et in psalmo septuagesimo secundo : Quid enim mihi deest in celo, et a te quid uolui super terram? Hec omnia in Filio non inferiorem naturam demonstrant, sed  equalitatem deitatis pronuntiant: quoniam qui utraque locutus est, uerum dixit, quia ueritas mentiri non potuit.



CAPUT uII. uoluntatem Patris Filium qui negant.

Si tibi dixerint: Non est uoluntas Patris Filius.

Responsio. Si propheticas apostolicasque Scripturas pure mentis intentione perquiras, inuenies sine dubio Filium Patri et natura ceternum, et substantia sempiternum, et uoluntate, que in utrisque una est, non discretum: Isaia propheta dicente: Salutare autem meum sicut facula ardebit, et uidebunt omnes gentes iustitiam tuam, et omnes reges terre honorem tuum, et uocaberis nomine tuo nouo quod Dominus  nominabit . Illa, et infra: Tu enim uocaberis uoluntas mea . Et Apostolus: Hec est, ait, uoluntas Dei in Christo Iesu . Et iterum: In quo habitat omnis plenitudo diuinitatis corporaliter . Et iterum: In ipso enim placuit omnem plenitudinem diuinitatis habitare . Et uox Patris de nube ad discipulos: Hic est Filius meus dilectissimus, in quo mihi complacui . Si uoluntas Dei Patris Filius non fuisset, quomodo Patri in illo potuit complacere? Aut quemadmodum in eo plenitudo 369 diuinitatis eius potuit habitare, in quo secundum te uoluntas Dei Patris non probatur adesse?



CAPUT uIII. Non ueni facere uoluntatem meam, sed uoluntatem eius qui me misit.

 Si tibi dixerint illud quod Dominus in Euangelio dixerit: Non ueni facere uoluntatem meam, sed uoluntatem eius qui me misit .

Responsio. Huic propositioni non humanis opus est respondere uerbis, sed diuinis potius propriam Filii uoluntatem astruere documentis: propheta in trigesimo nono psalmo  canente: Tunc dixi, ait: Ecce uenio ut faciam uoluntatem tuam, Deus meus uolui. Et in uigesimo septimo : In ipso sperauit cor meum, et adiutus sum, et refloruit caro mea, et ex uoluntate mea confitebor illi. Et iterum: uoluntarie sacrificabo tibi . Et in Deuteronomio: Diligens te, feci uoluntatem tuam. Et in Apocalypsi: Dignus es, Domine Deus noster, accipere  gloriam et honorem et potestatem, quia tu creasti omnia, et propter uoluntatem tuam facta sunt . Et in Canonicis: uoluntarie genuit nos uerbo ueritatis, ut simus aliquod initium creature eius . Ex iis utique que superius dicta sunt debes cognoscere quoniam qui uoluntarie Patris uoluntatem fecisse se dicit, inferior illo esse non possit.



CAPUT IX. Quando dicunt Dominum et Christum fecisse Deum.

Si tibi opposuerint illud quod in apostolorum Actibus scriptum est: Quoniam Dominum, et Christum Deus fecit .

Responsio. Non secundum deitatis naturam factus dicitur filius, sed secundum assumpti hominis formam. Hec de eo 370 diuina eloquia protestantur,  Paulo apostolo comprobante: quod ante promiserat, ait, per prophetas suos in Scripturis sanctis de Filio suo: Qui factus est ex semine Dauid secundum carnem . Item ipse ad Galatas: Postquam autem uenit plenitudo temporis, misit Deus Filium suum natum ex muliere, factum sub lege . Et ad Philippenses: In similitudine hominum factus, et habitu inuentus ut homo . Et in psalmo trigesimo : Infirmata est in paupertate uirtus mea, et ossa mea conturbata sunt, et super inimicos meos factus sum opprobrium. Item ibi : Obliuioni traditus sum tanquam mortuus a corde, et factus sum tanquam uas perditum. Et in psalmo : Tanquam prodigium factus sum multis,  et tu adiutor fortis. Et in psalmo septuagesimo secundo : Ut iumentum factus sum apud te, et ego semper tecum. Et in psalmo octuagesimo sexto . Mater Sion dicet, homo, et homo factus est in ea, et ipse fundauit eam Altissimus. Et in octuagesimo septimo : Factus sum sicut homo sine adiutorio, inter mortuos liber. Et in centesimo octauo : Et factus sum opprobrium illis: uiderunt me, et mouerunt capita sua. Et in centesimo primo : uigilaui, et factus sum sicut passer singularis in tecto. Et in Euangelio: uerbum caro factum est, et habitauit in nobis . Filius igitur secundum carnem dicitur factus: nam secundum diuinitatem a Patre nunquam legitur factus, sed genitus.



CAPUT X. Que ego loquor, sicut dicit mihi Pater sic loquor.

Si tibi dixerint quod Filius dixerit: Que ego loquor, sicut dixit mihi Pater, sic loquor .

Responsio. Dum enim Pater loquitur, Filius loquitur, et cum Filius loquitur, loquitur Pater. Patrem in illo loqui documentis celestibus comprobatur, Paulo apostolo attestante: Multis partibus et multis modis olim Deus loquens patribus in prophetis, nouissime autem locutus est nobis in Filio . Et ut eumdem 371 Filium excepto Patris precepto doceamus fuisse locutum, de Isaie prophete uolumine proferimus documentum? Hec dicit Dominus: In die illa sciet populus meus quoniam ego sum ipse qui loquebar in seruis meis prophetis, et euangelizans,  auditum audietis, ecce ego sum. Item ibi: Ego sum Dominus, qui loquor iustitiam, et annuntio ueritatem . Item ibi: Cogitaui et locutus sum, et adduxi, et creaui, et feci. Et Apostolus: An experimentum queritis eius, qui in me loquitur Christus ? Et in psalmo centesimo octauo decimo : Loquebar de testimoniis tuis in conspectu regum, et non confundebar. Et ipse Dominus in Euangelio, ceco a se illuminato dicit: Et uidisti eum, et qui loquitur tecum, ipse est . Et Samaritane mulieri ait: Ego sum qui loquor tecum . Et ad discipulos: uerba que ego locutus sum uobis, spiritus et uita sunt . Et ad Patrem: Ego ad te uenio: et hec loquor in hoc mundo . Et iterum Iudeis dicit:  Loquor uobis et non audistis, si autem uenerit alius, illum audietis . Et iterum: Hec locutus est iehsu in gazophylacio docens in templo, et nemo apprehendit eum, quia nondum uenerat hora eius . Ecce in iis omnibus, que superius dicta sunt, non doces Filium precepto Patris fuisse locutum, sed magis exercuisse in loquendo imperium.



CAPUT XI. Iussione Patris quomodo Filius fecerit que facta sunt.

Si tibi dixerint: quia Filius iussione Patris fecit, que facta sunt.

Responsio. Non ut ipse astruis Filium iussione Patris fecisse, que facta sunt: sed sui imperio et uoluntate  uniuersa creauit, que creanda fore prouidentia sua perspexit; Isaia propheta dicente: Hec dicit Dominus: Ego feci sermone meo terram, et hominem super eam, ego solidaui celum manu, ego omnibus sideribus mandaui, ut luceant in celo . Item ibi: Omne consilium meum stabit, et omnia quecunque cogitaui, 372 ego feci . Item ibi: Sic dicit Dominus, qui constituit celum et terram, et fecit eam, ipse definiuit eam . Item ibi: Ego sum primus, et ego in eternum, manus mea fundauit terram, et dextera mea solidauit celum . Item ibi: Ego feci terram in fortitudine mea magna et in brachio meo excelso. Et in Ieremia: Dominus qui fecit terram in uirtute sua magna, et erexit orbem in sapientia, et prudentia sua  extendit celum, et posuit sonum aque in celo . Item ibi: Domine, qui fecisti celum et terram in uirtute tua magna et brachio tuo excelso, qui reddes peccata patrum in sinu filiorum eorum post eos . Et in Salomone: Non enim impossibilis erat manus tua, que creauit orbem terrarum ex materia inuisa . Et in psalmo centesimo trigesimo quarto : Omnia quecunque uoluit Dominus fecit in celo et in terra, in mari et in abyssis. Et in centesimo tertio decimo : Deus autem noster in celo. Et rursum: In celo et in terra omnia quecunque uoluit fecit. Et in sexagesimo quarto : Preparans montes in fortitudine sua, accinctus potentia. Qui enim hec omnia non Patris iussione, sed potestate sua fecisse  describitur, quomodo a uobis Patre inferior iudicatur?



CAPUT XII. Filium esse principium.

Si autem dixerint: Erat tempus antequam de Patre Filius nasceretur, pro eo quod Iudeis dixerit: Principium quod loquor uobis.

Responsio. Cognosce Filium non ex tempore, neque post tempora natum, sed ante omnia tempora de paterno utero inenarrabiliter generatum, ipso Deo Patre in centesimo nono psalmo  per prophetam dicente: In splendoribus sanctorum ex utero ante luciferum genui te. Quam sententiam et Isaias propheta dubiis atque incredulis euidenter expressit: dum non aliud de Filio, quam de Patre ineffabiliter  natum ostendit: In humilitate, inquit, sublatum est iudicium eius, natiuitatem 373 autem eius quis enarrabit ? Et in libro Iob: Sapientiam Dei Patris unde inuenies? Latet enim ab oculis hominum et a uolucribus absconsa est . Expergiscere paululum, et si lumen scientie in teipsum aliquantum habes, attende et inuenies, quoniam cuius natiuitas a propheta non potuit enarrari ex tempore, ut astruere ipse conaris, non potuit generari. In principio, inquit Ioannes euangelista, erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil . Et iterum: Erat lux uera que illuminat omnem hominem  uenientem in hunc mundum . In isto igitur uerbo quod dicitur, erat, si tempus querere uolueris, non inuenies: quoniam ex quo Pater, ex illo et Filius: et quod Pater, est etiam Filius, Salomone dicente: Ego ex ore Altissimi prodiui, primogenita ante omnem creaturam: ego feci ut in celo oriretur lumen indeficiens, et nebula texi omnem terram: ego in excelsis habitaui, et thronus meus in columna nobis. Gyrum celi circuiui sola, et in profundum abyssi penetraui, et in omni terra steti, et in omni gente et populo principatum habui . Item ibi: Cum pararet celum aderam illi: et cum segregaret suam sedem, quando super uentos fortes faciebat in summo nubes: et cum certos ponebat fontes sub celo: cum fortia faciebat fundamenta  terre, ego eram cum illo componens: et ego eram cui adgaudebat cum letaretur orbe perfecto . Et in psalmo centensimo primo : Tu, Domine, in principio fundasti terram: et opera manuum tuarum sunt celi. Ipsi peribunt: tu autem permanes, et omnia sicut uestimentum ueterascent, et sicut opertorium mutabis ea: et mutabuntur. Tu autem idem ipse es. Non enim erat, ut ais, aliquid temporis antequam de Patre Filius nasceretur. Quoniam qui tempora uniuersa propria potestate constituit, ex tempore uel post tempora nasci non potuit.



CAPUT XIII. Patrem Filio dedisse iudicium.

374 Si uero dixerint quod Pater dederit Filio  potestatem iudicium faciendi.

Responsio. Filium igitur Dei potestate propria facturum esse iudicium, ex iis testimoniis prudentes agnoscant, et iustum proferentes in hac causa iudicium, ostendant, et cuius sententie magis cum ratione concordant, et cuius fidei ueritatem impugnant, Isaia propheta dicente: Quis cognouit sensum Domini, aut quis consiliarius eius fuit, aut quis consuluit et instruxit eum, quis ostendit ei iudicium . Item ibi: Hec dicit Dominus: ue potentibus in Isrel, quia non cessauit iracundia mea in eis, iudicium de inimicis faciam, et cremabo eos igne ad purum . Item ibi: Statuet Dominus in iudicio populum suum, et ipse Dominus in iudicium ueniet cum senioribus populi et principibus  suis . Item ibi: Induit se iustitiam et gloriam: circumposuit galeam salutis capiti suo, et operuit se ueste uindicte, ut retribuat retributionem aduersariis suis . Item ibi: Ecce enim Dominus ut ignis ueniet, et ut tempestas cursus eius reddere uindictam in ira, et ultionem in flamma ignis . Et in psalmo nono : Parauit in iudicio sedem suam, et ipse iudicabit orbem terre in equitate. Et in centesimo secundo : Dominus in celo parauit thronum suum, et regnum eius omnibus dominabitur. Et in non gesimo tertio : Deus ultionum Dominus, Deus ultionum libere egit. Et in epistola Iude apostoli: Ecce ueniet Dominus in millibus facere iudicium, et perdere omnes impios, et arguere omnem carnem  de omnibus operibus impietatis eorum . Et in Euangelio: Cum uenerit Filius hominis in maiestate sua, et omnes angeli eius cum eo, tunc congregabuntur ante eum omnes gentes, et separabit eas ab inuicem, sicut pastor segregat agnos ab hedis, et statuet agnos ad dexteram suam, hedos autem ad sinistram . 375 Filium ergo secundum id quod Deus est, nichil a Patre legimus accepisse, quem in corde Patris inseparabiliter manentem, uniuersa credimus possedisse. Sed ille potestatem accepit iudicium faciendi, qui semetipsum exinaniens, formam dignatus est assumere serui.



CAPUT XIu. Quando dicunt, Filium non habuisse potestatem dare ad dexteram uel ad sinistram, sessionem duobus discipulis.

 Si autem dixerint tibi, quod Filius duobus discipulis dixerit: Calicem quidem meum bibetis, sedere autem ad dexteram meam, uel ad sinistram non est meum dare uobis .

Responsio. Proprie potestatis Filium esse, et precedenti iam disputatione docuimus, et nunc ipso opitulante docebimus, Euangelio protestante: uocatis duodecim discipulis suis dedit, eis potestatem spirituum immundorum, ut eiicerent eos, et curarent omnem languorem, et omnem infirmitatem in populo . Et iterum: Amen dico uobis quod uos qui secuti estis me, in regeneratione, cum Filius hominis sederit in sede maiestatis sue, sedebitis et uos cum eo super duodecim sedes, iudicantes  duodecim tribus Isrel . Et iterum: Ecce dedi uobis potestatem ut calcetis super serpentes, et scorpiones, et super omnem uirtutem inimici, et si quod uenenum biberitis, nichil uobis nocebit . Et iterum: Quotquot autem receperunt eum, dedit eis potestatem filios Dei fieri, iis qui credunt in nomine eius . Et in Apocalypsi: Qui uicerit, dabo illi sedere mecum in sede mea, sicut et ego uici, et sedi cum Patre in sede ipsius . Item ibi: Qui uicerit dabo illi manducare de ligno uite, quod est in paradiso Dei mei . Qui omnibus discipulis, duodecim tribus iudicandi potestatem dedit, et secum sedere permisit, duobus tantum discipulis, ut ad dexteram uel ad sinistram eius sederent, licentiam  dare non habuit?



CAPUT Xu. De eo quod dicitur: Non potest Filius a se facere quidquam.

376 Si uero opposuerint tibi quod Filius dixerit: Non potest Filius a se facere quidquam, nisi quod uiderit Patrem facientem .

Responsio. Si fidem rectam teneres, et non falsi dogmatis prauitate fidem catholicam impugnares, cognosceres Filium propria potestate fecisse, que Patrem non legimus, nisi per Filium perfecisse. Nunquid Pater aque elementum conuertit in uinum? Nunquid Pater nauem conscendit, aut uentis, et fluctibus ut quiescerent, imperauit? Nunquid Pater de quinque panibus et duobus piscibus in deserto quinque  millia hominum pauit? Nunquid Pater super mare pedibus ambulauit? Nunquid Pater oculos ceci nati aperuit? Nunquid Pater coram principibus Iudeorum paralyticum pristine sanitati restituit? Nunquid Pater hominem, aridam manum habentem, cunctis astantibus in templo curauit? Nunquid Pater mulierem fluxu sanguinis laborantem, turbis ignorantibus, deitatis sue uirtute sanauit? Et plura iis mirabiliora, que Dominum nostrum Iesum fecisse credimus; et credendo cognoscimus, et fatemur, quoniam qui paternum opus exsequitur, a paternis operibus alienus esse non creditur.



CAPUT XuI. Ubi dicunt Patrem et Filium non esse unum Deum.

 Si dixerint: Non est unus Deus, quia dicendo unum sumus, duos ostendis, non unum .

Responsio. Excepta incarnatione Filii, que ab ipso pro nostra redemptione assumpta est, Pater, Filius et Spiritus sanctus unus dicitur Deus, et non diuisus in tribus, ut ipse sacrilega 377 mente affirmare conaris, sed in tribus personis et nominibus, una probatur substantia deitatis, Zacaria propheta dicente: Erit Dominus in regem super uniuersam terram, et in die illa erit Dominus unus, et nomen eius unum . Diem hanc quam propheta designat, futuri esse iudicii nemo est qui nesciat. Requiro itaque a te ut hanc prophete sententiam, quid sibi ipse uelit, et ipse exponas. Quis igitur erit rex, quis Dominus unus, aut quis nomen deitatis sortitur  ex tribus? Si Pater est, ipse solus unus dicitur Deus. Ab ipso ergo deitatis uocabulo Filius et Spiritus sanctus alieni, quod absit, a nobis fuisse probantur, quia scriptum est; In die illa erit Dominus unus, et nomen eius unum? Si uero, ut est, unum nomen est Trinitatis: quid me persuades credere quod prophetas et apostolos non uideo predicasse? Nam et Malachias solum Filium intimauit, quem humani generis creatorem unum Deum prophetica annuntiatione designauit: ipso dicente: Nonne Deus unus creauit uos? nonne Pater unus est omnium uestrum ? Et in Deuteronomio: Audi Isrel; Dominus Deus tuus, Deus unus est . Et Apostolus: Nullus Deus nisi unus . Et iterum: Unus Dominus, una fides, unum baptisma, unus Deus  . uel nunc aduerte quia unus Deus non est diuisus. In tribus personis et nominibus unus dicitur Deus, Apostolo attestante: Diuisiones autem donationum gratiarum sunt, ait, idem autem spiritus: et diuisiones ministrationum sunt, idem ipse Dominus; et diuisiones operationum sunt, idem autem Deus, qui operatur omnia in omnibus . Quid igitur est quod Filio derogare minime dubitasti? ut in eo quod dixit: Ego et Pater unum sumus : duos nichilominus deos natura ab inuicem et deitate diuersos introducere coneris, et affirmare non metuis? ignorans quia cum sumus, dicit, personas distinxit, non deitatis substantiam separauit, ut et Sibellium unionem sectantem destrueret,  et uos Arianos, qui unum in Trinitate abnuitis Deum, modis omnibus refutaret.



CAPUT XuII. Declaratur dictum: Pater, clarifica Filium tuum.

378 Si autem dixerint quia ideo Filius minor est, quod Pater illum clarificauerit, pro eo quod scriptum est: Pater, clarifica Filium tuum .

Responsio. Sicut Pater Filium suum clarificasse docetur, ita etiam Filius Patrem clarificasse prescribitur, euangelista dicente: Respondit iehsu et dixit: Ego demonium non habeo, sed honorifico Patrem meum, et uos inhonorastis me . Et ipse Filius ad Patrem: Clarifica Filium tuum, ut et Filius tuus clarificet te . Et iterum:  Ego te clarificaui super terram . Et ad discipulos: Si quid petieritis in nomine meo, hoc faciam, ut clarificetur Pater in Filio . Et iterum: Nunc clarificatus est Filius hominis, et Deus clarificatus est in illo . Et Isaias: Exaltabitur Dominus Sabaoth in iudicio, et Dominus sanctus clarificabitur in illo . Agnosce tandem, perfide, quoniam in quibus una est clarificatio uirtutis, nulla interest discretio potestatis.



CAPUT XuIII. Ubi dicunt proprie Filium non uidisse Patrem.

Si autem dixerint quod Filius non potest proprie uidere Patrem, quia scriptum est: Deum nemo uidit unquam .

Responsio. Nunc igitur ad ipsius fontis originem  redeamus, ex quo Filium Patrem semper uidere potuisse, uel posse euidentioribus testimoniis de ueteris et Noui Instrumenti litteris doceamus, Salomone dicente: Et tecum sapientia, que nouit opera tua, que adfuit tibi, cum faceres orbem terrarum, et ipsa nouit quid sit placitum oculis tuis . Et Dominus in Euangelio: Nemo nouit Filium, nisi Pater, neque Patrem quis nouit, nisi 379 Filius, et cui uoluerit Filius reuelare . Et item: Deum nemo uidit unquam, nisi unigenitus, qui est in sinu Patris, ipse enarrauit . Et iterum Iudeis dicit: uos non nostis eum, ego autem noui eum: quod si dixero quia non noui eum, ero similis uobis mendax . Item ibi: Qui ex Deo est, hic nouit eum . Et iterum: Ego noui eum,  quia ab ipso sum. Ecce docuimus, quia semper uidet Filius Patrem, quomodo uos astruitis eum Patrem non posse uidere?



CAPUT XIX. Patrem Filio testimonium perhibere, quid sit.

Si enim dixerint, ideo minor est Filius Patre, quia Pater prebet testimonium.

Responsio. Si sereno sensu diuinas recenseas Scripturas, inuenies non solum Patrem Filio testimonium perhibentem, sed totam simul inseparabilem Trinitatem, idem Domino protestante: Ego sum qui testimonium perhibeo de meipso, et testimonium perhibet de me Pater, qui misit me . Et iterum: Si ego testimonium perhibeo  de meipso, testimonium meum uerum est, quia scio unde uenio et quo uado . Et de Spiritu sancto: Cum uenerit Paracletus ille sanctus, Spiritus ueritatis, ille testimonium perhibebit de me . Intendite, queso, intendite, quoniam in quibus una testificationis uirtus ostenditur, nullus ab alio neque potentior, neque inferior iudicatur.



CAPUT XX. Patrem inuisibilem, Filium uero esse uisibilem, quid sit.

Si tibi dixerint de eo, Pater maior est, quia ipse inuisibilis dicitur, Filius uero uisibilis predicatur.

Responsio. Sepius ista iam diximus, quia secundum hominis formam Filius uisibilis dicitur, secundum deitatis uero substantiam 380 inuisibilis predicatur. Paulo apostolo predicante: O altitudo, inquit,  sapientie et scientie Dei, quam inscrutabilia sunt iudicia eius, et inuestigabiles uie eius ! Et in Isaia: Cui similem estimatis Dominum, aut cui similem estimatis eum, cum sit ipse inuisibilis ? Ait Apostolus: Mihi autem minimo omnium sanctorum data est gratia hec in gentibus euangelizare inuestigabiles diuitias Christi et illuminare omnes, que sit dispensatio sacramenti absconditi a seculis in Christo, qui omnia creauit . Item ipse: Qui est, ait, imago Dei inuisibilis. Et ad Colossenses: Ego Paulus minister, quia nunc gaudeo in passionibus, et adimpleo ea que desunt tribulationum Christi in carne mea pro corpore eius, quod est Ecclesia, cui factus sum ego minister secundum dispensationem Dei, mysterium  Christi, quod absconditum fuit a seculis et in generationibus . Item ibi: Ut consoletur corda eorum in caritate, in omnes diuitias adimpletionis intellectus, in agnitionem mysterii Dei, quod est Christus, in quo sunt omnes thesauri sapientie et scientie absconditi . Et in psalmo septuagesimo sexto : In mari uia tua, et semite tue in aquis multis, et uestigia tua non cognoscentur. Et in Salomone: Sapientiam Dei precedentem omnia quis inuestigauit ? Item ibi: Radix sapientie cui reuelata est, et astutias illius quis cognouit ? Item ibi: Disciplina sapientie cui manifestata est, et multiplicationem ingressus illius quis intellexit ? Item ibi: Quoniam mirabilia sunt opera Domini solius, et gloriosa et absconsa, et opera  illius inuisa omnibus . Ecce sicut Pater inuisibilis est, ita etiam et Filius inuenitur. Quomodo a uobis, in eo quod pro nobis carnaliter se uideri dignatus est, Patre inferior iudicatur?



CAPUT XXI. Ego que sunt ei placita facio semper, quomodo declaretur.

Si tibi obiecerint quod Filius de Patre dixerit: Ego que sunt ei placita facio semper .

381 Responsio. Si ad obsequium Filii uolueritis redigere, quo dicatis eum Patri esse subiectum, nichilominus et de Patre simile profertis iudicium qui in Scripturis sanctis Filio etiam hoc modo docetur prebuisse obsequium, Isaia propheta dicente: Hec  dicit Dominus Christo meo Domino, cui tenui dexteram, et obedire faciam ante eum omnes gentes  Item ibi: Ego ante eum preibo, et montes planos efficiam atque aperiam ante eum portas, et ciuitates non claudentur . Item ibi: Ego uocaui et adduxi eum, et prosperum iter eius feci . Et in psalmo centesimo tricesimo primo. Paraui lucernam Christo meo, inimicos eius induam confusione. Et in Euangelio: Ecce mitto angelum meum ante faciem tuam, qui preuaret uiam tuam ante te . Et in Habacuc: Egressus est Dominus in salutem populi sui cum Christo suo . In iis ergo omnibus non tibi uidetur Pater Filio obsequium prebuisse? pro quibus etiam nefas est dicere Patrem posse Filio subiacere: quia  paterna diuinitas nec dando Filio, que sua sunt, aliquando sibi minuit, nec Filius accipiendo, que Patris sunt in melius quam fuerat, uel infectus naturam mutauit. Filius ergo ideo, que sunt Patri placita facit, quia contraria facere nescit.



CAPUT XXII. Solum Patrem ab Apostolo affirmari immortalem.

Si tibi dixerint: In hoc Filius Patri non potest cequari, quia solum Patrem Apostolus asserit immortalem.

Responsio. Filium secundum diuinitatem immortalem semper fuisse, uel esse, diuina ubique testantur eloquia. Salomone idipsum clarius affirmante: Immortalitas est in cogitatione sapientia, et amicitie illius delectatio bona . Item ibi: In operibus  manuum sapientie honestas sine defectione, et in certamine sermonum eius immortalitas, et uita eterna, in communicatione uerborum eius claritas perpetua . Et Apostolus: uiuus est Dei sermo et efficax, et acutior omni gladio ancipiti . Et in Actibus apostolorum: Annuntiamus uobis, ut ab 382 iis uanis conuertamini ad Deum uiuum, qui fecit celum et terram, mare et omnia que in eis sunt . Et in Deuteronomio: uiuo ego, dicit Dominus, quia extollo in celum manum meam, iurabo per dexteram meam, et dicam: uiuo ego in eternum, quia exacuo uelut fulgur gladium meum; et detinebit iudicium manus mea, et eis qui oderunt me reddam . Qui uero eternus et immortalis diuinis Litteris intimatur, mineris  a Patre substantie non nisi ab Arianorum perfidia iudicatur.



CAPUT XXIII. Psalmiste locus declaratur: Dominus regit me, et nichil mihi deerit.

Si tibi dixerint quia propheta in persona Christi dixerit: Dominus reget me, ideo minor est Patre .

Responsio. Quod a semetipso regatur Filius, et non ab alio, Micheam audi prophetam, per quem Deus Pater unici sui potentiam tali dignatus est promulgare sententia: Et tu, Bethleem, terra Iuda, inquit, nequaquam minima es in millibus Iuda: ex te enim prodiet Rex qui regat populum meum Isrel . Et in Apocalypsi: Agnus qui est in medio  broni reget eos, et ducatum illis prebebit ad uite fontes aquarum . Et in libro Machabeorum: Ipse Pater noster, ipse Rex noster, ipse reget nos in secula. Flagellauit enim nos propter iniquitates nostras, sed iterum miserebitur nostri . Et in psalmo quadragesimo septimo : Hic est Deus noster in eternum, et in seculum seculi, et ipse reget nos in secula. Et in uigesimo septimo : Rege eos, et extolle illus usque in seculum. Si enim Filius, ut ipsi suspicamini, a semetipso non regitur, frustra Rex dicitur, uel Regis Filius appellatur: quoniam nomen Regis et dignitatis non nisi a regendo alios comprobatur.



CAPUT XXIu. Minorem Patrem Filio quemadmodum dicant Ariani,  ex eo quod Christus tantum sit a diabolo in deserto tentatus.

383 Si tibi dixerint: Ideo Patri Filius non equatur, quia ipse solus est a diabolo in deserto tentatus.

Responsio. Non enim diuinitas Filii diabolice tentationi subiacuit, sed in sola carne tentatus est, quam de uirginis utero dignanter assumpsit, Apostolo attestante: In eo quod passus est obediens factus, tentatus est: nam potens est eis, qui tentantur, auxiliari . Nam cum illi tentator diabolus diceret; mitte te deorsum, ita eum semel et iterum flagello sue responsionis cercuit, dicens: Non tentabis Dominum Deum tuum: et, Dominum Deum adorabis, et illi soli seruies . Hinc non ambigo et Iacobum dixisse Apostolum: Deus autem intentator malorum est . Et in Euangelio:  Tunc uenientes ad Iesum Pharisei cum Herodianis dicebant: Magister, scimus quia uerax es, et uiam Dei in ueritate doces: non accipis personam, aut cura tibi est de aliquo: licet nobis tributum dare Cesari, an non? Hoc autem dicebant, tentantes eum ut possent accusare eum , etc. Cernisne, incredule, quia is tentationi subiacuit, quia a Iudeis flagellari non abnuit?



CAPUT XXu. Filium negant Ariani se proprie Deum nominasse.

Si autem dixerint: Ubi seipsum Filius Dei Deum proprie nominauerit.

Responsio. Hec propositio uestra quam stulta sit et quam a ratione ueritatis longius euagetur, etiam  tardioris ingenii homines intelligunt ac refellunt: illi scilicet qui Dei Filium Deum 384 uerum et uerum hominem confitentur: Non enim quia carnem induit, Deus esse desiit, sed in homine uero Deus uerus apparuit, Ioanne apostolo attestante: Hic est uerus Deus et uita eterna . Si uero ubi seipsum Filius Deum proprie nominauerit, desideras nosse, euangelico uerbo condisce: Et rogabat eum uir, inquit, a quo demonia exierant, ut cum eo esset: dimisit autem eum iehsu dicens: uade in domum tuam, et narra quanta tibi fecerit Deus. Ille autem abiit per uniuersam ciuitatem predicans quanta illi fecisset iehsu . Et iterum: Eduxit eum diabolus, et ostendit illi omnia regna terre in momento temporis, et ait illi: Tibi dabo  potestatem hanc uniuersam, et gloriam illorum, quia mihi tradita sunt, et cui uoluero do illa: tu ergo si adoraueris coram me, erunt tua omnia. Respondit iehsu, et dixit illi: Scriptum est, Dominum Deum tuum adorabis, et illi soli seruies . Et rursum de leprosis mundatis dicit: Unus autem ex illis, ut uidit quia mundatus est, reuersus est cum magna uoce magnificans Deum, et cecidit ad pedes eius, gratias agens, et hic erat Samaritanus. Respondens autem iehsu, dixit: Nonne decem mundati sunt: nouem ubi sunt? Non est inuentus ex illis qui rediret et daret gloriam Deo, nisi hic alienigena ? Ecce ubi seipsum Deum Dei Filius nominauit, cui Deo is qui mundatus est gratias retulit reuertens. Et iterum: Erat quidam homo in quadam  ciuitate, qui Deum non timebat, nec hominem reuerebatur . . . uidua quedam erat in illa ciuitate, que quotidie ueniebat ad eum, dicens: uindica me ab aduersario meo, et nolebat per multum tempus: in se autem reuersus dixit: Et si Deum non timeo, nec hominem reuereor, tamen quia molesta est mihi ualde hec, uindicabo illam ne in nouissimo ueniens suggillet me. Respondens autem iehsu, dixit: Audistis quid iudex iniquitatis dicit? Deus autem non faciet uindictam seruorum suorum clamantium ad se die ac nocte, et patientiam habebit in illis? Amen dico uobis, quia faciet uindictam eorum cito . Ideo totum textum parabole huius posuimus, ut Filium ubi se Deum proprie nominauit docere possimus: non enim potest 385 Patri hec sententia conuenire,  quoniam in iudicium Filius est uenturus iniurias seruorum suorum uindicare. Et iterum Euangelista dicit: Et cum recubuisset iterum, dixit discipulis suis: Scitis quid fecerim uobis, uos me uocatis magister et Domine, et bene dicitis: sum enim . Et in Marco respondens iehsu, dixit: Ad duritiam cordis uestri scripsit uobis preceptum illud. Moyses, ab initio autem creature masculum et feminam fecit eos Deus . Et iterum responderunt Iudei, et dixerunt: Nos de bono opere non te lapidamus, sed de blasphemia, quia cum sis homo, facis teipsum Deum . Cum igitur seipsum Deum et Dominum appellat, quare illum uos minorem astruitis, et deitatem eius more sacrilego denegatis?



CAPUT XXuI. Ubi dicunt Patrem Filium reuelasse.

Si tibi dixerint: Ideo minor est Filius, quia Pater illum reuelauit hominibus.

Responsio. In huius reuelationis mysterio Pater et Filius unum sunt: quia sicut Pater Filium, ita Filius Patrem pari diuinitate nature mutuo se docentur mundo et hominibus reuelasse, ipso Domino in Euangelio protestante: Nemo nouit Filium nisi Pater, neque Patrem quis nouit nisi Filius, et cui uoluerit Filius reuelare . Et iterum: Notum feci eis nomen tuum, et notum faciam . Et ut seipsum hominibus reuelasse doceret, per Isaiam hec testatus est, dicens: Palam apparui non querentibus  me, inuentus sum ab iis qui me non interrogabant . Et in Apocalypsi: Si quis mihi aperuerit ostium, intrabo ad illum, et cenabo cum eo, et manifestabo meipsum ei . Et iterum: Hoc iam tertio manifestauit se iehsu discipulis suis ad mare Tiberiadis, cum surrexisset a mortuis . Qui enim Patrem reuelauit, et seipsum multis modis manifestasse testatus est, minor dici non potest.



CAPUT XXuII. Patrem Filium tradidisse quemadmodum intelligatur.

386 Si tibi dixerint quod Pater tradiderit Filium.

Responsio. Filius uoluntarie dispensationem assumpte carnis adimplens, semetipsum pro nobis tradidisse,  clara contestationis uoce fideles suos per Apostolum docere dignatus est, ipso Apostolo protestante: Gratia uobis, inquit, et pax a Deo Patre et Domino Iesu Christo, qui dedit semetipsum pro peccatis nostris . Et iterum: Quod autem nunc uiuo in carne, in fide uiuo Filii Dei qui dilexit me, et tradidit seipsum pro me . Et ad Ephesios: Estote igitur imitatores Dei, sicut filii dilecti; et ambulate in caritate, sicut Christus dilexit nos et tradidit seipsum pro nobis . Item ibi: Diligite uxores uestras sicut Christus dilexit Ecclesiam suam, et semetipsum tradidit pro ea . Et ad Timotheum: Unus enim Deus, unus et mediator Dei et hominum, homo Christus iehsu, qui dedit semetipsum redemptionem pro multis . Et ad Hebreos: Si enim sanguis hircorum et cinis uitule aspersus sanctificat ad emundationem carnis, quanto magis sanguis Christi, qui per Spiritum sanctum semetipsum obtulit immaculatum Deo ? Item ibi: Habentes ergo, fratres, fiduciam in introitu sanctorum in sanguine Iesu, qui dedicauit nobis uiam recentem et uiam per uelamen, id est carnem suam, offerens seipsum pro nobis . Et in Ioannis Epistola: In hoc cognouimus caritatem ipsius, quoniam ipse pro nobis animam posuit . Et in Isaia; Sanctificate eum, qui tradidit animam suam pro nobis . Item ibi: Oblatus est, quia ipse uoluit . Et in Ieremia: Dedi dilectam animam meam in manus inimicorum eius . Item  Apostolus: Hoc enim semel fecit seipsum offerens . Et iterum: Scimus quia Filius Dei uenit, et carnem induit, et passus est. Et Petrus apostolus: Christus pro nobis passus est, relinquens nobis exemplum, ut sequamur uestigia eius . Et in Salomone: Penetrabo inferiores 387 partes terre, et inspiciam dormientes, et illuminabo sperantes in eum . Et ipse Dominus in Euangelio: Potestatem habeo ponendi animam meam, et potestatem habeo iterum sumendi eam: nemo eam tollit a me, sed ego eam pono ex me . Qui ergo seipsum tradidit, et animam suam propria potestate posuit et assumpsit, minor dici non poterit.



CAPUT XXuIII. De eo quod dicit Filius Patri: Transeat a me calix iste: sed non sicut ego uolo, sed sicut tu uis.


Si tibi opposuerint quod Filius dixerit Patri: Transeat a me calix iste, uerumtamen non sicut ego uolo sed sicut tu.

Responsio. Ut autem Filius doceatur uoluntarie passionis sue calicem ebibisse, his testimoniis, si non piget, addisce, ipso in Psalmis canente: Quid retribuam Domino pro omnibus que retribuit mihi? Calicem salutaris accipiam, et nomen Domini inuocabo . Non enim prophete, aut cuilibet alleri hec sententia poterit coaptari, qui seipsum in subsequenti uersiculo, et seruum dixit, et ancille Filium nominauit: O Domine, inquit, ego seruus tuus  et filius ancille tue. Et in Euangelio discipulis dicit: Desiderio desideraui hoc Pascha manducare uobiscum . Item duobus filiis Zebedei Ioanni et Iacobo dixit: Potestis bibere calicem, quem ego bibiturus sum, et baptizari baptismo, quo ego baptizor ? Diligenter attendite, quia bibiturus sum, ideo dixit, ne alterius diceretur iussione, et non uoluntate propria id fecisse. Et Petro apostolo ait: Non sapis que Dei sunt, sed que hominum. Calicem quem dedit mihi Pater, non uis ut bibam illum ? Hunc igitur calicem, si non uoluntarie Dominus ebibisset, ut ueniret utique minime desiderasset, sed quia eumdem uoluntarie bibit, idcirco nec trepidauit, nec abnuit.



CAPUT XXIX.  Ubi Filius Patrem rogasse dicitur.

388 Si tibi dixerint: Idcirco minor est Filius, quia Patrem rogasse dicitur.

Responsio. Si is qui rogat minor est illo quem rogat, ergo Deus, qui per prophetam populum suum rogasse prescribitur, populo inferior comprobatur. Michea propheta dicente: Populus meus, quid feci tibi, aut in quo molestus tibi fui? responde mihi. Quia eduxi te de terra Aegypti, et de domo seruitutis liberaui te, et misi ante faciem tuam Moysen, Aaron et Mariam in profectione: Populus meus, memento, rogo, quid cogitauerit aduersum te Balach rex Moabitarum, et quid responderit ei Balaam propheta filius Beor de Sethim . Ut autem manifestaret Dominus pro quibus Patrem sepius perorasset,  in Euangelio approbat dicens: Pater sancte, non pro his tantum rogo, id est pro discipulis, sed et pro his qui per uerbum eorum credituri sunt in me . Et iterum: Pater sancte, conserua eos in nomine tuo . Nam cum ei leprosus ille dixisset: Domine, si uis potes me mundare, non exspectauit Filius rogare Patrem ut sanaretur infirmus, sed suam uoluntarie impartiens medicinam, solo tactu curauit eum, in quo tantum ut curaretur fidem inuenit, dicens ei: uolo: mundare . Item dum eum ceci pro obscuritate sui luminis perorassent, ut uisum reciperent, non ad potioris Patris auctoritatem curam distulit, sed secundum fidei meritum orbes exstinctos et perniciosa olim  obscuritate contectos, spontanea uoluntate ad lucem sue cognitionis adduxit, dicens eis: Secundum fidem uestram fiat uobis . Demonium etiam, cuius nomen propter consortium multitudinis Legio fuerat, non rogato Patre excludit, sed propria imperans potestate fugauit, et ab eis rogatus, in porcos ire permisit . Item muto et surdo spiritui imperiali uoce denuntians, illico ut audiuit discessit, 389 et non dicit: Rogo Patrem ut exeas, sed, Ego tibi precipio ut abscedas: Surde, inquit, et mute spiritus, ego tibi precipio ut exeas ab eo, et amplius non intreas in eum . Audi adhuc eum qui dixit Rogo: quemadmodum tanquam Patri imperans dicit alio Euangelii loco: Pater, uolo ut ubi ego sum, et isti sint mecum . Filius  deinde qui pro sibi credentibus in homine constituto, ut ante iam dictum est, Patrem rogauit. Nunquid Patrem pro seipso rogaret? Omnino non habuit, quoniam non fuit in illo persona debilis uel infirma, que per deprecationem mereretur percipere medicinam. nam si Filius, ut astruitis, Patre minor fuisset, talia utique non diceret, quoniam qui potiori, uolo dicit, inferior esse non potest.



CAPUT XXX. Pater Filium exaltasse dicitur, et nomen illi super omne nomen dedisse.

Si autem dixerint quod Pater Filium suum exaltauit, et dedit illi nomen, quod est super omne nomen.

Responsio. Qui enim secundum Scripture sancte  seriem semetipsum exaltasse docetur, in nullo Patri, ut iam sepius diximus, inferior iudicatur. Propheta in psalmo centesimo nono  canente: De torrente, inquit, in uia bibit, propterea exaltabit caput. Et in psalmo nono , de eodem Ecclesia dicit: Exsurge, Domine, exaltetur manus tua. Et in psalmo quadragesimo quinto , per prophetam idem Dominus concionatur, et dicit: Exaltabor in gentibus, et exaltabor in terra. Isaias quoque paria contestans loquitur, dicens: Et oculi excelsi humiliabuntur, et cadent, et exaltabitur Dominus solus in die illa . Filius igitur in natura deitatis a Patre non legitur exaltatus, sed is exaltatus est, et nomen super omne nomen accepit, qui de uirginis utero carne assumpta, Deus et homo natus  apparuit.



CAPUT XXXI. Quando dicunt Filium a Patre a mortuis suscitatum.

390 Si autem apposuerint quod Pater Filium suum a mortuis suscitauerit.

Responsio. Quemadmodum precedenti disputatione a semetipso Filium docuimus exaltatum, ita etiam nunc docebimus eum a semetipso a mortuis suscitatum, Dauid in psalmo tertio  comprobante: Ego dormiui, et somnum cepi, quoniam Dominus suscepit me. Diligenter attende, quia Ego surrexi dixit, non autem ait, Ego dormiui et ab alio resuscitatus apparui. Et in Ieremia: Inebriabo animam esurientem, et animam esurientem implebo: propter hoc  surrexi, et somnus meus dulcis mihi factus est . Et in Actibus apostolorum: In die qua apostolos elegit per Spiritum sanctum predicare Euangelium, quibus etiam exhibuit se ipsum uiuum post passionem suam in multis argumentis apparens eis et docens de regno Dei . Et Amos propheta ait: Qui constituit super celos ascensionem suam, et pollicitationem in terra firmauit . Et Apostolus: Christus surgens a mortuis, iam non moritur, mors ei ultra non dominabitur . Item ipse: Tradidi enim uobis in primis quia Christus mortuus est pro peccatis nostris secundum Scripturas . Et ad Timotheum: Memor esto Christum Iesum resurrexisse a mortuis ex semine Dauid ; et psalmo CXXXuIII : Surrexi et adhuc tecum sum. Et in Euangelio: Surrexit Dominus uere, et uisus est ab eis . Et angeli mulieribus: Non est hic, resurrexit enim sicut dixit . Et ipse Dominus: Ecce ascendimus Ierosolymam, et Filius hominis tradetur in manibus hominum peccatorum; et tradent eum gentibus ad illudendum et crucifigendum, et tertia die resurget . Et iterum: Ego sum resurrectio et uita . Qui hominem resuscitauit a mortuis, et resurrectionem uite se esse perdocuit, non caret potentia deitatis.



CAPUT XXXII. Ubi dicunt quod non de Deo, sed ex Deo exierit Filius.

391 Si tibi dixerint: quia ideo minor est Filius,  quia non de Deo, sed ex Deo se probauit esse.

Responsio. Siue enim ex Deo, siue de Deo Filius dicitur exisse, detrimentum aliquod ipsius ineffabili deitati non potest prouenire, ipso in Euangelio attestante: Ego a Deo Patre exiui, et ueni . Et in Epistola Ioannis apostoli: Qui natus est de Deo, ait, non peccat . Et in Euangelio Pharisei interrogantes dicebant: Rabbi, scimus quia a Deo uenisti magister: nemo potest hec signa facere que tu facis, nisi fuerit Deus cum illo . Agnosce, quoniam qui se ipsum de Deo; et non ex Deo, ut ipse calumniaris, fatetur exiisse, nec inferior iudicatur, neque ab equitate paterne potentie separatur.



CAPUT XXXIII. Non esse bonum nisi solum Deum.

Si tibi opposuerint quod ipse Filius dixerit: Quid me dicis bonum? non est bonus, nisi unus Deus.

Responsio. Quis malum iudicet, qui se ipsum pastorem bonum pronuntiet? Aut quis inequalem Patri affirmet, qui se unum cum Patre esse demonstrat. Ego sum, ait, pastor bonus. Et Dauid in persona Patris Filium intimantis, in psalmo quadragesimo quarto dicit: Eructauit cor meum uerbum bonum. Et Ieremias: Bonus est Dominus eis qui sustinent eum, et in die tribulationis agnoscet eos qui timent eum . Et ipse Dominus: An oculus tuus nequam est, quia ego bonus sum ? Et in psalmo centesimo octauo decimo : Bonus es, Domine, et in bonitate tua doce me iustificationes tuas. Et Apostolus: Quoniam bonus odor Christi sumus, in his qui salui fiunt, et in 392 his qui pereunt . uides quia non caret bonitate, qui omnem in se diuinitatis continet plenitudinem.



CAPUT XXXIu. Declaratur hoc quod dicitur in Apostolo: Ut cognoscant te solum uerum Deum, et quem misisti Iesum Christum.

Si dixerint illud quod idem Filius dixerit: Ut cognoscant te solum uerum Deum, et quem misisti Iesum Christum.

Responsio. Filium uerum esse, ut Pater est, propheticis  euangelicisque uocibus comprobamus, Isaia dicente: Seruientibus uero mihi uocabitur nomen nouum, quod benedicetur super terram, et benedicent Deum uerum, et qui iurant super terram, iurabunt in Deum uerum . Et in Salomone: uerebuntur eos, quos putant deos a quibus exterminabuntur, uidentes illum, quem olim negabant, Deum uerum agnouerunt . Et in psalmo: ueritas de terra orta est, et iustitia de celo prospexit . Et Dominus in Euangelio: Ego sum uia, ueritas et uita . Et ibi ad Patrem: Sermo tuus ueritas est . Et in Epistola Ioannis apostoli: Scimus, ait, quod Filius Dei uenit, et dedit nobis intellectum ut sciamus quod est uerum, et simus in uero Filio eius Iesu Christo.  Hic est Deus uerus, et uita eterna . Ex hoc itaque debes Patris et Filii unitatem agnoscere, quoniam sicut Patrem, ita etiam Filium Scriptura diuina Deum uerum non desinit predicare.



CAPUT XXXu. Ubi dicitur: Pete a me, et dabo tibi gentes hereditatem tuam.

Si tibi opposuerint quod in psalmo dicitur: Postula a me, et dabo tibi gentes hereditatem tuam, et possessionem tuam terminos terre .

393 Responsio. Cum omnia uisibilia et inuisibilia, siue throni, siue dominationes, siue principatus, siue potestates a Filio antequam essent exierunt, quam hereditatem dicitis postulando Filium a Patre accepisse,  monstrate, cum ipse in Euangelio dicat: Omnia mea tua sunt, et tua omnia mea sunt . In libro etiam, quo Esther historia continetur, ita scriptum esse comperimus: Ego audiui, inquit, in libris meis, Domine, quia tu assumpsisti tibi Isrel ex omnibus gentibus in hereditatem eternam . Nonne dicitur in octuagesimo octauo psalmo : Tui sunt celi et tua est terra; orbem terrarum et plenitudinem eius tu fundasti? Nonne de ipso in tricesimo secundo dicitur psalmo : Populus quem elegit Dominus in hereditatem sibi? Nonne ipse dixit in psalmo quadragesimo nono : Mee sunt omnes bestie silue, pecora in montibus et boues, cognoui omnia uolatilia celi, species agri mecum est: si esuriero non dicam tibi:  Meus est enim orbis terre et plenitudo eius. Nonne de ipso in septuagesimo primo dicitur psalmo : Dominabitur a mari usque ad mare, et a flumine usque ad terminos orbis terre. Ut cum hec omnia Filius sua esse prophetica annuntiatione signauerit, uos nunc ostendite quam aliam hereditatem a Patre potuit Filius postulando accipere.



CAPUT XXXuI. Ubi dicitur Patrem sanctificasse Filium.

Si tibi obiecerint quod in Euangelio de se Filius dixerit: Quem Pater sanctificauit, et misit in hunc mundum .

Responsio. In deitatis sanctificatione Pater et Filius unum sunt, quod etiam Apostoli testimonio comprobatur:  Qui sanctificat et qui sanctificantur, inquit, ex uno omnes . Ut a semetipso sanctificatum Filium doceamus, ipsius ex Euangelio testimonium adhibeamus, ait: Misi eos in hunc mundum, et pro eis sanctificaui meipsum . Et rursum in psalmo quadragesimo 394 quinto , de templi corporis eius sanctificatione canit et dicit: Sanctificabit tabernaculum suum Altissimus; Deus in medio eius non commouebitur. Et ut hanc sanctificationem opus commune Trinitatis esse perdoceam, Apostoli profero in hanc defensionem sententiam: Sed hec quidem fuistis, inquit, sed abluti estis, et sanctificati estis, et iustificati estis in nomine Domini nostri Iesu Christi et Spiritu Dei nostri . Respice tandein qui hec astruis,  quoniam qui semetipsum sanctificauit, alterius sanctificatione non eguit.



CAPUT XXXuII. Ubi dicitur: Dixit Dominus Domino meo, Sede a dextris meis.

Si autem tibi obiecerint illud ubi dictum est: Dixit Dominus Domino meo, Sede a dextris meis ; uel illud Apostoli: Constituens illum ad dexteram suam .

Responsio. Filium ad dexteram Patris non alterius iussione sedisse, sed propria potestate; ex his testimoniis diuina auctoritate fundatis ueritatem agnosce, Paulo apostolo predicante: Gerens quoque omnia  uerbo uirtutis sue, purgatione peccatorum a se facta, sedit ad dexteram maiestatis in excelsis . Et iterum: Non enim in manu fabrice sancta introiit iehsu, que est allegoria uerborum, sed in ipsum celum apparuit a dextris Dei . Et iterum: Curramus ad propositum nobis premium agonis, respicientes ad principem fidei perfectorem Dominum, qui proposito gaudio sustinuit crucem, contemnens confusionem crucis, in dextera throni sedit . Et in Apocalypsi: Qui uicerit, dabo illi ut sedeat mecum in sede mea, sicut ego uici, et sedi cum Patre meo in sede illius . Et in psalmo nono : Quoniam fecisti iudicium meum et causam meam, sedisti super thronum qui iudicas equitatem. Respice diligenter que ab Apostolo  superius dicta sunt: Purgatione a se facta sedit ad dexteram Dei  [* 1Kb] finem facit. Rursus [* 1Kb] .



CAPUT XXXuIII. Ubi dicunt Filium a Iudeis irrisum et in cruce suspensum.

395 Si tibi dixerint: Ideo minor est, quia ipse Filius suspensus a Iudeis irrisus est.

Responsio. [** 1Kb] Inseparabilis esset Filio, nec iniuriam pertulit, nec passioni subiacuit, sed sola assumpta caro suspensa est cruci, que a Iudeis et teneri potuit et ligari. Proinde Filius Dei ut homo suspensus, in cruce irrisus est; ut Deus autem sedens in celo impios irrisurus est, Psalmista dicente: Qui habitat in celis deridebit eos, et Dominus subsannabit eos . Ut homo mortem timuit, ut Deus autem mortuos suscitabit, ipso dicente: Sicut Pater suscitat  mortuos, et uiuificat, sic et Filius quos uult uiuificat . Ut homo consputus est, ut Deus autem de sputo suo cecum illuminare dignatus est, Euangelista dicente: Exspuit in terra, et fecit lutum de sputo, et liniuit super oculos eius , etc. Ut homo spinis coronatus est, ut Deus autem corona speciei appellatus est, Isaia propheta dicente: Erit Dominus corona speciei, que complexa est residua populi sui . Ut homo flagellatus est, ut Deus autem nichil eorum perpessus est, propheta dicente: Non accedent ad te mala, et flagellum non appropinquabit tabernaculo tuo . Ut homo alapis cesus est, ut Deus autem aquas pugillo, et omnem celi ambitum palmo comprehendit, Isaia dicente: Quis mensus est pugillo aquas, et  celos palmo ponderauit ? Ut homo tristitiam pertulit, ut Deus autem mestis et omni tribulatione confectis consolationem attribuet, Paulo apostolo dicente: Sicut abundant passiones Christi in nobis, ita et per Christum abundat consolatio nostra . Ut homo felle et aceto potatus est, ut Deus autem terram fluentem lacte et melle populo suo dare dignatus est, libro Deuteronomio protestante: Cum autem induxerit te Dominus Deus 396 tuus in terram fluentem lacte et melle, caue tibi ne cum manducaueris et saturatus fueris, obliuiscaris nominis Domini Dei tui . Ut homo a Ioanne in Iordane baptizandus aduenit, ut Deus autem in Spiritu sancto discipulos baptizauit, ipso dicente: uos autem in Spiritu sancto baptizabimini,  quem et accepturi estis . Et Ioannes Baptista: ueniet fortior me, qui uos baptizet in Spiritu sancto et igne . Ut homo a diabolo in deserto tentatus est, ut Deus autem eumdem diabolum increpauit, ipso dicente: uade retro, Satanas, non tentabis Dominum Deum tuum . Ut homo esuriit, ut Deus autem de quinque panibus quinque millia hominum saturauit. Ut homo sitiens a Samaritana muliere pauxillum aque bibere postulauit; ut Deus autem fontem aque uiue eterne credentibus propinauit, ipso dicente: Qui biberit ex hac aqua, sitiet iterum, qui autem biberit de aqua quam  ego dabo ei, non sitiet in eternum . Ut homo amicum suum Lazarum fleuit; ut Deus autem pro se patientium lacrymas misericordie penicillo absterget, Apocalypsi protestante: Et absterget Deus omnem lacrymam ab oculis eorum . Ut homo uestimenta eius sorte diuisa sunt; ut Deus autem populo suo in sortem terram repromissionis dare dignatus est, Psalmista dicente: Et eiecit a facie eorum gentes, et sorte distribuit illis terram in funiculo hereditatis . Ut homo dormiuit, ut Deus autem nunquam corporali somno subiacuit, propheta dicente: Ecce non dormitabit, neque obdormiet, qui custodit Isrel . Postremo ut plurima pretermittam, ut homo mortuus est, et in sepulchro positus requieuit; ut Deus autem tertio die resurgens a mortuis: quadragesimo  die ad celum conscendit, et post decem dierum spatium, Spiritus sancti promissionem discipulis misit. Agnosce tandem, heretice, quis ille sit qui crucis iniuriam pertulit, et quis eam in assumpto homine positus sentire non potuit.



CAPUT XXXIX. Ubi dicunt Patrem in carnem conuersum, et de uirgine cum Filio natum.

397 Si tibi dixerint: Si Pater et Filius unum sunt, ergo et Pater in carnem conuersus, ad uirginem uenit, et cum Filio natus apparuit.

Responsio. Nos uerbum Patris dicimus carnem factum, non Patrem in carnem esse conuersum, aut secundum uos in diuersa mutatum, euangelista dicente: Et uerbum caro factum est, et habitauit in  nobis . Ipsum uerbum Pater misit, et sanauit nos. Ipsum uerbum eructauit ex corde. Ipso uerbo celi firmati sunt, quorum uirtus ex spiritu oris eius perpetuo fundata manet. Ipse serui formam induit, in qua Patri obediens fuit, et Iudeorum opprobria tolerauit: Deus enim impassibilis est, quia corporeus non est, sed sola caro assumpta pertulit passionem que angelica annuntiatione contenta adoleuit in uirgine, Gabriele angelo dicente: Spiritus sanctus superueniet in te, et uirtus Altissimi obumbrabit tibi, propterea quod nascetur ex te sanctum, uocabitur Filius Dei . Qui enim Filius est, Pater utique non est: quoniam nemo sui et Pater et Filius dici potest. Et si in persona Patris propheta dicit: Inuocabit me, et exaudiam eum, cum  ipso sum in tribulatione, et eripiam eum , dispensationem unitatis ostendit: nam diuinitas Patris, et Filii, que una est, passionis uitio subiacere non potuit.



CAPUT XL. Ubi dicunt Filium non habere prescientiam futurorum.

Si dixerint: Filius Dei non habuit prescientiam futurorum, pro eo quod immundo spiritui dixerit: Quod nomen est tibi? 398 et quod tempus est ex quo ei hoc accidit?

Responsio. Filium Dei presentiam futurorum ignorare non posse ex diuina auctoritate agnosce, Ieremia  propheta dicente: Ego sum Dominus scrutans corda et probans renes, ut dem unicuique secundum uias eius, et secundum fructum studiorum eius . Et Isaias: Dominus nouit cogitationes sapientium, quoniam uane sunt . Paulus autem apostolus eadem dicit ad Hebreos: uiuus est enim sermo Dei et efficax, et acutior super omnem gladium acutum, et penetrans usque ad diuisionem anime, et spiritus, et cogitationum, et medullarum omnium, et iudex cogitationum cordis, et non est in seculo fabrica aliqua abscondita a conspectu eius . Ait et ipse: Cum uenerit Dominus et illuminauerit abscondita tenebrarum, et manifestauerit cogitationes cordis, et tunc laus erit unicuique a Deo . Et in Salomone: Si autem dixeris,  Nescio hunc, scito quoniam Dominus corda omnium nouit . Et ibi: Oculi Domini multo amplius lucidiores sunt sole: circuminspiciunt omnes uias hominum, et profundum abyssi, et hominum corda intuentur, et absconditas partes . Et in Regnorum: Recedant uetera de ore uestro, quoniam scientiarum Dominus est . Et in Machabeorum: Deus mundi creator, formator hominis, qui omnem scrutatur actum et originem, ipse uobis spiritum et uitam iterum cum misericordia reddet . Et Euangelista: Ipse autem iehsu non credebat semetipsum eis, eo quod ipse nosset omnes, et quia opus non erat, ut quis testimonium perhiberet de homine: ipse enim sciebat quid esset in homine .  Et Ieremias sic dicit: Dominus, qui fecit celum et terram, nichil occultare potest a me, quia ego facio misericordiam in millia, et reddo peccata patrum in filios eorum post eos . Et ibi: Et factus est sermo Domini ad me dicens: Ego Dominus Deus uniuerse carnis; nunquid aliquid a me occultatur ? Et in Daniele: Deus eternus qui occultorum es cognitor, qui nosti omnia antequam nascantur, tu scis quia falsum testimonium hi dicunt aduersum me . Et Apostolus ad Romanos: In die qua iudicabit Deus occulta hominum secundum 399 Euangelium meum per Iesum Christum . Qui corda et actus hominum perscrutatur, et in lucem adducet, presentiam futurorum ignorare non potest.



CAPUT XLI. Ubi dicunt Filium Patri subiectum.

Si forte obiecerint quod Filius subiectus est Patri, quia scriptum est: Tunc et ipse subiectus erit ei qui illi omnia subiecit .

Responsio. Ut autem agnoscatis Dei Filium uniuersa sibi propria potestate subdidisse, Petrum audite apostolum de hoc ipso latius predicantem. Aliquando, inquit, in diebus Ne, quibus adhuc exspectabat Dei patientia, cum fabricaretur arca, in quam introierunt pauci, id est octo anime tantum salue facte sunt per aquam. Quod et uos nunc simili forma baptismi saluos facit, non carnis depositio sordium, sed conscientie bone interrogatio in Deum, profectus  in celis subiecit sibi angelos et potestates, et uirtutes . Et Paulus apostolus: Cum euacuauerit omnem principatum, et omnem potestatem, et uirtutem, et dominationem, oportet illum regnare, donec ponat omnes inimicos suos sub pedibus suis . Et ad Philippenses: Nostra enim conuersatio in celis est: unde Saluatorem exspectamus Dominum Iesum Christum, qui transfigurabit corpus humilitatis nostre conformans corpori claritatis sue, secundum suam uoluntatem, ut possit sibi subiicere omnia . De hoc ipso et Dauid in psalmo sexagesimo septimo  agnosce dicentem: Ascendit in celum, captiuam duxit captiuitatem, dedit dona hominibus. Et in Epistola Iude apostoli: Angelos quoque, inquit,  qui dereliquerunt suum principatum, catenis igneis ligans, et tenebrosis carceribus retrudens, reseruauit futuro iudicio puniendos . Ex his igitur agnosce Dominum, quoniam subiectio Filii non est deitatis, sed carnis, cui dum in fine seculi subiecta fuerint uniuersa humani generis uitia, et absorpta 400 fuerit mors in uictoria, tunc et ipse hominis Filius subiiciendus dicitur Patri, non in deitatis natura, sed in hominis assumpti substantia.



CAPUT XLII. Ubi dicunt, diem iudicii Filium scire non potuisse.

Si autem opposuerint quod Filius in Euangelio dixerit: De die autem et hora nemo scit, neque angeli celorum, neque Filius, nisi Pater solus .

 Responsio. Filius itaque non potest diem iudicii ignorare, de qua discipulos suos ante uisus est paterna admonitione instruere: Cum uideritis, inquit, prelia et opiniones preliorum, uidete ne turbemini: oportet enim hec fieri, sed nondum finis . Item ibi: Sicut enim exit fulgur ab oriente, et paret usque ad occidentem, ita aduentus Filii hominis . Et Zacarias: Ecce ueniet Dominus meus, omnesque sancti cum eo, et in die illa non erit lux, sed frigus et gelu: et dies hec, que nota est Domino . Et in Salomone: Quid sapientia locupletius, que omnia operatur? Et si sensus operatur, quis horum uidetur esse artifex? sed si iustitiam quis diligit, labores eius magnas habent uirtutes: sobrietatem enim et prudentiam docet,  iustitiam et uirtutem dat credentibus sibi, quibus nichil utilius est in uita hominibus. Sed si multitudinem scientie quis desiderat, notam faciet: scit preterita, et futuri presaga est: scit uersutias sermonum, et solutiones argumentorum, signa et prodigia scit antequam fiant, et finem temporum et seculorum non ignorat . Et Lucas euangelista: Interrogauerunt eum Pharisei, et dixerunt ei: Quando ueniet regnum Dei? Respondit eis et dixit: Non ueniet regnum Dei cum obseruatione, neque dicent: Ecce hic, aut ecce illic: ecce enim regnum Dei intra uos est. Et ait ad discipulos suos: uenient dies, quando desideretis unum diem uidere Filii hominis, et non uidebitis: et dicent uobis, Ecce hic,  aut ecce illic. Nolite ire, neque sectemini: nam sicut fulgur coruscans de celo, in ea 401 que sub celo sunt fulget, ita erit aduentus Filii hominis in die sua . Si dies hec ipsius est, quomodo uos eum dicitis scire non potuisse, uel posse quod suum est?



CAPUT XLIII. Ubi dicunt Filium uerbum breuiatum nuncupatum, uel factum.

Si autem dixerint, quia Filius in eo minor est quia de eo propheta dixit: uerbum breuiatum faciet Dominus in uniuerso orbe .

Responsio. uerbum breuiatum quod Dominus faciet super terram, non imminutionem deitatis in Filio Dei significat, sed dispensationem suscepte carnis  annuntiat, in qua dispensatione non solum Patri hominis filium, sed etiam angelis legimus minoratum, Paulo apostolo protestante: Eum autem qui modice et minus quam angeli minoratus est, uidemus Iesum propter passionem mortis gloria et honore coronatum . Et infra: Propter quam causam non confunditur fratres eos uocare, dicens: Nuntiabo nomen tuum fratribus meis; in medio Ecclesie laudabo te . Et in psalmo octauo : Minorasti eum paulo minus ab angelis, gloria et honore coronasti eum. Et ut uerbum Dei Patris breuiatum non esse in Filio doceamus, ex Isaie prophete uolumine sententiam approbamus: Nunquid abbreuiatus factus est sermo meus, aut paruus, ut non possim redimere? aut non est in me uirtus ad liberandum,  dicit Dominus omnipotens ? Et iterum: Hec dicit Dominus Deus omnipotens: Nunquid abbreuiata est manus mea, ut saluare non possit ? Aut non potest uiuificare cor humilium et spiritum contritorum. Et ut brachium Patris que manus est, Filium esse doceret, intulit dicens: Parauit Dominus brachium sanctum suum in oculis omnium gentium, et uidebunt omnes fines terre salutare eius . Nam et in nouissimo tempore hic sensus non inaniter poterit coaptari, in quo tempore Dominus 402 pro redemptione nostra carnem suscipiendo aduenit, ut et illum qui habebat mortis imperium sua morte destrueret, et eos quos in tenebris et umbra mortis captiuos subegerat, uirtute sue potentie in ipso paruo et exiguo temporis spatio  liberaret. De hoc etiam exiguo tempore discipulos instruebat, dum eos in lucem, cum adhuc tempus haberent, incedere proponebat. Pueri, inquit, nouissima hora est; cum lucem habetis, ambulate in luce, ne uos tenebre comprehendant  Et in Canonicis: Filioli, nouissima hora est . Et unde scimus quia nouissima hora est? quia multi pseudoprophete exierunt in hunc mundum. Et Paulus apostolus: Tempus enim breue est . Et iterum: Preterit enim figura huius mundi . Et iterum: Omnia hec ad correctionem nostram facta sunt, in quos finis seculorum obuenit . Nam et Dominus in ipsa Oratione dominica breuiauit omnem sermonem, dum nos a multiloquio prohibens, omnia docuerit que pertineant ad salutem:  Cum oratis, inquit, nolite multum loqui . Et infra: uos autem cum oratis, dicite: Pater noster, qui es in celis , etc. Non enim propheta Filium Dei in hoc capitulo minoratus designauit in uerbo, quoniam ita in prophetis retro tempore loquebatur: qui etiam nunc per apostolos et apostolicos uiros nouissimo tempore loquitur: Ego sum, inquit, qui loquebar in seruos meos prophetas: ecce adsum . Et alius propheta: Sicuti est ab initio, ita usque in seculum, neque adiectum est ei, neque minuetur illi, quoniam ipse est Dominus creature sue. Ecce quale uerbum breuiatum fecit Dominus in orbe terrarum, non qui, ut uos putatis, inferiorem Patri intimaret hominibus Filium, sed qui nouissimum eius annuntiaret aduentum.



CAPUT XLIu. Ubi dicunt Filium non de Patris substantia natum.

Si autem dixerint: Filium non de paterna substantia natum, sed de alia substantia generatum.

403 Responsio. Nos quoque qui unius substantie Patrem et Filium confitemur, de substantia Dei Patris Filium esse diuina auctoritate docuimus, Ieremia propheta dicente: Super mentes accipite planctum, et super semitas deserti lamentationem, quia defecerunt, eo quod non sint homines, quia audire noluerunt uocem substantie mee, a uolucribus celi usque ad iumenta mente exciderunt . Item ibi: Quis stetit in substantia Domini, et uidebit uerbum Dei? quis aurem prebuit et audiuit ? Et ibi: Si stetissent in substantia mea, et si  audissent uerba mea, et si docuissent populum meum, auerterem eos a studiis eorum pessimis . Et Apostolus: Cum sit splendor glorie et figura substantie eius . Item ipse: Participes enim Dei facti sumus, initium substantie eius firmum retineamus . Et in Salomone: Substantia mea dulcedo mea est . Ex hoc tandem agnosce quoniam qui Dei Patris substantia nuncupatur, ab eadem alienus esse non creditur.



CAPUT XLu. Ubi dicunt minorem esse Filium, quia per eum Patri gratie referuntur.

Si tibi dixerint: Ideo minor est Filius, quia per ipsum Deo Patri gratie referuntur.

 Responsio. Ex hoc quippe apostolico, unde hoc uidemini ponere testimonium, ex ipso et nos absque filii nomine eumdem ipsum sepenumero Deo Patri gratias retulisse probamus, ipso Romane Ecclesie scribente: Gratias autem Deo, inquit, quia fuistis serui peccati . Et infra: Liberati autem a peccato, serui facti estis iustitie. Et ad Corinthios: Deo autem gratias, qui dedit nobis uictoriam per Dominum nostrum Iesum Christum . Item ibi: Deo autem . Et ad Ephesios: Huius rei gratia flecto genua mea ad Patrem Domini nostri Iesu Christi . Et ad Colossenses: 404 Confortati secundum potentiam glorie eius in omnem patientiam et longanimitatem: cum  gaudio gratias agentes Deo et Patri . Et ad Timotheum: Gratias ago Deo meo, cui seruio a primogenitoribus meis in fide . Agnosce, quoniam sicut in Patre et in Filio una est credulitas et confessio, qua Christiani uocamur et sumus; ita in eis gratiarum actio una est, dum petimus ut aliquid mereamur, uel cum pro collatis gratiarum actionem rependimus.



CAPUT XLuI. Ubi dicit Filius: Pater mihi constituit regnum.

Si autem dixerint quod ipse Filius discipulis dixerit. Ego uobis constituo, sicut mihi Pater constituit regnum .

Responsio. Sicut Pater Filio suo regnum constituisse dicitur, ita Filius Patri regnum tradidisse docetur,  Apostolo confirmante: Unusquisque autem in suo ordine, ait: initium Christus, deinde qui sunt Christi, qui in aduentum eius resurgent. Deinde finis, cum tradiderit regnum Deo Patri, cum euacuauerit omnem principatum et omnem potestatem et uirtutem . Et in Apocalypsi: Redemisti nos Deo in sanguine tuo, ex omni tribu, et lingua, et gente, et fecisti nos Deo regnum . Quod uero unum atque commune habeant Pater et Filius, ad Ephesios scribens probat Apostolus, dicens: Hoc enim scitote, intelligentes quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei . Cum igitur uideatis unum esse regnum Patris et Filii, cur uos impio dogmate talia de illo asseuerare  conamini?



CAPUT XLuII. Ubi dicunt Filium, non Patrem, apparuisse prophetis.

405 Si tibi dixerint: In hoc Filius a Patre agnoscitur minoris esse uirtutis, quia solus legitur apparuisse prophetis.

Responsio. Quemadmodum Filius apostolis ac prophetis apparuisse diuina auctoritate probatur, ita et Patrem apparuisse iisdem litteris edocetur, Ezechiele propheta dicente: Et facta est super me manus Domini, et ait ad me: Surge, egredere in campum, et ibi loquar ad te. Et surrexit, et exiit: et ecce illic maiestas Domini stabat, sicut maiestas eius quem uidi ad fluuium Chobar . Et in Daniele: uidebam, et ecce quasi sedes posite sunt, et uetustus  dierum sedebat, et uestimenta eius candida sicut nix, et capilli capitis eius ut lana munda . Et ut Patrem fuisse doceret quem uiderat, prosecutus est dicens: uidebam in uisu noctis, et ecce in nubibus celi quasi filius hominis ueniebat, et usque ad uetustum dierum peruenit . Et in Actibus apostolorum, de primo martyre Stephano ita refertur: Ipse autem cum esset plenus Spiritu sancto, intendens in celum, uidit gloriam Dei, et Iesum stantem ad dexteram Dei . Et Dominus in Euangelio Isaie prophete, quod Dei Patris gloriam propriis obtutibus conspexisset, prebuit testimonium, dicens: Hec dixit Isaias, quando uidit gloriam eius, et locutus est de eo . Et in Genesi ad  Iacob idem Dominus dixit: Ego sum Deus qui uisus sum tibi in loco Dei, ubi unxisti mihi lapidem et uouisti mihi uotum . Et in libro Iudicum: Cum adhuc esset Gedeon in Copher patris filii Hesdri, locutus est nocte illa Dominus, dicens: uade, et euerte aram Baal, quam edificauit pater tuus, et locum qui est super illam excide: et edificabis altare Deo tuo qui uisus est tibi in uertice montis Macoth in ordinatione . Item in Genesi ad Iacob: Dixit autem Deus ad Iacob: Ascende in Bethel, et habita ibi, et fac ibi altare Deo qui uisus est tibi in uia, cum fugeres a 406 facie Esau fratris tui . Unum tibi quod uolueris elige e duobus: aut Patrem dicito apparuisse pergenti, et Filium reuertenti; aut Filium fugienti, et Patrem nichilominus  remeanti: quocunque enim teipsum uerteris, euadendi copiam non habebis.



CAPUT XLuIII. Ubi de syllaba et causantur; quia dictum est discipulis: Ite, baptizate gentes in nomine Patris, et Filii, et Spiritus sancti.

Si autem dixerint quod syllaba et, pro eo quod Filius discipulis dixerit: Baptizantes in nomine Patris, et Filii, et Spiritus sancti, inter utrosque diuidit .

Responsio. Si enim hec syllaba, que magis pro coniunctione tam uerborum quam etiam nominum ponitur, a Patre Filium, et Spiritum sanctum, ut dicitis, separat, necesse est ut nomen Dei Patris, quem Genesis tertia repetitione sub trium patriarcharum uocabulo, id est Abraham, et Isaac, et Iacob  positum legimus, in semetipso uideatur esse diuisum; aut in unius Dei uocabulo, quod dici nefas est, sit diuisus. Absit, quoniam non diuiditur quod unum in deitatis substantia comprobatur, ipso Domino dicente: Ego sum Deus Abraham, et Deus Isaac, et Deus Iacob . Ipse iterum ad Moysen: Si te, inquit, interrogauerint dicentes: Quod nomen est illi? dices ad eos: Deus Abraham, et Deus Isaac, et Deus Iacob misit me ad uos; hoc mihi nomen est in sempiternum . uides quoniam per syllabam et non diuiditur quod unum esse cognoscitur: et ideo Filius et Spiritus sanctus pro hac syllaba a Patre non sunt diuisi, qui sibimet natura, deitate, potentia docentur esse coniuncti.



CAPUT XLIX. Ubi dicunt: Pater prius et postea Filius nominatur.

407 Si tibi dixerint: Ob hoc Filius Patri non cequatur, quia in Scripturis diuinis prius Pater, et postea Filius nominatur.

Responsio. Paulus apostolus, gentium magister et doctor, non quia Patrem prius nominauit, Filio derogauit, uel Patri inferiorem ostendit; cum prius Filium et Spiritum sanctum a Patre denuo nominasset, Patri utique nec iniuriam fecit, neque Filio et Spiritui sancto inferiorem fuisse perdocuit, ipso Romane Ecclesie comprobante: Habeo igitur gloriam in Christo Iesu ad Deum . Et ad Thessalonicenses: Itaque, fratres, state et tenete traditiones quas didicistis, siue per uerbum, siue per  Epistolam nostram: Ipse autem Dominus iehsu Christus, et Deus, et Pater noster qui dilexit nos . Et in Apocalypsi: Et uidi, et ecce Agnus stabat super montem Sion, et cum illo centum quadraginta quatuor millia, habentes nomen eius et nomen Patris eius . Et in Epistola Ioannis: Qui negat Filium, nec Patrem habet. Qui confitetur Filium, et Filium et Patrem habet . Item ibi: Quod si in uerbo manseritis, et uos in Filio et Patre manebitis . Item Apostolus: Hoc autem scitote, intelligentes quod omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei . Ecce Filium priori loco a Patre ostendimus nominatum. Audi etiam Spiritum  sanctum a Patre et Filio priori loco taxatum. Idem ad Ephesios: Unum corpus, et unus Spiritus sicut uocati estis in una spe uocationis uestre: unus Dominus, una fides, unum baptisma, unus Deus et Pater omnium . Nunquid quia dixerunt apostoli: Nos testes sumus, et Spiritus sanctus quem dedit Deus credentibus sibi , idcirco apostoli Spiritui sancto priores dicendi sunt? Aut quia Dominus in Euangelio a Spiritu sancto aquam primitus nominauit, cum Nicodemo principi Iudeorum intimaret 408 sacramenti baptismatis mysterium, ob hoc aquam Spiritui sancto pretulisse cognoscitur? Si quis, inquit, non renatus fuerit ex aqua et Spiritu sancto, non potest intrare in regnum Dei . Et utique nullus est in rebus humanis,  qui aquam sancto Spiritui possit preponere, uel cequalem Spiritui iudicare, cum non ab aqua Spiritum sanctum, sed aquam a Spiritu sancto purificari certissime nouerimus.



CAPUT L. Ubi dicunt: Nemo uenit ad Patrem nisi per me.

Si dixerint quod Dominus in Euangelio dixerit: Nemo uenit ad Patrem nisi per me .

Responsio. In gratia fidei una est Patri et Filio uocatio, quoniam sicut per Filium ad Patrem adducimur, ita per Patrem in Filii agnitionem attrahimur, ipso Domino in Euangelio protestante: Nolite murmurare inuicem: nemo potest uenire ad me, nisi Pater qui me misit, traxerit eum ad me . Et Paulus ad Thessalonicenses: Nos autem,  inquit, debemus gratias agere Deo semper pro uobis, fratres electi a Deo, quia uocauit nos ab initio seculi in salutem, in sanctificationem spiritus et fidei ueritatis in quo uocauit nos per Euangelium nostrum in adoptionem glorie Domini nostri Iesu Christi . Item ibi: Oramus semper pro uobis, ut uos dirigat uocatione sua Deus, et impleat omnem uoluntatem bonitatis, et opus fidei in uirtute, et clarificetur nomen Domini nostri Iesu Christi in uobis, et uos in illo . Et iterum: Ut ambuletis digne Deo, qui uos uocauit in regnum suum et gloriam . Et ad Timotheum: Hoc enim bonum et acceptum est coram Saluatore nostro Deo, qui omnes homines uult saluos fieri, et  ad agnitionem ueritatis uenire . Item ibi: Fidelis autem Deus, qui nos uocauit in gratiam istam in qua stamus, et gloriamur in spe glorie filiorum Dei . Item ibi: Confortati secundum potestatem glorie eius, in omni patientia et longanimitate, in gaudio gratias agentes 409 Deo et Patri, qui uocauit nos in societatem sortis sanctorum . Si per Patrem in gratia Filii sui et in adoptione filiorum uocamur, ut uere filii esse possimus, et ad Patrem per Filium peruenimus, que in eis distantia poterit approbari? dum quos uocat Pater, Filius suscipiet, et quos uocat Filius, pari etiam modo Patrem suscipere posse nullus nisi incredulus abnuit uel refellit.



CAPUT LI.  Ubi dicunt, quia soli Patri sacrificium immolatur.

Si uero dixerint, in hoc Pater Filio maior esse docetur, quia illi soli sacrificium immolatur.

Responsio. Ut uane propositioni uestre absque ulla subtilitate aut compositione uerborum a nobis competens et congruum reddatur responsum: Sicut Patri, ita etiam Filio non solum Christianis temporibus, uerum etiam a prisci temporis sacerdotibus multis uariisque modis probamus sacrificium fuisse oblatum, Daniele propheta dicente: Non est locus, inquiunt tres pueri, ad sacrificandum nomini tuo, et inuenire misericordiam, sed in anima et spiritu humilitatis suscipiamur sicut in holocaustomate arietum et taurorum, et multitudine agnorum pinguium, ita fiat sacrificium nostrum in conspectu tuo hodie,  ut placeat tibi . Et ut Filium fuisse agnoscas, cui hi tres pueri sacrificium se fassi sunt obtulisse; ex ipsius regis ac tyranni, qui eos in fornacem ignis mitti preceperat, confessione addisce, qui se cum tribus quartum in ipso estuantis camini incendio sociatum prodidit conspexisse: Nonne, inquit, tres uiros misimus in fornacem uinctos. Et dixerunt ei: uere rex. Et dixit: Ecce ego uideo quatuor uiros solutos et deambulantes in medio ignis, et corruptio nulla est in eis, et aspectus quarti similis est Filio Dei . Item Dei Filius per prophetam loquitur dicens: Ab ortu solis usque ad occasum sacrificium offertur nomini meo, et oblatio munda, quia magnum est nomen meum in gentibus, dicit Dominus . Et Dauid in psalmis  410 ait: In templo tuo, Ierusalem, tibi offerunt reges munera . Et ut hec de Filio Dei se dixisse doceret, in alio psalmo loquitur, dicens: Reges Tharsis et insule munera offerent, reges Arabum et Saba dona adducent, et adorabunt eum omnes reges terre, omnes gentes seruient ei . Et ut hec omnia superius designata, a Patre Filio Dei doceamus fuisse oblata, in natiuitate eiusdem Filii Dei que secundum carnem facta est, probamus fuisse completa, Euangelio comprobante: Quod cum natus esset iehsu in Bethleem Iude, in diebus Herodis regis, ecce magi ab Oriente uenerunt Ierosolymam, dicentes: Ubi est qui natus est rex Iudeorum ? Et infra: Et intrantes in domum, inuenerunt puerum et Mariam matrem eius,  et procidentes adorauerunt eum, et apertis thesauris suis obtulerunt ei munera . Sacrificium itaque quod a Christianis sacris altaribus admouetur, non solum Deo Patri, sed etiam Filio communi deuotione offertur, quoniam nec Patri sine Filio offerri [* 1Kb] , neque a Filio sine Patre sanciri.



CAPUT LII. Ubi dicunt Filium nullam cum Patre communem operam habuisse.

Si dixerint Filium nullam cum Patre communionis operam habuisse.

Responsio. Quod autem communem operam habeant Pater et Filius, hoc modo docemur: Deum primi hominis plasma ad imaginem Dei communi operationis uirtute fecisse refertur, Scriptura dicente: Faciamus hominem ad imaginem et similitudinem  nostram . Item ibi: Faciamus ei adiutorium simile . Item ibi: Descendamus et confundamus linguas eorum . Et, Pluit Dominus de celo ignem et sulphur super Sodomam . Et in Euangelio: Pater meus usque modo operatur, et ego operor . Item ibi: Pater in me manens facit opera hec. Et, Quecunque Pater facit, eadem et Filius facit similiter , etc. 411 Que ego facio non sunt mea, sed eius qui me misit Patris . Et, Ego et Pater ad eum ueniemus, et mansionem apud eum faciemus . Que omnia non discretam Patris et Filii potentiam prestant, sed unam deitatis operationem annuntiant: et is qui paternum opus exsequitur, paternis operibus alienus esse non creditur.



CAPUT LIII. Ubi dicunt solum Patrem Altissimum nuncupatum.

Si enim illud propheticum de solo Patre opposuerint testimonium quo dictum est: Sciant gentes quoniam nomen tibi Dominus, tu solus Altissimus super omnem terram .

Responsio. Si autem ex Euangelio Filium Dei cognosceres Altissimum nuncupatum, nunquam Filio derogans, hoc de solo Patre dictum poneres testimonium, cum scriptum sit: Tu, puer, propheta Altissimi uocaberis . Sed ut Filius cum Patre indiscrete in altissimis habitasse credatur, Salomonis testimonio comprobatur: Ego sapientia, inquit, habitaui in altissimis, et thronus meus in  columna nubis . Et in psalmo nonagesimo primo : Tu autem Altissimus in eternum, Domine, quoniam ecce inimici tui peribunt. Nam cum diabolus uellet thronum suum contra creatoris sui thronum in altissimis collocare, elatus superbia, hec uisus est nefando ore promere: Ponam sedem meam ad aquilonem, inquit, ascendam super sidera celi, sedebo super montes excelsos, et ero similis Altissimo . Item ibi in Salomone: Ne dixeris, peccaui, et quid accidit mihi triste? Altissimus enim patiens est redditor . Si auditum cordis tui Scripturis non uis accommodare diuinis, que Filium Altissimum docent nuncupatum,  uel diabolo crede, qui contra opificis sui thronum sedem sibi uoluerit collocare.



CAPUT LIu. Ubi dicunt Filium seipsum initium appellasse.

412 Si uero dixerint Filium ex Patre initium habuisse, pro eo quod Iudeis interrogantibus, Tu quis es? responderit, Initium quod et loquor uobis .

Responsio. Paulus apostolus Filium Dei nec initium dierum, nec finem uite habere posse scribens, in Epistola que Hebreorum nomine titulatur, hoc modo edisserit, dicens: Hic Melchisedech sacerdos Dei summi, qui obuiauit Abrahe regresso a cede regum, et benedixit ei; cui decimas omnium diuisit Abraham: primum quidem interpretatur rex iustitie,  deinde rex Salem sine patre, sine matre, sine genealogia, neque initium dierum, nec finem uite habens: assimilatus est autem Filio Dei . Et in Isaia: In humilitate iudicium eius sublatum est, quia tolletur de terra uita eius, natiuitatem autem eius quis enarrabit . Et in Euangelio: In principio erat uerbum, et uerbum erat apud Deum, et Deus erat uerbum . In isto igitur uerbo quod dicitur erat, ostendit Filium semper in Patre manentem, cuius nullus mortalium nec initium inuestigare potest, nec finem.



CAPUT Lu. Ubi dicitur: Deus, Deus meus, quare me dereliquisti?

Si tibi dixerint, Ideo minor est Filius, quia ipse pendens in cruce dixerit: Deus, Deus meus, quare  me dereliquisti ?

Responsio. Ut agnoscatis Filium a Patre, ut uos inaniter suspicamini, non fuisse penitus derelictum, hoc de ipso in Euangelio posuit testimonium. Pater meus, inquit, mecum est; non derelinquet me solum, quoniam que sunt ei placita facio semper . 413 Et iterum: Non sum solus, sed et ego, et qui me misit Pater . Et iterum: Non credis, quia ego in Patre et Pater in me ? Et Apostolus: Deus erat in Christo mundum reconcilians sibi . Et in Actibus apostolorum: Hic perambulauit benefaciens et saluans omnes qui deprimebantur a diabolo, quoniam Deus erat in illo . Et Habacuc: Egressus es, Domine Deus, in salutem populi tui, cum Christo tuo . Et propheta: Qui genuit me, requieuit in tabernaculo meo . Ex hoc, infelices, agnoscite quoniam qui in carne nostra mortali adhuc comma ens nunquam a Patre discessit, Patre utique minor dici non poterit.



CAPUT LuI. Ubi dicunt testari Apostolum Christum se secundum carnem nescisse.

Si tibi obiecerint quod Apostolus de Christo dicit: Si noueramus Christum secundum carnem, sed nunc iam non nouimus .

Responsio. Non respicitis, miseri, quod Manicheorum talia proponentes, sequamini prorsus errorem, dum sicut ipsi, ita etiam uos in illo assumpte carnis  euacuare nitimini sacramentum, ut post resurrectionem a mortuis nullum in eo credatis remansisse humanitatis indicium: non considerantes eum post eam uenerabilem passionem hac uoce discipulos arguentem: Quid turbati estis, et cogitationes ascendunt in corde uestro? Palpate et uidete, quoniam spiritus carnem et ossa non habet sicut me uidetis habere . Et iterum: Cum esset ergo sero die illa una sabbatorum, et fores essent clause ubi erant discipuli, propter metum Iudeorum, uenit iehsu et stetit in medio eorum, et dixit eis: Pax uobis. Et hoc cum dixisset, ostendit eis manus et latus: gauisi sunt ergo discipuli uiso Domino . Et iterum: Post dies octo erant discipuli intus, et Thomas cum eis; uenit iehsu ianuis clausis  et stetit in medio eorum, et dixit eis: Pax uobis. Deinde dicit Thome: Infer digitum tuum 414 huc, et uide manus meas, et mitte manum tuam in latus meum, et noli esse incredulus, sed fidelis . Et iterum: Mane autem facto, stetit iehsu in littore, non tamen agnouerunt discipuli quia iehsu erat: dixit ergo eis iehsu: Pueri, nunquid pulmentarium habetis? At illi obtulerunt ei partem piscis assi et fauum mellis. Et cum manducaret coram eis, sumens reliquias dedit eis . Et in Apocalypsi: Et uidebunt eum omnes gentes, qui eum crucifixerunt, et plangent se super eum . Et in Actibus apostolorum: uiri Galilei, quid statis aspicientes in celum? Hic iehsu qui assumptus est a uobis, sic ueniet quemadmodum uidistis eum euntem  in celum . Item ibi: Dedit eum manifestum fieri nobis testibus, qui predestinati sumus a Deo, qui simul manducauimus, et conuersati sumus per dies quadraginta cum eo, postquam resurrexit a mortuis . Respicitis quoniam qui per quadraginta dies intrans et exiens cum discipulis conuersatus est, comedit, et reliquias sumens, iisdem benedicendo porrexit, cicatricesque ac uulnera in uero corpore monstrans, discipulum suum ab incredulitatis uitio liberauit: in carne eum ueraciter resurrexisse, non nisi Manicheorum et uestra secta non recipit.



CAPUT LuII. Ubi dicunt Filium in iussu et uoce archangeli, et in tuba Dei de celo descensurum.

 Si tibi obiecerint illud quod Apostolus dixit: Nam ipse Dominus in iussu archangeli, et in tuba Dei descendet de celo .

Responsio. Aequumne uobis uidetur ut cui ante passionem in carne adhuc posito, angeli seruitium reddiderunt, de celis in iudicium ueniens, angelorum imperio compellatur? Absit, quia propria ueniet potestate, ut iustis premium, et iniustis, cum diabolo quem secuti sunt, tribuat eternum supplicium, ipso in Euangelio protestante: Cum uenerit Filius hominis 415 in maiestate sua, tunc mittet angelos suos, et colligent de regno eius omnia scandala, et eos qui operantur iniquitatem, et mittet eos in camino ignis: ibi erit fletus et stridor dentium . Et  iterum: Tunc uidebunt Filium hominis uenientem in nubibus celi, cum uirtute magna et gloria, tunc mittet angelos suos in tuba magna, et congregabit electos suos a quatuor uentis, a summo terre usque ad summum celi . Et iterum: Cum uenerit Filius hominis, et omnes angeli cum eo, tunc sedebit super sedem maiestatis sue, et congregabuntur ante eum omnes gentes, et segregabit eos ab inuicem, sicut pastor segregat agnos ab hedis, et statuet agnos ad dexteram suam, hedos autem ad sinistram . Et Apostolus: Canet enim tuba, et mortui resurgent incorrupti, et nos immutabimur . Et Isaias: Ecce ipse Dominus in iudicium ueniet cum senioribus et principibus suis reddere uindictam in ira, in flammam  ignis . Ex his tandem agnoscere debes, quoniam qui aduersus gentes in iudicium congregandas angelos dirigit, utique archangelorum iussione uenire non possit.



CAPUT LuIII. Ubi dicunt solum Patrem a fidelibus adorari.

Si autem dixerint: In hoc Patri Filius non cequatur, quia solus Pater a fidelibus adoratur.

Responsio. Si grassante perfidia mentis oculos non amitteres, agnosceres sine dubio quoniam sicut in Patre Filius, ita Pater in Filio adoratur, Isaia propheta dicente: Sic dicit Dominus Deus Sabaoth: Laborauit Aegyptus, et mercatus est Aethiopas; Sabaim uiri excelsi ad te transibunt, et tui erunt serui, et post te sequentur alligati uinculis, et adorabunt, et te deprecabuntur  . Et in Apocalypsi: Et uiginti quatuor seniores procidentes ante sedem adorauerunt uiuentem in secula seculorum . Item ibi: Et uidi alium angelum uolantem in medio celo, habentem Euangelium eternum, ut euangelizaret habitantibus super terram, dicens uoce magna: Timete 416 Deum, et date illi honorem, quia uenit hora iudicii eius, adorate eum qui fecit celum et terram, mare et fontes aquarum . Et in psalmo septuagesimo primo . Et adorabunt eum omnes fines terre, omnes gentes seruient ei. Et in sexagesimo quinto : Omnis terra adoret te, et psallat tibi. Et in Euangelio: Inuenerunt puerum et Mariam matrem eius, et procidentes adorauerunt eum . Et Esdras:  Tu Dominus Deus solus qui fecisti celum, et celum celorum, et omnes uirtutes eorum, terram, et que in ea, et mare, et que in eo sunt, et uiuificasti omnia, et uirtutes celi te adorant . Qui enim adoratur ut Pater, et diuino cumulatur honore, quis eum dicit Patri cequari non posse?



CAPUT LIX. Ubi dicunt Filium Patri gratias retulisse.

Si autem tibi dixerint: Ideo minor est Filius, quia ipse Patri gratias egisse perhibetur, per quem discipuli gratias retulerunt.

Responsio. Quemadmodum Filius in assumpti hominis forma pro nobis gratias egit, ita Pater odorem Filii sui et sue notitie in omni loco per apostolos  innotescere fecit, Paulo dicente: Gratias agimus Deo, qui nos triumphare facit in Christo, et odorem notitie sue manifestat per nos in omni loco, quia bonus odor Christi sumus in his qui salui fiunt, et in his qui pereunt . Nam quod una eademque sit gratia Patris et Filii, per quam nos liberatos esse idem docet Apostolus, hoc modo insinuat, dicens: Omnes enim peccauerunt, et egent gloria Dei, iustificati gratis per gratiam ipsius, per redemptionem que est in Christo Iesu . Et iterum: Si enim ob unius delictum multi mortui sunt, multo magis gratia Dei, et donum in gratia unius hominis Iesu Christi multis abundauit . Et iterum: Stipendium peccati mors, gratia autem Dei uita eterna in Christo Iesu Domino nostro .  Et iterum: Miser ego homo, quis me 417 liberabit de corpore mortis huius? Gratia Dei per Iesum Christum Dominum nostrum . Nam et Patri, excepto nomine Filii, discipuli sepenumero gratias retulerunt. Si prosecutionem nostram a nobis superius pro hac re prolatam considerare, uolueris, sine aliqua ambiguitate agnosces.



CAPUT LX. Ubi dicunt Filium in Sion monte a Patre regem constitutum.

Si tibi opposuerint quod per prophetam Filius dixerit: Ego autem constitutus sum rex ab eo super Sion montem sanctum eius .

Responsio. Filius in hoc quod uerbum Patris est, et Deus manens in Deo est, naturaliter cum Patre  regni obtinet dominatum: In eo uero quod uerbum caro factum est et habitauit in nobis, et regem illum legimus constitutum, et paulo minus ab angelis minoratum, Psalmista dicente: Quid est homo quod memor es eius, aut Filius hominis quoniam uisitas eum? Minuisti paulo minus ab angelis, gloria et honore coronasti eum, et constituisti eum super opera manuum tuarum . Si enim recto intelligentie sensu euangelicus Scripturas scruteris, inuenies Filium a Patre regem non constitutum esse, sed natum, Euangelista dicente: Cum ergo natus esset iehsu in Bethleem Iude, in ciuitate Dauid, ecce magi ab Oriente uenerunt Ierosolymam dicentes: Ubi est, qui natus est rex Iudeorum ? Et cum ei Pilatus diceret: Tu es rex Iudeorum? Respondit illi:  In hoc natus sum. Et, Regnum meum si de hoc mundo esset, ministri mei certarent pro me, ne Iudeis traderer . Nam, sicut uos conceditis, tunc Filius in morte regni adeptus est potestatem: ergo antequam rex fuisset a Patre Filius constitutus, nullam in sinu Patris communionis regni habuit dignitatem. Si ita est, quemadmodum propheta regem illum ante secula fuisse significat, quem saltem in medio terre 418 operaturum esse in carne presaga uaticinatione pronuntiat: Deus autem rex noster, inquit, operatus est salutem in medio terre ? Hic enim a Deo Patre rex constitutus est, qui cum Deus esset, homo pro nobis ex uirgine nasci dignatus est: nam qui cum Patre ubique  constitit, quibus terre partibus potuit in regem constitui qui celo, terre, abyssis naturaliter noscitur dominari?



CAPUT LXI. Ubi dicunt Filium inferiorem Patre esse ei potentia et natura.

Si uero dixerint de Filio, qui sicut inferior est natura, ita inferior est et potentia.

Responsio. Inferior natura, a Patre Filius non est, quia Deus de Deo, ac perfectus de perfecto, et totus de toto Filius natus est, non inequalis genitus a gignente processit, sed cequalis prorsus de paterno utero natus exiuit, ut et paterne equalitatis plenitudinem possideret, et nichilominus ab omnipotente omnipotentiam obtineret, apostolo Paulo protestante:  Qui cum in forma Dei esset constitutus, non rapinam arbitratus est esse se equalem Deo, sed semetipsum exinaniuit, formam serui accipiens . Nam et omnipotentem eum esse ut Pater est, non humane sapientie uerbis, sed diuinis astruimus documentis, Zacaria propheta dicente: Hec dicit Dominus omnipotens: Post honorem misit me ad gentes que uos predauerunt, quoniam qui tangit uos sicut qui tangit pupillam oculi eius: quoniam ecce ego iniicio manum super eos qui predauerunt uos, et erunt in predam qui predauerunt uos; et scient quia Dominus Deus omnipotens misit me  Ecce ab omnipotente omnipotens mittitur. Que intra mittentem et missum inequalitas comprobatur? Sed si hec insipientie tue adhuc parua uidentur,  omnipotentiam eius qui missus est ex subsequentibus disce, que nunc mihi uideris ignorare, Apocalypsi dicente: Ego sum et , dicit Dominus qui erat, et qui est, et 419 qui uenturus est omnipotens . Et Dauid in Psalmis: Posui adiutorium super potentem . Et iterum: Potens es, Domine, et ueritas tua in circuitu tuo . Itaque nunc conuenit, ut tanquam prauus doctor ostendas que in omnipotentia Patris et Filii possit esse distantia.



CAPUT LXII. Ubi dicunt: Iubentis et facientis potestas una non potest esse.

Si autem tibi solita uanitate dixerint Patrem et Filium unum esse non posse, quia iubentis et facientis  potestas una non potest esse.

Responsio. Nunquam plane nos aliquo diuine Scripture loco legimus Patrem dixisse Filio: Fac quod tibi iubeo uel precipio, ut iubentis auctoritatem ostenderet: uel Filium respondisse: Facio, ut obtemperantis uel facientis personam nichilominus approbaret. Sed quoniam sepius ista proponendo minus pudorem cognoscimus, que nos iam superius de communi opera Patris et Filii non pauca dixisse meminimus, ea nunc iterum insulsis mentibus tuis cogimur inculcare, que quasi sapienti credideramus semel dicta posse sufficere: Ausculta igitur, et agnosces quoniam opus Patris, est Filii, quia neque Patrem sine Filio, neque Filium sine Patre quidquam legimus  operatum; ipso in Euangelio protestante: Pater meus usque modo operatur, et ego operor . Et, Pater in me manens facit opera . Et, Si mihi non uultis credere, uel operibus credite, ut agnoscatis quia ego in Patre, et Pater in me est . Et, Ego et Pater ad eum ueniemus, et mansionem apud eum faciemus . Et, Faciamus hominem ad imaginem et similitudinem nostram . Et, Descendamus, et confundamus linguas eorum . Cum ex hoc non nescias unum opus esse Patris et Filii, cur ipse Patrem Filio iubentem astruis, et Filium facientem uel obedientem ostendis?



CAPUT LXIII. Ubi dicunt Filium Patri non esse ceternum.

 420 Si tibi dixerint, Quia eternus non dicitur Filius, sicut Pater eternus dicitur.

Responsio. Ut autem eternus, ut Pater est, Filius approbetur, in psalmo centesimo octauo decimo  manifestius declaratur. In eternum, Domine, ait, uerbum tuum permanet in celo. Et in Isaia: Omnis caro fenum, et omnis gloria hominis sicut flos feni: aruit fenum et flos, uerbum autem Domini manet in eternum . Item ibi: Ego sum primus et ego in eternum, manus mea fundauit terram, et dextera mea solidauit celum . Filius itaque nec in eternum Patri dissimilis inuenitur, nec potentia inferior approbatur: quoniam qui deitate unumque sunt potentia, eternitate distingui non possunt, sed neque Filius caret eternitate nature, qui  omnem in se deitatis plenitudinem docetur possidere.



CAPUT LXIu. Ubi dicunt Patrem Filium fecisse. Filium uero omnia.

Si dixerint, Pater Filium fecit, Filius uero omnia.

Responsio. In deitatis natura, in qua Pater et Filius unum sunt, Filium nunquam legimus a Patre factum fuisse, sed genitum. Nam si in hoc quod uerbum Patris est, factum astruitis Filium, nequaquam ergo Deus Pater perfectionem substantie sue in semetipso habebit, qui uerbum perfectum, et iugiter permanens ante Filii sui natiuitatem in se habere non potuit. Sed nos qui Filium de Patre ineffabiliter et sine initio credimus natum, nec perfidie uestre, unitatem fidei uindicantes, cedimus resistendo, nec uersutia superamur, ut ueritatem 421 paterne natiuitatis  denegemus in Filio, cuius natiuitatem nec ipse Pater qui genuit, tacuit, nec ipse Filius qui de Patre natus est, sua predicatione reticuit, ipso dicente: Sic enim Deus dilexit hunc mundum ut Filium suum unigenitum daret pro eo . Et iterum: Unigenitus Filius qui est in sinu Patris, ipse narrauit . Et Iudeis ipse Dominus dicit: Indignamini mihi, quia dixi uobis, Filius Dei sum . Et iterum: Ego de Patre exiui, et ueni in hunc mundum . Et Dauid in persona Dei Patris in Psalmis canit, et dicit: Eructauit cor meum uerbum bonum . Item ipse: In splendoribus sanctorum ex utero ante luciferum genui te . Item ipse de Filio: Dominus  dixit ad me, Filius meus es tu, ego hodie genui te . Et in Euangelio, dum idem Filius in Iordane baptizaretur, uox Patris intonuit dicens: Hic est Filius meus dilectissimus, in quo bene complacui . Et in monte tribus discipulis: Hic est Filius meus dilectissimus, ipsum audite . Audi Patrem de se genuisse propria uoce testantem, audi Filium natiuitatis sue originem, unde uel ex quo inenarrabili ortu sit, demonstrasse. Desine facturam dicere, celorum ac mundi, et creaturarum omnium conditorem.



CAPUT LXu. Ubi dicunt: Sicut Pater habet uitam in semetipso, ita et Filio dedit uitam habere in semetipso.

Si tibi opposuerint quod Filius dixerit: Sicut habet  Pater uitam in semetipso, sic dedit Filio uitam habere in semetipso .

Responsio. Si Filius ante mundi exordium in Patre manens uitam non habuit, quomodo auctor uite dicitur, et uita eterna probatur? Postulastis, ait Petrus apostolus, uirum homicidam donari uobis, auctorem uero uite interfecistis suspendentes in ligna . Et Ioannes apostolus: Hic est uerus Deus, et uita eterna . Et ipse Dominus ad Martham: Ego sum resurrectio et uita . Item ibi: Ego sum panis uite, qui de celo 422 descendi . Et ad Patrem: Sicut dilexisti me, et ego dilexi eos . Et uitam eternam do eis . Et iterum: Ego ueni ut uitam habeant. Sicut enim in huius nominis  nuncupatione uita a uita non potest diuidi, ita Filius a Patre in diuinitatis substantia non potest separari: nam et Pater non aliam uitam quam eam quam in se habet manentem Filio dedit; sed quam habet, ipsam dedit; et quanta in eo est, tantam dedit, et in hoc ipse, quod uitam dederit Filio, non amisit.



CAPUT LXuI. Ubi dicunt solum Patrem lucem habitare inaccessibilem.

Si tibi opposuerint quod de Patre solum dictum sit, qui solus habet immortalitatem, et lucem habitat inaccessibilem .

Responsio. Non solum Pater sine Filio lucem inaccessibilem habitat, quia ubi Pater est, ibi etiam Filium esse indubitabili fide credendum est. Nam si  solus Pater sine Filio, quod dici nefas est, lucem habitat inaccessibilem, necesse est ut sequestratam Pater habeat a Filio mansionem: quod si ita est, quonam modo ipse Filius ad dexteram Patris astans a beato martyre Stephano potuit conspici , si Pater secundum uos aliis dicitur sedibus contineri? Absit hoc a sensu fidelium, Christo in unitate fidei adherentium? Quoniam sicut non est in Filio cum solus Pater dicitur lucem inaccessibilem habitare, ita non sufficit Patri, cum Sapientia, que est Filius, gyrum celi sola dicitur circuire . Quod itaque cum sit inuisibilis et ingenitus, in Filio uisus Apostoli testimonio comprobatur, et in Filio, a se ineffabiliter genito, mansisse ac requieuisse  monstraretur, ipso Filio in propheta dicente: Qui genuit me, requieuit in tabernaculo meo . Et in Euangelio: Pater in me manens facit opera hec . Et; Deum nemo uidit unquam nisi unigenitus Filius qui est in sinu Patris . In sinu Patris erat Filius ab initio, et ex corde Patris uerbum bonum eructatum est; quomodo 423 non in corde paterno cum eodem consistens, lucem inaccessibilem habitasse credendus est? Nunquid Pater absque ulla luce in Filio potuit commanere, aut in tabernaculo Filii sine eadem potuit requiescere, cum idem Filius candor sit eterne lucis, et speculum sine macula deitatis , quam Salomon super salutem suam dilexisse dixit: In cuius specie semper delectari gestiuit. Super salutem  et speciem, inquit, dilexi eam, et pro luce proposui habere eam, quoniam inexstinguibile est lumen eius ? Hanc igitur lucem Dauid propheta desiderans, anxius proclamat, hec dicens: Emitte lucem tuam, et ueritatem tuam . Et iterum: In lumine tuo uidebimus lumen . In huius igitur luminis claritate Filius seipsum in monte tribus discipulis preostendit, et metu mortis perterriti, prostrati in faciem, finem sibi uite adesse senserunt. Hanc, inquam, lucem in se demonstrans Filius proclamabat, dum ut in eadem incederent suos discipulos premonebat: Dum lucem habetis, inquit, ambulate in luce . Et iterum: Ego sum lux huius mundi, qui sequitur me, non ambulat in tenebris, sed habebit  lumen uite eterne . Et Euangelista: Erat lux uera, inquit, que illuminat omnem hominem uenientem in hunc mundum . Si hec lux, que credentibus promittitur, in Filio esse probatur, et cum eterno eterna esse dicitur, quomodo a uobis ab inaccessibili luce Patris Filius separatur? Si enim Filius Deus uerus et uita eterna, sine dubio in hac luce simul cum Patre habitare credendus est, quam nullus modo in hoc mortali corpore constitutus, potest aliquatenus contueri; sed dum apparuerit, tunc uere illam uidebit sicuti est, qui eius conspectibus dignus fuerit coaptari: et non sicut Moyses ceterique prophete per enigmata et figuram, sed ipsam ueraciter in Filio secundum Apostolum contuebitur deitatis substantiam. Nam si  hunc eumdemque prophete testimonium sequentem, sereno mentis intuitu inuestigare uolueris, inuenies Filium non nuncupasse ab hac luce Patris penitus separari, quoniam cum solum Filium dixerit in terra cum hominibus conuersatum, Patrem ab illo non fecerit alienum.



CAPUT LXuII. Ubi dicunt Filium ut Patrem non esse perfectum.

424 Si dixerint quod propheta de Filio dicere potuit: Imperfectum meum uiderunt oculi tui, et in libro tuo omnes scribentur .

Responsio. Si, quemadmodum dixit Apostolus, lege Christi legitime utereris, agnosceres utique Filium et principem diuinis Litteris astrui, et perfectum,  Paulo apostolo attestante: In diebus carnis sue, inquit, orationes et preces ad Deum, qui poterat saluare eum a morte, cum clamore forti et lacrymis obtulit, exauditus est propter timorem, manifestus existens Filius, ex iis que passus est didicit obedientiam, qui perfectus factus est omnibus obedientibus sibi, et auctor salutis eterne et pronuntiatus a Deo princeps sacerdotum . Item ibi: Sermo autem iurationis, qui post legem est, Filium in eternum perfectum . Item ibi: Habentes ergo principem sacerdotum qui penetrauit celos, Iesum Filium Dei . Item ibi: Curramus ad propositum nobis premium agonis, respicientes ad principem et perfectorem Iesum . Et iterum: Donec occurramus omnes  in unitatem fidei et agnitionem Filii Dei in uirum perfectum, in mensuram etatis plenitudinis Christi . Recense, queso, que superius de perfectione et principatu Filii sunt posita, et noli alterius in tuam perniciem meditari subdole uanitatem.



CAPUT LXuIII. Ubi dicunt: Sicut me misit uiuus Pater, et ego uiuo propter Patrem.

Si autem dixerint in hoc minorem esse Patre Filium, quia ipse dixit: Sicut me misit uiuus Pater, et ego uiuo propter Patrem.

425 Responsio. Hec res non inequalitatem Filii indicat, sed plenam in illo diuinitatis substantiam demonstrat, eo quod Filius non a semetipso, neque  ex nichilo, sed a Patre subsistat, quod est summum et singulare unitatis indicium: uiuere enim Patris, quid est aliud nisi esse? et uiuere Filium propter Patrem, quid aliud est quam in Patre subsistere? Ergo sicut me misit uiuus Pater, ait, et ego uiuo propter Patrem : posset utique dicere, Et ego uiuo per Patrem, si aliquam in se inferioris potentie diuersitatem uellet ostendere, quoniam qui per alterum uiuit, per seipsum utique uiuere minime possit; qui uero propter alium uiuit, ipse magis uiuentis causa existit. Sicut enim per uiuentis Patris missionem mundo innotuit Filius, ita per uiuentem Filium, Patris nomen mundo et hominibus innotuit, dum non propter Patrem semetipsum uiuere comprobauit, dicendo: Notum feci eis nomen tuum, et  notum faciam, et manifestaui nomen tuum hominibus . Qui enim in reuelando se inuicem pares sunt, potentia utique impares esse non possunt.



CAPUT LXIX. Ubi dicunt in Filio Patrem fuisse compositum.

Si uobis dixerint: Si Deus in Deo est, id est intua Filium Pater, alter ergo in altero compositus erat.

Responsio. Nos quoque ideo credimus in Filio, quia Pater in ipso est, quia ipse ait: Pater in me, et ego in Patre . Item Paulo apostolo ob hoc credimus predicanti, quia ipse dixit: Deus erat in Christo mundum reconcilians sibi .  Ideo Isaie prophete Christianum accommodamus auditum, quia inseparabiliter unitis predicare orsus est sacramentum, dum in Filio Patrem semper unum Deum fuisse asseruit, preter quem alterum non esse predixit. In te est Deus, ait, et nesciebamus: tu enim Deus seculorum Saluator . Salomonis etiam prophetie idcirco indubitanter credimus, quoniam in tabernaculo 426 unigeniti Filii Deum ingenitum requieuisse eo annuntiante cognoscimus: Qui genuit me, inquit, requieuit in tabernaculo meo . Deus igitur, qui simplicis nature est, in altero compositus non est, quia secundum deitatis nature substantiam, unus in Filio Deus est, in quibus etiam si due persone et nomina designantur, una tamen in eis est diuini nominis uirtus; quoniam qui natura unum sunt, diuinitate diuersi  esse non possunt.



CAPUT LXX. Ubi dicunt, Patrem ex quo omnia, et Filium per quem omnia.

Si autem dixerint: Si Pater et Filius unum sunt, quomodo Pater alter est ex quo sunt omnia, et alter Filius, per quem sunt omnia?

Responsio. Expelle tandem a sensibus tuis ea que tibi a uia ueritatis erranti heresis Ariana inculcat, et cognoscas quia sicut de Filio, ita etiam de Patre dictum Scriptura sancta commemorat, quoniam sicut per Filium omnia, ita per Patrem uniuersa creduntur esse perfecta. Sed si hoc minorem Patri iudicas Filium, quia dixit Apostolus: Unus Deus Pater,  ex quo omnia, et unus Dominus iehsu Christus, per quem omnia , diligenter uniuersa que ab Apostolo dicta sunt debes aduertere: et inuenies etiam Patrem ab huius operis nuncupatione alienum non esse, eodem Apostolo affirmante: Fratres, Deus, inquit, per quem uocati estis in una spe uocationis uestre . Et iterum: Quoniam ex ipso, et per ipsum et in ipso sunt omnia . De quo hoc dictum opinaris? queso responde: Si de Patre hec dicit Apostolus, respice, quia ex ipso, et per ipsum, et in ipso sunt omnia. Si uero de Filio, pari etiam modo debes aduertere, quoniam ex ipso, et per ipsum, et in ipso sunt omnia. Quocunque argumento unitatem Patris et Filii uolueris impugnare, sermonum tuorum sententiis uideberis  subiacere.



CAPUT LXXI. Ubi dicunt: Si Pater et Filius unus Deus, ergo prius uerbum, et postea Deus.

427 Si tibi dixerunt: Si Pater et Filius unum sunt, ergo prius uerbum, et postea Deus est dictus, quia scriptum est: In principio erat uerbum, et uerbum erat apud Deum, et Deus erat uerbum .

Responsio. Si secundum differentiam communis nature Pater et Filius unus Deus non dicitur, duo ergo a uobis dii natura dissimiles, et potentia inequales, gentil um more coluntur contra illud quod dictum est: Audi, Isrel, Dominus Deus tuus, Deus unus est . Nos deinde non uerbum ante  Deum, non Deum ante uerbum, sed utrumque simul unum Deum in nostre fidei professione fatemur: quia Patrem et Filium nulla ab inuicem temporis interualla distinguunt: et ubi neque tempus, neque aliquod momentum temporis inuenitur, ita nec anterius posteriusue, quod dicere nefas est, inuenitur. Nos quoque unicum Dei Filium non solum uerbum, sed et splendorem uirtutemque Patris, et sapientiam, secundum diuinarum Scripturarum eloquia nuncupamus. Et sacrilegium est dicere Patrem lucem sine splendore, aut fortem sine uirtute, aut sapientiam aliquando sine sapientia sua fuisse, cuius perfecta diuinitas nichil ad perfectionem suam accidentibus rebus assumpsit, quem in semetipso continere que sua sunt, rationalis uniuersitas credendo cognoscit.  Quod uero Euangelista uerbi appellatione uti primitus uoluit, unitatem diuinitatis euidentius declarauit: Filium ante Patrem nominans, non temporis aut honoris relationem assignans: quoniam ubi uerbum apud Deum, et Deus uerbum fuisse narratur, nec Deus uerbo, nec uerbum Deo preponitur.



CAPUT LXXII. Ubi dicunt: Si Pater et Filius unus Deus, prius ergo Deus, et postea Pater est dictus.

428 Si tibi dixerint: Si Pater et Filius unus est Deus, ergo antea Deus erat et postea gignendo Pater est dictus.

Responsio. Si ergo secundum uos primo Deus singulariter subsistendo, et postea Pater est dictus Filium  generando, ergo ipsum Patris nomen nequaquam erit eternum, quod ad sue appellationis uocabulum ex tempore sumpsit initium. Si secundum te ita est mutabilis et proficiet, erit mutabilis deinde, quia ex Dei nomine in Patris nuncupationem transiuit. Proficiens ergo, quia cum se in Dei nomine positum minus perfectum uideret, ad cumulum sue perfectionis conficientium modo Patris sibi nomen adiecit. Quis autem te non uideat, quod idcirco hoc loco illo Apostoli usus es testimonio, ut quia dixit: Deus et Pater Domini nostri Iesu Christi scit , exinde te uoluisse ostendere dignitatem Dei, antecedere Patris affectum? Et licet iam plurima de eo, quod nunc repetere uoluisti, superius dicta meminimus, superfluum uidetur ea iterum repetere,  que semel dicta ad instructionem legentium possint proficere. Sed ne nos imperitie arguas proposita declinasse, scire te conuenit eumdem apostolum Ephesiis conscribentem, Filium et Patrem primitus nominasse, et postea deitatis eius uocabulum indidisse: Gratias, inquit, agentes semper pro omnibus in nomine Domini nostri Iesu Christi, Patri et Deo subiecti inuicem in timore Christi . Cum ergo uideas Apostolum aliquando Dei, aliquando Patris appellatione primitus uti, apertissime docet diuini paternique nominis uocabulum sempiternum fuisse, et Filium sempiterno Patri consempiternum esse, et cum eodem iugiter permanere.



CAPUT LXXIII. Ubi dicunt: Filius et Pater, unus non dicitur Deus, qui ante tempora ex Patre, ex uirgine postea natus est.


429 Si tibi dixerint: Quomodo qui ante tempora ex Patre natus, et ex uirgine postea editus, cum sempiterno et ingenito Patre unus erit Deus?

Responsio. Alia est uerbi natura, qui impassibilis manens, nullo tristitie concutitur metu: et alia nostri generis anima, qua de nobis, id est de matre, ut perfectum ostenderet hominem, suscipere hominem dignatus est Filius. De qua etiam dicebat: Tristis est anima mea usque ad mortem . Et ideo gemina, id est diuina atque humana natiuitas,  diuersum a Patre Filium non probauit, quoniam in illo ex paterne nature substantia quantus est mansit, et in hac qua de uirgine postea est editus non mutauit, ipso in Euangelio protestante: Ego et Pater unum sumus ; et, Sint in nobis unum, sicut sumus tu in me, et ego in te . Nam illud quod ait: Potestatem habeo ponendi animam meam, et potestatem habeo iterum sumendi eam , diuinitati eius omnimodo congruit, quoniam nullus absque eius diuinitate reperitur locus ubi ab illo debeat poni, uel unde possit iterum sumi. Ingenitum sicut Pater est Filium non fatemur, quoniam si sicut Pater ingenitus est, ingenitus dicatur et Filius, tunc magis unum esse non possint: quia unusquisque in propria natura consistens, communionem substantie cum altero non haberet.



LIBER SECUNDUS. QUOD SPIRITUS SANCTUS SIT UNUS DEUS CUM PATRE.



CAPUT PRIMUM. Ubi dicunt, Patrem, et Filium et Spiritum sanctum non esse unum Deum quia propriis nominibus distinguuntur.

430 Si tibi dixerint: Quia Pater et Filius et Spiritus sanctus ob hoc unum non sunt, quia propriis nominibus distinguuntur.

Responsio. Si ob hoc quod Pater Deus, et Filius iehsu Christus, et Spiritus sanctus Paracletus nuncupatur, unum esse non possunt: non ergo relinquetur Filio, uel Spiritui sancto, ut deitatis uocabulo nuncupentur. Si ita est, ubi est illud, quod de Filio dixit Apostolus? Quorum patres, ex quibus Christus secundum carnem, qui est super omnia Deus benedictus in secula . Aut cur Ieremias tale  illi prebuit testimonium, ut eum diceret Deum in terra cum hominibus conuersatum? Hic Deus noster inquit, et non applicabitur alter ad eum . Et post paululum dixit: Post hec in terris uisus est, et cum hominibus conuersatus est . Et iterum Apostolus ait: Exspectantes beatam spem, et aduentum glorie magni Dei, Saluatoris nostri Iesu Christi . Si ergo Pater Deus dicitur, et Filius eodem est uocabulo nuncupatus, quomodo non unum nomen est Patris et Filii, qui ab inuicem in ipsa deitatis nuncupatione non sunt diuisi? Spiritus enim sanctus ab hoc deitatis uocabulo alienus non esse monstratur, cum ab apostolo Deus et Dominus 431 idem Spiritus sanctus appellatur: Spiritus Deus est, inquit . Filius in  Euangelio dixit: Quod natum est de carne, caro est, quia de carne natum est: et quod natum est de Spiritu, spiritus est, quia Deus Spiritus est . Superflue igitur uoluisti communia nomina unicuique persone speciali quadam distributione partiri, cum inseparabili appellationis genere sacre Trinitatis congrue supernarum quoque uirtutum preconia contestantur.



CAPUT II. Ubi dicitur: Cum abiero, mittam uobis Paracletum.


Si tibi de Spiritus sancti persona dixerint, quod ipse Dominus Dei Filius dixerit: Cum abiero, mittam uobis Paracletum Spiritum ueritatis, et ipse uos docebit omnem ueritatem .

Responsio. Ipse te diuinus ordo dictorum debuit edocere quod perfidie errore cecatus, non permitteris serena mentis intentione prospicere: quod enim tam pium, tamque conueniens generi humano subsidium diuinitas potuit procurare, quam ut is qui seipsum ueritatem esse predixit, Spiritum etiam sanctum ueritatem esse sua predicatione signauerit? In  quo si secundum uos ueritas non fuisset, uel inferiorem a Filio substantiam possideret, ueniens utique omnem ueritatem discipulos non doceret. Sed quia una est deitas et potentia in utrisque, idcirco que Filius docet, ea ipse et Spiritus noscitur edocere, et in hoc Spiritus sanctus inferior Filio non potest appellari, uel dici: quoniam sicut ipse Spiritum discipulis misit, ita se a Spiritu sancto missum prophetica annuntiatione predocuit, ipso Isaia loquente: Spiritus Domini super me, propter quod unxit me, euangelizare pauperibus misit me, predicare captiuis remissionem, et cecis uisum , etc. Et Euangelista ita de eo annuntiat: Ipse autem iehsu ait: Regressus est in uirtute Spiritus in Galileam . Qui in Spiritu regrediens, uirtutum  opera exercebat, inferiorem a se Spiritum sanctum fuisse annuntiare non potest.



CAPUT III. Ubi dicitur: Ego Dominus firmans tonitruum, et creans spiritum.

432 Si tibi propheticum obiecerint testimonium, quo dictum est: Ego Dominus firmans tonitruum, et creans spiritum .

 Responsio. Propheta hec dicens, non Spiritum sanctum creaturam ostendit esse, sed uentum, qui in commotione eris sepius exoritur, quem etiam fulgura et tonitrua precedere comprobantur, Ieremia dicente: Spiritus in omni regione spirat in nubibus, cui cum imperatum fuerit perambulare per totum orbem, perficit quod imperatum est, fulgura etiam desuper missa, ut comburant montes et siluas, faciunt quod preceptum est . Hec autem neque in specie, neque in uirtute illi uni similant, unde neque existimandum est, neque dicendum est illos deos, cum non possint neque iudicium iudicare, neque hominibus benefacere, quia non sunt dii. Et in Ezechiele: Hec dicit Dominus: Inducam spiritum extollentem cum iracundia mea, in  consummatione peribitis uos, et quem unxistis: reuelabuntur fundamenta eius, et corruent . Et Ionas propheta: Et Dominus suscitauit spiritum in mari, et facta est tempestas magna in mari, ita ut nauis operiretur fluctibus . Item ibi: Et factum in crastino oriente sole, precepit Deus spiritui ustionis, et percussit sol super caput Ione, et estuabat . Item in Psalmis: In Spiritu uiolento conteres naues Tharsis . Item ibi: Pluet super peccatores laqueos ignis: et Spiritus procelle pars calicis eorum. . Item ibi: Statuit spiritus procelle, et exaltati sunt fluctus eius . Item ibi: Ignis, grando, nix, glacies, spiritus procelle, que faciunt uerbum eius . Nam quia creator est et non  creatura, ut uos dicitis, Spiritus sanctus, hoc modo docetur, Dauid propheta dicente: Auferes spiritum eorum et deficient, emittes Spiritum tuum et creabuntur . Item 433 ipse: uerbo Domini celi firmati sunt, et Spiritu oris eius omnis uirtus eorum . Et in libro sermonum Iob: Spiritus diuinus est qui fecit me . Et in cantico Iudith: Tibi seruiat omnis creatura tua, quoniam tu mandasti et creata sunt, misisti Spiritum tuum, et edificata sunt . Et in Salomone: Et uidit, et numerauit, et mensus est omnia, et ipse creauit ea per Spiritum sanctum, qui creator est et effector operis sui , id est creature a se facte non potest comparari, uel etiam similis iudicari.



CAPUT Iu.  Ubi dicunt Spiritum sanctum prophetis fuisse subiectum.

Si tibi dixerint illud quod scriptum est: Spiritus prophetarum prophetis subiectus est .

Responsio. Spiritus prophetarum Spiritui sancto subiicitur, non autem Spiritus sanctus, quo inundante prophetarum spiritus loquebatur, Dauid in Psalmis canente: Audiam quid loquetur in me Dominus Deus . Nunquid is qui a propheta uel etiam apostolo Deus et Dominus nuncupatur, sublata potestate proprie dominationis subiicietur prophetis? Absit, quoniam qui dona carismatum apostolis uel prophetis propria contulit potestate, potestat non  subiicietur aliene, Petro apostolo affirmante: Nunquam humana uoluntate, inquit, prophetia allata est aliquando, sed a Spiritu sancto repleti loquebantur homines . Et in Salomone: Non est in hominis potestate spiritus ut prohiberi possit, sed nec subiicitur illi, quoniam mortalis est . Et in Machabeorum: Eliodorus autem quod statuerat perficiebat eodem loco cum satellitibus suis circa erarium presens, sed Spiritus omnipotens, et omnis potestatis magnam fecit ascensionis euidentiam . Si enim mens uestra interiori lumine lustraretur, nunquam a uobis de Spiritus sancti potentia talia proferrentur: quoniam qui prophetas, ut uentura predicarent, uirtute propria adimpleuit, prophetis utique subiectus esse non potuit.



CAPUT u. Ubi dicunt, Spiritum sanctum in perscrutando nescire que Dei sint.

434 Si tibi dixerint: Ideo Spiritus sanctus perscrutatur arcana, quia quod certum est nesciat, sed quod minus nouit, scrutando nosse desiderat.

Responsio. Spritus sanctus in perscrutandis que Dei sunt, Patri uel Filio inferior non probatur, quia et ipsa diuinitas dum ea que sunt Spiritus sui scrutatur, a nullo Christianorum inferior sancto Spiritui iudicatur, Propheta dicente: Meditatus sum nocte cum corde meo, exercitabam et perscrutabar spiritum meum . Et Apostolus: Nemo scit que sunt hominis nisi spiritus hominis qui in ipso est. Ita que Dei sunt nemo nouit nisi Spiritus Dei  . Audi, heretice, quoniam que Dei sunt Spiritus sanctus non ignorat, sed magis notitiam Dei quam ipse spiritaliter nouit, sibi credentibus manifestat.



CAPUT uI. Ubi dicitur: Ille me glorificabit, quia de meo accipiet.

Si tibi dixerint quod de Spiritu sancto dixerit Filius: Ille me glorificabit, quia de meo accipiet .

Responsio. Spiritus sancti potentia si qualis uel quanta sit uultis agnoscere, ex apostoli Pauli doctrine potestis uniuersa condiscere, ipso dicente: Unicuique datur, inquit, manifestatio spiritus ad utilitatem: alii quidem datur per spiritum sermo sapientie, alii sermo scientie secundum eumdem spiritum, alteri fides in eumdem spiritum, alii donatio curationum in  uno spiritu, alii operationes uirtutum, alii prophetia, alii diiudicatio spiritus, alii genera linguarum, alii interpretatio sermonum . Omnia hec operatur unus atque idem spiritus, diuidens 435 propria singulis prout uult . Et Dominus in Euangelio: Nolite mirari, inquit, quia dixi uobis, oportet uos denuo nasci, quia spiritus ubi uult spirat, et uocem eius audis, sed nescis unde ueniat et quo uadat . Et Apostolus: Si enim sermo qui per angelos dictus est, factus est firmus, et omnis preuaricatio et inobedientia iustam accipit retributionis mercedem, quomodo nos effugiemus tantam negligentes salutem ? Que cum initium accepisset ut narraretur per Dominum, ab iis qui  audierunt in nobis confirmata est, contestante Deo signis, et prodigiis, uariis uirtutibus, et Spiritus sancti diuisionibus secundum suam uoluntatem. Cum ergo non nescias Spiritum sanctum dona superius comprehensa propria uoluntate singulis suis esse partitum, quomodo eum astruis hec omnia tanquam nichil habentem a Filio accepisse, qui et ipsum Dominum misit, et prophetas, atque apostolos sua uirtute repleuerit?



CAPUT uII. Ubi dicunt Spiritum sanctum ante tempora a se non esse locutum.

Si dixerint de Spiritu sancto, quod non a semetipso locutus sit, sed que audiuit a Filio, protulit .

 Responsio. Nos igitur, qui Spiritum sanctum Deum et Dominum confitemur, non iussione alterius, sed potestate propria ostendimus fuisse locutum, Paulo apostolo doctore gentium attestante. Aemulamini, ait, spiritalia dona, magis autem ut prophetetis. Qui enim loquitur lingua, non hominibus loquitur, sed Deo; nemo enim audit: spiritus enim loquitur mysteria . Et Dominus discipulis dixit: Cum tradiderint uos, nolite cogitare quid loquamini, dabitur enim uobis in illa hora quid dicatis; non enim uos estis qui loquimini, sed spiritus Patris uestri qui loquitur in uobis . Et Marcus euangelista: Cum duxerint uos tradentes, nolite cogitare quid loquamini, sed quod datum fuerit uobis in illa hora, id loquamini: non enim 436 estis uos loquentes, sed  Spiritus sanctus . Ex hoc itaque debes arguere, quia non sunt ab inuicem Filius et Spiritus sanctus in natura deitatis diuersi, qui in unitate spiritus et uinculo pacis sibimet uidentur esse coniuncti.



CAPUT uIII. Ubi dicunt Spiritum sanctum non a se, sed ex insufflatione Filii in discipulos aduenisse.

Si autem dixerint quia Spiritus sanctus non sua sponte, sed insufflatione Filii in discipulos uenit.

Responsio. Ex hoc inter Filium et Spiritum sanctum aliquam diuersitatem non potestis constituere, cum uideatis eumdem Dominum et Saluatorem nostrum discipulorum corda non de alieno repleuisse spiritu, sed de proprio: et non inferiorem, sed cequalem  suis largitus est, ut in se et sibi in fide adherentibus unus spiritus flaret. Qui adheret, inquit apostolus Paulus, meretrici, unum corpus est: qui autem adheret Domino, unus spiritus est . Nos igitur Spiritum sanctum spontanea uoluntate in discipulos aduenisse, et eos sua uirtute repleuisse monstramus, et ex libro qui apostolorum Acta continet edocemus. Cum complerentur, inquit, dies Pentecostes, erant omnes simul in unum, et factus est subito de celo sonus tanquam aduenientis spiritus uehementis, et repleuit omnem locum in quo erant sedentes, et uise sunt illis diuise lingue tanquam ignis, qui et sedit super unumquemque illorum, et repleti sunt Spiritu sancto . Et iterum:  Paulus autem repletus Spiritu sancto, intendens in illum, ait: O plene dolo et cauillatione, fili diaboli, inimice omnis iustitie, quare uis perdere uias Domini cum sint recte ? Et angelus Zacarie: Ne timeas, Zacaria, quia exaudita est deprecatio tua: ecce uxor tua Elizabeth pariet tibi filium, et uocabis nomen eius Ioannem; uinum et siceram non bibet, et Spiritu sancto implebitur adhuc in utero matris sue . Item ibi: Et Zacarias pater eius repletus est Spiritu sancto, et prophetauit . Item ibi: Elizabeth 437 mater eius repleta Spiritu sancto loquebatur benedicens Deum. Ex iis igitur testimoniis tandem agnosce quoniam spiritus quem de flatu Saluatoris discipuli acceperunt inferiorem a Filio non probatur habere substantiam, quia nullum  nouimus in propria natura manentem inferiorem sui uel ex alia materia uenientem habere spiritum, quo ad ceterorum utatur supplementa membrorum; sed quod de proprio spiritu ex quo ipse consistit alia, ut diximus, membra replere possit, uel regere, nullus ambigit.



CAPUT IX. Ubi dicitur Spiritum sanctum flatui comparatum.

Si autem dixerint illud quod scriptum est: Spiritus a me procedit, et omnem flatum ego feci .

Responsio. Flatum quem Dominus se fecisse commemorat, non Spiritum sanctum fuisse nos credimus, sed creature spiritum esse fatemur, quem ut possint subsistere acceperunt: nam Spiritum sanctum non  legimus factum a Filio, quem factorem omnium rerum nouimus fuisse cum Filio: si enim in faciendo ea que facienda fuerant propria Spiritus sanctus sicut Filius non usus est potestate, quomodo suo nutu constituit que constituenda fuisse presaga maiestate conspexit? Hoc ipsum Iob patriarcha in libro sermonum suorum probante: A spiritu Domini, inquit, datur glacies super terram, et gubernat aquam qualiter illi placuerit, et frumentum irrigat in nubibus, disseminat autem nube lucem suam, et ipsa in circuitu uertitur gubernaculis ad operanda omnia que mandauerit ei, quia hec a Deo constituta sunt super terram . Et Apostolus: Qui operatur, inquit, omnia in omnibus . Et in Actibus: Placuit, inquiunt apostoli, Spiritui sancto et nobis,  nichil amplius oneris imponere uobis . Nam quia eosdem apostolos misit ubi uoluit, et prohibuit unde uoluit, et ex eodem libro docetur: Cum ieiunassent et orassent, inquit, imposuerunt eis manus, et 438 dimiserunt eos . Ipsi igitur dimissi a Spiritu sancto uenerunt Seleuciam. Et iterum: Petro autem cogitante de uisu, dixit ei Spiritus sanctus: Surge et uade cum illis, nichil dubitans quia ego misi eos . Quod autem et prohibuerit ita docetur: Peruenerunt autem Phrygiam, et Galatie regionem, prohibiti a Spiritu sancto loqui uerbum in Asia . Tante enim excellentioris potentie esse probatur Spiritus sanctus, ut angeli et archangeli, qui quotidie in conspectu Dei Patris et  unici Filii sui uersantur et astant, in ipso quoque Spiritu secundum apostolice predicationis sententiam, leni nutu et furtiuis, ut ita dicamus, aspectibus prospicere concupiscant, Petro apostolo confirmante: De qua salute, inquit, exquisierunt prophete qui futuram gratiam in nobis prophetauerunt, scrutantes in quibus, uel quali tempore significaret in eis spiritus Iesu Christi . Et infra: In quo concupiscunt, ait, angeli prospicere . Tu igitur habe illi reuerentiam, et honora ut Deum, et noli eum flatui hominis, uel cuiuslibet generis comparare, cuius aspirationis aduentu nostra corpora credimus in nouissimo de sepulcro resuscitari. Nam si, quod absit, creatura fuisset, utique Paulus, dum supernas atque inuisibiles creaturas, id est sedes,  dominationes, principatus et potestates in ordine recenseret, ipsum quoque principaliter nominasset.



CAPUT X. Ubi dicunt Filium Dei et Dominum sancto Spiritui comparatum.

Si tibi dixerint: Sicut Pater Deus et Dominus est Filio suo, ita Filius Dominus et Deus est Spiritui sancto.

Responsio. Plurima iam de Spiritus sancti persona, quod Deus et Dominus nuncupetur, testimonia posuisse meminimus, ut iam nichil addere deberemus. Sed ne ignauie deputetur, aut subterfugere nos propositionis uestre ponderosam sarcinam estimetis, quanta ipse pro sui defensione donauerit, dubias  439 mentes deitatem et dominationem illi naturaliter insitam non nostris uerbis, sed diuinis ipso largiente docemus oraculis, Isaia propheta dicente: Non audiuit Iacob Dominum, qui redemit eum, et suscepit, et exaltauit eum . Et infra: Sed irritauerunt Spiritum sanctum, et conuertit se illis in scandalum . Et Ieremias: Spiritus faciei nostre Christus Dominus, qui comprehensus est in interitu eorum, sub cuius umbra uiuimus inter gentes . Et Petrus apostolus Ananie dixit: Nonne manens tibi manebat, et uenditum in tua erat potestate? Quare uoluisti tentare Spiritum sanctum, ut subtraheres de pretio predii . Et infra: Non es mentitus hominibus, sed Deo. Et Apostolus: Cum autem conuersus fuerit ad Deum,  auferetur uelamen, Dominus autem spiritus est . Ex hoc, perfide, debes agnoscere quoniam qui Deus et Dominus dicitur, in ipso deit tis uocabulo Patri et Filio cequatur.



CAPUT XI. Ubi dicunt tertio loco Spiritum sanctum a Patre et Filio nominatum.

Si tibi dixerint quia in eo minor est Spiritus sanctus, quod tertio loco est a Patre et Filio nominatus.

Responsio. Spiritus sanctus, non quia tertio nominatus est loco Patri et Filio minor erit, quoniam cum aquam, sicut superius diximus, superiori loco a Spiritu sancto Dominus nominasset, aquam utique Spiritu sancto, quam preposuit, non superiorem  ostendit. Nam Scripture diuine mos est que sunt nouissima primitus nominare, et que prima sunt nouissime recensere, sicut in Genesi scriptum est: Ego sum Deus Isaac et Abraham patrum tuorum . Nam et Lucas euangelista  originem Domini Saluatoris nostri, id est Ioseph et Marie matris eius, sursum uersus a Ioseph inchoans usque ad Adam primum hominem, qui a Deo factus est, recensendo contexuit, et utique nullus est in genere humano Ioseph, qui secundum carnem 440 pater Christi uocabatur, qui Ade primo homini possit preferri, sed nos ut satisfaciamus inconditis propositionibus uestris, etiam Spiritum sanctum a Patre et Filio primo loco ostendimus nominatum, Apostolo attestante, Unum corpus, ait, et  unus Spiritus, sicut uocati estis in una spe uocationis uestre, unus Deus, una fides, unum baptisma, unus Deus et Pater omnium . Spiritus utique sanctus Patri et Filio inferior non est, quia Spiritus *Patris et Filii est, et non possunt ob substantiam in se commanentis Spiritus sui ex parte dici perfecti, et ex parte ad imperfectionem uocari.



CAPUT XII. Ubi dicunt Spiritum sanctum non esse genitum, neque ingenitum.

Si tibi dixerint: Ostende Spiritum sanctum, unde trahat originem, quem nec ingenitum sicut Patrem, neque genitum sicut Filium profiteris.

Responsio. Certa et manifesta origo Spiritus sancti, Pater et Filius, qui nec ingenitus cum ingenito, neque  genitus cum unigenito a fidelibus creditur, sed Spiritus Patris esse Scripturarum sacrarum eloquiis comprobatur. Nabuchodonosor rege in Daniele propheta dicente: Daniel, cui nomen Balthasar, secundum nomen Dei mei, Spiritum sanctum Dei in se habet . Item ipse: Omnes sapientes regni mei non potuerunt interpretationem somnii mei declarare mihi: tu autem, Daniel, potes, quia Spiritus Dei sanctus in te est. Item ibi: Ecce uir in regno tuo, in quo Spiritus Dei est. Et in Zacaria: uerumtamen legitima mea accipite, et uerba mea que ego mando in spiritu meo seruis meis prophetis . Item ibi: Non in fortitudine magna, neque in uirtute, sed in spiritu meo, dicit Dominus . Et Apostolus ad Romanos: uos autem non estis  in carne, sed in spiritu, si tamen Spiritus Dei habitat in uobis . Et ad Galatas: Quoniam estis filii Dei, misit Deus spiritum Filii sui in 441 corda nostra clamantem Abba Pater . Et ad Ephesios: Nolite contristare Spiritum sanctum Dei . Et ad Philippenses: Scio enim quod hoc mihi proficit in salutem per uestras obsecrationes et subministrationes spiritus Iesu Christ . Et Petrus apostolus: De qua salute exquisierunt atque scrutati sunt prophete, qui uenturam in uobis gratiam prophetauerunt, scrutantes in quibus, uel quali tempore significari haberet in eis spiritus Iesu Christi . Et in libro Iudicum: Et uenerunt, et castra posuerunt in ualle Iezrel, et  spiritus Domini induit Gedeon . Intendite, miseri, quoniam qui priori loco a Patre et Filio nominatus est, et multis Scripture diuine locis Patris et Filii appellatur, Patre et Filio inferior non probatur.



CAPUT XIII. Ubi dicunt Spiritum sanctum uitam a Patre non accepisse ut Filium.

Si tibi dixerint: Filium a Patre uitam legimus accepisse, ut sic credentibus daret: de Spiritu sancto nichil tale legimus, et in eo eum minorem Filio iudicamus.

Responsio. Quia Patris et Filii spiritus nuncupatur, spiritus uite sine dubio esse, sicut Pater et Filius diuinis Lectionibus comprobatur, Ezechiele propheta  dicente: Cum autem eleuarent se animalia a terra, exsiliebant rote, et ubicunque ibant nubes, et iuxta illud spiritus rote extollebatur cum eis, quoniam spiritus uite erat in rotis . Et Apostolus ad Romanos: Lex enim, ait, spiritus uite in Christo Iesu . Item ibi: Prudentia carnis mors est, prudentia uero spiritus uita et pax . Item ibi: Corpus quidem mortuum est propter peccatum, spiritus autem uita est propter iustitiam . Et ad Corinthios: Factus est primus Adam in animam uiuentem, nouissimus Adam in spiritum uiuificantem . Item in secunda: Littera occidit, spiritus autem uiuificat . Et in Apocalypsi: Et post tertium diem et dimidium spiritus uite intrauit in eis a Domino, et steterunt 442  super pedes suos . Ezechiel utique iisdem uerbis ac syllabis de aridis ossibus mortuorum paria protestatur . Intendite, queso, intendite, quoniam inaniter spiritus uite non dixit, et qui uiuis et mortuis secundum antelata testimonia uitam largitur, inferior a Patre et Filio nullatenus comprobatur.



CAPUT XIu. Ubi dicunt: Ostende quod de Patre Spiritus sanctus possit procedere.

Si tibi dixerint: Ostende quod Spiritus sanctus de Patre uel Filio procedere potuit.

Responsio. Si corda uestra incredulitatis iam uitio obdurata ad mollitiem nostre credulitatis uelletis adducere, facillime agnosceretis quod Spiritus de Deo  Patre possit procedere: est enim Pater Deus, et procedit de illo Spiritus Dei; est omnipotens, et procedit de eo omnipotentia spiritus; est lux, et procedit de eo spiritus lucis; est uirtus, et procedit de eo spiritus uirtutis; est sapiens, et procedit de illo sapientie spiritus; est prudentia, et procedit de illo prudentie spiritus; est consilium, et procedit de eo spiritus concilii; est fortitudo, et procedit de eo spiritus fortitudinis; est pax, et procedit de illo spiritus pacis; est caritas, et procedit de illo spiritus caritatis est scientia, et procedit de illo spiritus scientie; est uita, et procedit de illo spiritus uite; est rectus, et procedit de illo spiritus rectitudinis; est bonus, et procedit de illo spiritus bonitatis; est pietas, et procedit  de illo spiritus pietatis; est mansuetus, et procedit de illo spiritus mansuetudinis; est gladius, et procedit de eo gladius spiritus. Et multa alia que breuit tis causa omisimus, scientes quod paucis dicta sapientibus multa sunt: insipientibus uero etsi multa dicantur, satis omnino non faciunt. Sed ne consuetis calumniis et cauillationibus simplices animos perturbetis, ex diuinis Scripturis de iis que superius dicta sunt documenta hec curiosius exigentes, ad omnia cum Domini adiutorio diuina testimonia 443 coaptabimus, ut legentes agnoscant quemadmodum uestre prauitati respondeant. Quod enim Spiritus Deus est in Euangelio Filius docuit, dicens: Spiritus Deus est . Quod autem omnipotens est, in Salomone  ostenditur, dum spiritus omnia  potens, et omnia prospiciens intimatur. Quod autem lux sit spritus, Ezechiel testis est, dum spiritum Domini sicut lux prefulgens ab Aquilone in nube uenientem astruxit . Quod uirtus sit, Apostolus docet cum dicit: In ostensione spiritus et uirtutis . Quod uero sapientia dicatur, Isaias testis est, cum Domini Filium spiritu sapientie fuisse repletum dicit . Quod uero prudentia dicatur, in eodem propheta ostenditur. Quod autem spiritus consilii et fortitudinis dicatur, in eodem uolumine declaratur. Quod uero pax sit, apostolorum Acta testantur . Quod autem caritas dicatur, apostolica sententia comprobat. Quod uero spiritus sapientie appelletur, Isaie annuntiatione docetur. Quod autem spiritus uite sit, Apostolus  edocet, dum prudentiam spiritus uite, et pacem esse predixit . Quod autem rectus dicitur, Dauidis oraculis ostenditur, dum in suis uisceribus spiritum rectum innouari precatur . Quod autem bonus dicatur, idem propheta ostendit, qui se a Spiritu sancto in uia recta deduci desiderans canit . Quod autem spiritus mansuetudinis nuncupetur, Apostolus testis est, dum dicit, se non in uirga, sed in caritate spiritus et mansuetudinis aduenire . Quod uero perfectus dicatur, idem docet apostolus, dum illum iudicem omnium, et spiritum iustorum insinuat et perfectorum . Quod autem gladius nuncupetur, idem probat apostolus, dum eum uerbum Dei pronuntiat esse . Si enim  hec omnia non cecis mentibus legerent, nec de Filio Dei ambigerent, neque de Spiritus sancti potentia dubitarent.



CAPUT Xu. Ubi dicunt Spiritum sanctum ubique non esse diffusum.

Si tibi dixerint quia non ubique est spiritus sanctus sicut Pater et Filius, sed localiter sibi iniunctum adimplet officium.

444 Responsio. Ut autem Spiritum sanctum doceamus ubique diffusum. Dauidicum inuestigabimus testimonium, ex cuius prophetia Spiritus sanctus docetur, non locis, ut uos in somno graui detenti, sed potentia sua sicut Pater et Filius ubique diffundi.  Ipse denique in psalmo CXXXuIII  canit et dicit: Quo ibo a spiritu tuo: et a facie tua quo fugiam? Si ascendero in celum, tu ibi es, et si descendero in infernum, ades. Si sumpsero pennas meas in directum, et habitauero in nouissimo maris, etenim illuc manus tua deducet me, et tenebit me dextera tua. Et in Salomone: Spiritus Domini repleuit orbem terrarum . Item ibi: Ne dixeris, a Spiritu Dei abscondor, et de altissimo quis mei memorabitur? In populo enim magno non agnoscor. Que est enim anima mea in tam magna creatura? Ecce celum, et celum celorum, abyssus et uniuersa terra, et que in eis sunt, in conspectu eius sunt. A uultu illius mouebuntur montes et colles, et fundamenta terre, et cum concusserit, tremore concutientur  . Et in Apocalypsi: Et uidi septem candelabra aurea, et septem lucernas in capite septem candelabrorum aureorum, et dixi: Que sunt ista, Domine? Et dixit mihi: Septem lucerne, septem spiritus sunt, missi per uniuersum orbem terrarum . Ecce docuimus Spiritum sanctum non locis detineri, neque regione aliqua terminari, quomodo tu astruis eum ubique non esse diffusum: cuius uocem, secundum Domini dictum, quisquis est, audire tamen potest, sed unde ueniat, et quo uadat, nulli mortalium scire concessum est.



CAPUT XuI. Ubi dicunt Spiritum sanctum proprie lucifero comparatum.

 Si tibi dixerint: Spiritus sanctus lucifero comparatus est, ante quem Pater Filium genuisse se testatus est, dicendo: In splendoribus sanctorum ex utero ante luciferum genui te . uel illud quod Petrus apostolus dixit: Donec 445 dies lucescat, et lucifer oriatur in cordibus uestris .

Responsio. Pet us Apostolus, cum pro doctrina credentium hec in sua Epistola posuisset, Spiritum sanctum luciferum proprie nominatum, nec dixit, nec docuit, nec docenda mandauit. Sed et nos qui in Trinitate unum credimus Deum, etiam ipsum Dominum et Saluatorem nostrum in figura huius stelle, non solum a prophetis, uerum etiam ab apostolis ostendimus predicatum. In Numeri etiam libro, cum a  Balaac impiissimo rege et sacrilego Balaam quoque pseudopropheta ad maledicendum Dei populum mercedis titulo fuisset adductus, hec docetur non sua uoluntate, sed diuino imperio intulisse: Orietur, ait, stella ex Iacob, et ascendet uirga ex Isrel, et percutiet omnia regna terre . Et in alio loco: Columne celi contremuerunt Dominum, astra autem celi metuent eum . Quoniam hec est pax et uirtus eius, ut splendeat in celo stella eius, ad illuminandos omnes credentes in eum. Hec in Euangelio: uidimus, inquiunt, stellam eius in oriente, et uenimus adorare eum . Et in Apocalypsi Ioannis apostoli: Ego sum primus et nouissimus . Ego sum radix et origo  Dauid; ego sum stella splendida matutina . Si enim ob huius stelle uocabulum, et ab eo quod Lucifer appellatus est, Spiritum sanctum Filio minorem esse contendis, nunquid et Filium, quem superius in typum stelle ipsius docuimus predicatum, Spiritui sancto inferiorem esse ostendis? Absit, quoniam sicut Filius in huius stelle imagine nuntiatus Spiritui sancto non potest dici inferior, ita Spiritus sanctus, si proprie fuisset lucifero comparatus, minor Filio non poterat apparere.



CAPUT XuII. Ubi catholicos detestantur quod a Spiritu sancto peccatorum ueniam postulare dicuntur.

Si tibi opposuerint dicentes catholicos sacrilego ore  blasphemare, quod post Patrem et Filium a Spiritu sancto agnoscantur peccatorum ueniam postulare.

446 Responsio. Spiritum sanctum iudicem, et uniuersum mundum de peccato, de iustitia, et de iudicio posse arguere, Dominus in Euangelio docuit, dicens: Cum autem uenerit Spiritus sanctus, ille arguet mundum de peccato, et de iustitia, et de iudicio . Et Isaias: Abluet Dominus, ait, sordes filiorum et filiarum Sion spiritu iudicii . Et in Salomone: Spiritus Domini contra illos stabit, et tanquam turbo uenti diuidet illos . Item Isaias: Ecce ego in spiritu meo facio iudicium, dicit Dominus . Cur igitur ipse abnuis ut unusquisque a iudice suo peccatorum ueniam non postulet, ut mundior a peccatis et purgatior  fiat, cum postulando poterit euadere? Si quo forsitan facto, aut incauta uerbi prolatione, noxa incurrerat culpe, plane et conuenienter a Spiritu sancto uenia postulabatur ut peccatis remissionem et indulgentiam tribuat, qui pro nobis Patrem gemitibus inenarrabilibus interpellat. Quod autem nos sacrilegos uocas, quod secundum Trinitatis confessionem Deum ac Dominum Spiritum sanctum esse asseruimus, uide ne tu magis ipse dignus sis hoc nomine nuncupari, dum non uis Spiritum sanctum confiteri, quem Dominus per apostolos cum Patre et Filio indiscretum uoluit uniuersis gentibus intimari: Ite, inquit, baptizate omnes gentes, in nomine Patris, et Filii, et Spiritus sancti . Si enim Spiritus sanctus in deitatis substantia Patri et Filio non cequatur,  cur in sacramento sacri baptismatis nichil absque illo completur?



CAPUT XuIII. Ubi dicunt Spiritum sanctum non nosse Patrem sicut unigenitus Filius.

Si tibi dixerint: In eo minor est Spiritus sanctus, quia Filius tantummodo de se dicit Patrem nosse, et nullam de Spiritu sancto mentionem fecisse [leg fecit].

Responsio. Sicut in Christo habitat plenitudo diuinitatis, ita in Spiritu sancto manifeste sunt altitudines deitatis. Cum enim 447 hec Apostolus uberius et satianter affirmet, cur perfidia uestra ueritatem maiestatis interpellat? Nemo enim, ait, scit hominum que sunt hominis, nisi spiritus hominis qui inipso  est, sic et que in Deo sunt nemo nouit, nisi Spiritus Dei .

Ecce iam non solus nouit Filius, quod nouit etiam Spiritus sanctus: non quia due persone sunt Filii et Spiritus sancti, in sciendo que Dei sunt aliquam diuersitatem inducit, sed unitatis communionem fideliter credentibus intimauit. In alio etiam loco sequitur idem apostolus dicens: Spiritus est, qui scrutatur etiam profunda Dei . Et iterum: Nos autem non spiritum mundi accepimus, sed spiritum qui ex Deo est . Et in Euangelio Iudeis de scipso Filius dicit: uos autem non nostis eum, ego autem noui eum, qui ex ipso sum . Si de Deo est Spiritus sanctus, quemadmodum de Deo est Filius, quomodo minor erit, qui quod in Patre Filius  nouit, ipse cognoscit? Docuimus deinde Spiritum sanctum de Deo Patre ut Filium inenarrabiliter procedentem, quia connexa Trinitas inseparabilem in se possidet unitatem.



CAPUT XIX. Ubi dicunt non baptizasse in nomine Spiritus sancti, sicut in nomine Filii.

Si enim dixerint tibi: Ideo minor est Spiritus sanctus quia in nomine eius non baptizauerunt discipuli, sed in nomine Filii.

Responsio. Non enim est in Trinitate diuersitas, in qua est non solum potestatis ac uoluntatis indiuidua caritas, sed etiam deitatis et maiestatis equalitas: quod enim exspectatur a Patre, inuenitur in Filio, et quod inuenitur in Filio, tribuitur et Spiritui sancto.  Si uero distributiones Spiritus sancti curioso uolueris inquirere animo, Apostolum audies predicantem:  Unicuique autem nostrum datur illuminatio Spiritus ad 448 utilitatem: quibusdam enim per Spiritum datur spiritus sapientie, alii sermo scientie secundum eumdem Spiritum, alii fides in eodem Spiritu, alii carismata donationum in uno Spiritu, alii operatio uirtutum, alii prophetia, alii discretio spiritus, alii genera linguarum, alii interpretationes linguarum. Omnia autem hec operatur unus atque idem Spiritus distribuens propria unicuique prout uult . Ut uero in nomine Spiritus sancti baptizetur, sicut in nomine Patris et Filii, et Dominus in Euangelio testis est, et Paulus paria pronuntiat. Dominus quidem cum dicit: Baptizate gentes, in nomine Patris, et Filii et Spiritus sancti . Apostolus uero cum omnes nos Spiritu baptizatos insinuat  atque confirmat: Etenim nos omnes, ait, in uno Spiritu baptizati sumus, siue Iudei, siue Greci, siue serui, siue liberi, et omnes in uno Spiritu potati sumus . Et iterum: In quo credentes signati estis in Spiritu sancto promissionis, qui est pignus hereditatis nostre in redemptionem adoptionis . Et iterum: Ut det uobis secundum diuitias glorie sue, uirtute confortari per Spiritum sanctum, in interiorem hominem, habitare Christum in cordibus uestris . Et iterum: Nolo uos ignorare, fratres, quia patres uestri omnes sub nube fuerunt, et omnes in Moysen baptizati sunt in nube et in mari, et omnes eamdem escam spiritalem manducauerunt, et omnes eamdem potum spiritalem biberunt . In istis igitur testimoniis hoc  solummodo diuini ati Spiritus sancti deest, quod perfidie uestre minus est.



LIBER TERTIUS. DE UNITATE PATRIS ET FILII, ET SPIRITUS SANCTI.


 449 In his testimoniis unitas Trinitatis ostenditur, dum quod Pater uocatur, uel etiam operatur, hoc Filius et Spiritus sanctus nuncupentur, uel eadem operentur.



CAPUT PRIMUM. De communi deitatis uocabulo.

Deus Pater, Deus Filius, Deus Spiritus sanctus. De  Patre in Apostolo: Unus Deus Pater, ex quo omnia . Et iterum: Non est Deus nisi unus . De Filio in psalmo XCIX : Scitote quoniam Dominus ipse est Deus, ipse fecit nos, et non ipsi nos. De Spiritu sancto in Apostolo: Spiritus est Deus . Et in Euangelio: Quia Deus ipse est .



CAPUT II. Ubi omnis Trinitas Dominus nuncupatur.

Dominus Pater dicitur, Dominus Filius, Dominus Spiritus sanctus. De Patre in Leuitico: Ego sum Dominus Deus uester, qui liberaui uos de terra Aegypti . De Filio in psalmo XCu : Dicite in nationibus, Dominus regnauit a ligno. De Spiritu sancto in Apostolo: Diuisiones ministrationum  sunt, idem ipse Dominus . Item ibi: Dominus autem spiritus est.



CAPUT III. De communi omnipotentia Trinitatis.

450 Omnipotens Pater, omnipotens Filius, omnipotens Spiritus sanctus . De Patre in Salomone: Omnipotens sermo tuus exsiliens a regalibus  sedibus uenit . De Filio ubi supra: Unus enim altissimus creator omnipotens, rex potens et metuendus nimis . De Spiritu sancto ubi supra: Est enim in sapientia spiritus intelligentie sanctus, unicus , et infra, omnia potens .



CAPUT Iu. De communi potentia Trinitatis.

Potens Pater, potens Filius, potens Spiritus sanctus. De Patre ad Corinthios: Potens est autem Deus omnem gratiam abundare facere in uobis . Item ibi: Ut fides uestra non sit in sapientia hominum, sed in potentia Dei . De Filio ubi supra: Congregatis uobis, et meo spiritu cum omnipotentia Domini nostri Iesu Christi . Item in secunda:  An experimentum queritis eius qui in me loquitur Christus? qui in uobis non infirmatur, sed potens est . De Spiritu sancto ubi supra: Non enim audeo aliquid horum loqui, que non perfecerit Spiritus per me in obedientiam gentium, uerbo et factis, in potestate signorum et prodigiorum, in potentia Spiritus . Et iterum: Deus autem spei repleat uos omni gaudio et pace in credendo, ut abundetis spe et potentia Spiritus sancti .



CAPUT u. De communi paternitatis uocabulo.

Pater Deus, Pater Filius, Pater Spiritus sanctus. De Patre Apostolus: Unus Deus Pater, ex quo omnia . Et iterum: Deus et Pater Domini nostri Iesu Christi scit, qui est benedictus in secula . De Filio in cantico Deuteronomio: Nonne hic 451 pater tuus possedit te, et fecit, et constituit te ? Et Isaias: Puer natus est nobis, filius datus est nobis . Et infra: Deus fortis, pater futuri seculi, princeps pacis. De Spiritu sancto ad Hebreos: Homines, quidem nostre carnis habebamus correptores, et uerebamur in eis, quanto magis subiiciemur Patri spiritus, et obediemus ei ut uiuamus? Illi quidem paucis diebus pro uoluntate sua, sicut ipsis uidebatur, disciplinam dabant: spiritus autem ad utilitatem accipiendam sanctificationis sue .



CAPUT uI. Ubi sanctus omnis Trinitas appellatur.

Sanctus Pater, sanctus Filius, sanctus Spiritus  sanctus. De Patre in Esdra: Quoniam sanctus Deus est ueritas. Et in Leuitico: Sancti estote, quoniam et ego sanctus sum Dominus Deus uester . De Filio in Euangelio: Scio te qui sis tu sanctus Dei . Item ibi: Quod nascetur ex te sanctum, uocabitur Filius Dei . De Spiritu sancto in Salomone: Sanctus enim Spiritus discipline effugiet fictum, et auferet se a cogitationibus que sunt sine intellectu .



CAPUT uII. De communi principatu Trinitatis.

Princeps Pater, princeps Filius, princeps Spiritus sanctus. De Patre in Iudicum: Dixit ad eos Gedeon: Non principabor ego uestri, neque filius meus, sed Deus princeps est in uobis . Et in Numeris:  Non erit labor in Iacob, neque uidebitur labor in Isrel, quoniam Dominus Deus eius cum eo, et ipse preclarus princeps cum ipso . De Filio in Epistola Petrus apostolus: Pascite gregem Dei, qui est in uobis, non quasi coacti, sed uoluntarie ex animo, ut cum apparuerit princeps pastorum accipiatis immarcessibilem coronam . De Spiritu sancto, psalmo L : Redde mihi letitiam salutaris tui, et Spiritu principali confirma me.



CAPUT uIII. Quod regis uocabulo omnis Trinitas appellatur.

452 Rex Pater, rex Filius, rex Spiritus sanctus. De Patre in Isaia, Dominus rex magnus, et diues in  operibus suis . Et in psalmo: Deus autem rex noster ante secula operatus est salutem in medio terre . De Filio in Apocalypsi: Et exercitus celestis sequebatur cum in equis albis, induti byssinum mundum . Et infra: Et habet in uestimento et in femore suo nomen scriptum: Rex Regum, et Dominus dominantium . De Spiritu sancto in Isaia: uidi Dominum regem Sabaoth oculis meis . Et audiui uocem dicentem mihi: Quem mittam, et quis ibit ad populum istum? Et dixi: Ecce ego sum, mitte me. Et dixit ad me: uade, et dic populo huic: Aure audietis et non intelligetis, et uidentes uidebitis, et non uidebitis . Ut Spiritum sanctum fuisse aduertas, Paulum audi Iudeos in Actibus increpantem: Bene, inquit,  Spiritus sanctus locutus est ad patres uestros: Aure audietis, et non intelligetis, et uidentes uidebitis, et non uidebitis .



CAPUT IX. Ubi omnis Trinitas Iudicis uocabulo nuncupatur.

Iudex pater, iudex Filius, iudex Spiritus sanctus. De Patre in psalmo XLIX : Et annuntiabunt celi iustitiam eius, quoniam Deus iudex est. Et in septimo : Deus iudex iustus, fortis et patiens. De Filio in Canonicis: Ecce enim iudex ante ianuam assistit . De Spiritu sancto: Et nunc reuelabitur homo peccati, filius perditionis, quem interficiet Dominus spiritu oris sui . Et in Isaia: Ecce ego in spiritu meo facio iudicium, dicit Dominus Deus.



CAPUT X. De communi perfectione.

453 Perfectus Pater, perfectus Filius, perfectus Spiritus sanctus. De Patre in Euangelio: Estote ergo perfecti, sicut Pater uester celestis perfectus est . De Filio ad Hebreos: Ex his enim que passus est didicit obediens fieri, qui etiam perfectus factus est omnibus obedientibus sibi . De Spiritu sancto ubi supra: Sed accessistis ad montem Sion, et ad ciuitatem uiuentis Ierusalem . Et infra: Et ad spiritum iustorum perfectorum .



CAPUT XI. De communi ueritate.

uerus Pater, uerus Filius, uerus Spiritus sanctus.  De Patre in Salomone: Deus noster suauis et uerus est: nosse autem te consummatio iustitie est . De Filio in Ioanne: Ut simus in uero Filio eius Iesu Christo, hic est Deus uerus, et uita eterna . De Spiritu sancto in Euangelio: Cum uenerit Paracletus ille spiritus ueritatis, docebit uos omnem ueritatem .



CAPUT XII. De iusti comparatione.

Iustus Pater, iustus Filius, iustus Spiritus sanctus. De Patre in Exodo: uocauit autem Pharao Moysen et Aaron, et dixit eis: Peccaui nunc, nam Deus iustus est, ego autem et populus meus impii . De Filio in Sophonia: Dominus iustus in medio tui,  non facies iniuste . Et in epistola Ioannis: Sicut docuit uos manere in eo . Et infra: Quod si scitis quia iustus est, scitis quia omnis qui facit iustitiam, ex ipso est . De Spiritu sancto in Apostolo: Magnum pietatis sacramentum, quod manifestatum est in carne, iustificatum est in spiritu .



CAPUT XIII. De communi fortitudine.

454 Fortis Pater, fortis Filius, fortis Spiritus sanctus. De Patre in Isaia: Deus fortis et potens, magni nominis, Domine . De Filio in psalmo centesimo septimo decimo: Fortitudo mea et laudatio mea Dominus . De Spiritu sancto in Salomone: In timore Dei Spiritus fortitudinis, et  in uiis eius pax et uita eterna .



CAPUT XIu. De communi iudicio.

Iudicat Pater, iudicat Filius iudicat Spiritus sanctus. De Patre in psalmo XLII : Iudica me, Deus, et discerne causam meam. De Filio in psalmo IX : Preparauit in iudicio thronum suum, et ipse iudicabit orbem terre in equitate. De Spiritu sancto in Isaia: Et abluet Dominus sordes filiorum et filiarum Sion, et sanguinem purgabit de medio eorum Spiritu iudicii .



CAPUT Xu. De communi opere Trinitatis.

Operatur Pater, operatur Filius, operatur Spiritus  sanctus. De Patre ad Philippenses: Deus est qui operatur in uobis et uelle . De Filio in Euangelio: Me oportet operari opera eius qui misit me, donec dies est . De Spiritu sancto in Apostolo: Operatur autem unus atque idem spiritus, diuidens singulis propria prout uult .



CAPUT XuI. Quod nomen Excelsi omnis Trinitas sortiatur.

Excelsus Pater, excelsus Filius, excelsus Spiritus sanctus. De Patre in Daniele: Signa et prodigia que fecit mecum Deus excelsus . Et in psalmo LXXuII : Deus excelsus redemptor 455 eorum est. De Filio in psalmo centesimo duodecimo : Excelsus super omnes gentes Dominus,  et super celos gloria eius. De Spiritu sancto in Isaia: Hec dicit Excelsus, in excelsis habitans in eternum, Sanctus in sanctis, Dominus excelsus nomen ei, in sanctis requiescens .



CAPUT XuII. Quod ignis omnis Trinitas appellatur.

Ignis Pater, ignis Filius, ignis Spiritus sanctus. De Patre in Deuteronomio: Obseruate ne faciatis uobis ipsis uel simulacrum omnium de quibus precepit tibi Deus, quoniam Dominus Deus tuus ignis consumens est  De Filio in psalmo centesimo decimo octauo . Ignitum uerbum tuum nimis, et seruus tuus dilexit illud. De Spiritu sancto in Actibus: Et uise sunt illis diuise lingue tanquam ignis,  seditque super unumquemque eorum, et repleti sunt Spiritu sancto .



CAPUT XuIII. Quod lux omnis Trinitas dicatur.

Lux Pater, lux Filius, lux Spiritus sanctus. De Patre in Ioannis Epistola: Deus lux est, et tenebre in eo non sunt ulle . De Filio in Euangelio: Ego sum lux huius mundi: qui persequitur me, non ambulat in tenebris, sed habebit lumen uite . De Spiritu sancto in Ezechiele: Ecce spiritus Domini surgens ueniebat ab aquilone, et in ci cuitu eius lux refulgens .



CAPUT XIX. De communi bonitate Trinitatis.

Bonus Pater, bonus Filius, bonus Spiritus sanctus.  De Patre in psalmo LXXII : Quam bonus Deus Isrel rectis corde. De Filio: Ego sum pastor bonus . Et, Magister bone, quid boni faciam ut habeam uitam eternam ? De Spiritu sancto 456 in Esdra: Spiritum tuum bonum dedisti eis . Et in Salomone: Bonus Spiritus tuus in omnibus .



CAPUT XX. De communi magnitudine Trinitatis.

Magnus Pater, magnus Filius, magnus Spiritus sanctus. De Patre in Exodo: Nunc intellexi quoniam magnus est Deus . Et in psalmo octuagesimo quinto : Tu es Deus solus magnus. De Filio ad Titum: Exspectantes beatam spem, et aduentum glorie magni Dei, et Saluatoris  nostri Iesu Christi . De Spiritu sancto in Regnorum, ait Dominus ad Eliam: Egredere, et sta in monte coram me, et ecce Dominus transit et spiritus magnus et fortis, subuertens, et conterens petram ante Dominum .



CAPUT XXI. De communi uirtute Trinitatis.

uirtus Patris, uirtus Filii, uirtus Spiritus sancti. De Patre ad Romanos: Non enim confundor de Euangelio: uirtus enim est in salutem omni credenti . De Filio ad Corinthios: Libentissime igitur gloriabor in infirmitatibus meis, ut inhabitet uirtus Christi in me . Et de Spiritu sancto ad Thessalonicenses: Scientes, fratres, electi a Deo, dilectionem uestram, quia Euangelium nostrum non  fuit apud uos in uerbo tantum, sed in uirtute Spiritus sancti .



CAPUT XXII. Ubi fons omnis Trinitas dicitur.

Fons Pater, fons Filius, fons Spiritus sanctus. De Patre in Ieremia: Hec dicit Dominus Deus Isrel: Duo mala fecit populus meus, me reliquerunt fontem aque uite, et foderunt sibi lacus detritos, qui aquam non possunt continere  457 De Filio in Salomone: Fons sapientie uerbum Dei in excelsis . De Spiritu sancto in Isaia: Ecce nomen Dei post multum tempus uenit, ardens in ira indignationis uorauit gentes, et spiritus uelut fons aque in ualle trahens .



CAPUT XXIII. Ubi fluuius omnis Trinitas dicitur


Fluuius Pater, fluuius Filius, fluuius Spiritus sanctus. De Patre in Salomone: Benedicto Dei tanquam fluuius inundans , et in psalmo LXIu : Fluuius Dei repletus est aqua. De Filio in Isaia: Hec dicit Dominus: Ego declinabo in eis ut fluuius pacis, et ut torrens inundans gloriam gentium . Item ibi: Et apparebit in Sion sicut fluuius decurrens, et clarus in terra sitienti . De Spiritu sancto in Euangelio: In die festo magno stabat iehsu, et clamabat dicens: Quisquis credit in me, sicut dicit Scriptura, flumina de uentre eius fluent aque uiue. Hoc autem dicebat de Spiritu, quem accepturi erant credentes in  eum .



CAPUT XXIu. Ubi uerbum Spiritus sanctus dicitur sicut Filius.

uerbum Dei Patris Filius, uerbum Dei Spiritus sanctus. De Filio in Euangelio: In principio erat uerbum, et uerbum erat apud Deum, et Deus erat uerbum . Et in Apocalypsi: Et erat coopertus uestimentum aspersum sanguine, et uocabitur nomen eius uerbum Dei . De Spiritu sancto ad Ephesios: In omnibus assumentes scutum fidei, in quo possitis omnia iacula nequissimi candentia exstinguere, et galeam salutis, et gladium spiritus, quod est uerbum Dei .



CAPUT XXu.  Quod caritas omnis Trinitas appelletur.

458 Caritas Pater, caritas Filius, caritas Spiritus sanctus. De Patre in Ioannis Epistola: Filioli, Deus caritas est, et qui manet in caritate, in Deo manet, et Deus in eo . De Filio ad Corinthios: Siue enim mente excessimus Deo; siue sobrii sumus, uobis; caritas enim Christi urget nos . De Spiritu sancto ad Romanos: Obsecro itaque uos, fratres, per Dominum nostrum Iesum Christum, et per caritatem Spiritus sancti . Et ad Galatas: In libertate uocati estis . Et infra: sed per caritatem spiritus seruite in inuicem. Et ad Corinthios inquit: uultis ueniam ad uos in uirga, an in caritate spiritus ?



CAPUT XXuI.  Quod uitam eternam omnis Trinitas largiatur.

uitam eternam dat Pater, hanc Filius, hanc Spiritus sanctus. De Patre in Ioannis Epistola: Qui non credit Deo, mendacem facit eum, quia non credit testimonio quod testatus est de Filio suo: et hoc est testimonium, quoniam uitam eternam dedit nobis Deus . De Filio in Euangelio: Oues mee uocem meam audiunt, et sequuntur me, et ego uitam eternam do eis . Et in Epistola Ioannis: Qui habet Filium, habet uitam eternam . De Spiritu sancto ad Galatas: Qui seminat in carne sua, de carne et metet corruptionem: qui autem seminat in spiritu, de spiritu metet uitam eternam .



CAPUT XXuII. Quod pacem omnis Trinitas tribuat.


Pacem dat Pater, pacem dat Filius, pacem dat Spiritus sanctus. Item ibi: Deus noster, pacem da nobis . Et Apostolus: Deus autem pacis det uobis pacem . Et iterum: Deus autem 459 spei adimpleat uos omni gaudio et pace, ut abundetis et glorificetis Patrem Domini nostri Iesu Christi . De Filio in Numeris: Hec dicit Dominus, qui fecit Isrel: Ecce ego do illis testamentum pacis, et eritis cum eo, et cum semine eius post ipsum . De Spiritu sancto Apostolus: Prudentia enim carnis mors est, prudentia autem spiritus uita et pax est .



CAPUT XXuIII.  De communi consolatione.

Consolatur Pater, consolatur Filius, consolatur Spiritus sanctus. De Patre ad Corinthios: Benedictus Deus Pater Domini nostri Iesu Christi, pater misericordiarum et Deus totius consolationis qui consolatur nos . De Filio ubi supra: Quoniam sicut abundant passiones Christi in nobis, ita et per Christum abundat consolatio nostra . De Spiritu sancto in Euangelio: Cum uenerit consolator quem mittam uobis Spiritum ueritatis, qui a Patre meo procedit, ipse uos docebit omnem ueritatem, et uentura annuntiabit uobis .



CAPUT XXIX. De communi iuuamine Trinitatis.

Adiuuat Pater, adiuuat Filius, adiuuat Spiritus  sanctus. De Patre in psalmo quadragesimo quinto : Deus in medio eius non commouebitur, adiuuabit eam Deus uultu suo. De Filio in Euangelio: Cum uenisset iehsu in partes Tyri et Sidonis, ecce mulier Chananea a finibus illis egressa clamabat, dicens: adiuua me, Domine . De Spiritu sancto in Apostolo: Nam quid oremus sicut oportet nescimus, sed ipse Spiritus adiuuat infirmitatem nostram .



CAPUT XXX. De communi gloria Trinitatis.

460 Deus glorie Pater, hoc Filius, hoc Spiritus sanctus. De Patre in Actibus: Deus glorie apparuit Patri nostro Abraham, cum esset in Mesopotamia . De Filio in Apostolo: Si enim cognouissent,  nunquam Dominum glorie crucifixissent . De Spiritu sancto ad Corinthios: An nescitis quia corpora uestra templum est in uobis Spiritus sancti, quem habetis a Deo ? Et infra: Glorificate et portate Dominum in corpore uestro .



CAPUT XXXI. De communi doctrina.

Doctrina Patris, doctrina Filii, doctrina Spiritus sancti. De Patre in Actibus: Tunc uidit proconsul quod factum est, et credidit admirans in doctrina Dei . De Filio ad Titum: Serui dominis suis obedientes sint in omnibus . Et infra: Ut doctrina Saluatoris nostri Iesu Christi ornetur  in omnibus . Et iterum: Qui non manet in doctrina Christi, Deum non habet . De Spiritu sancto ad Corinthios: Que loquimur, non in sapientie humane doctrine uerbis, sed in doctrina Spiritus sancti .



CAPUT XXXII. De communi sanctificatione.

Sanctificat Pater, sanctificat Filius, sanctificat Spiritus sanctus. De Patre ad Thessalonicenses: Debemus gratias agere Deo semper pro uobis, fratres dilecti a Deo, qui elegit nos ab initio in salutem, in sanctificationem . Et propheta: Parauit Deus sacrificium, et sanctificauit electos suos . De Filio in Apostolo: Et hec quidem fuistis, sed abluti estis, et sanctificati in nomine Domini  nostri Iesu Christi . De Spiritu sancto 461 in Canonicis: Secundum prouidentiam Dei Patris sanctificationem Spiritus . Et ad Romanos: Ut fiat oblatio gentium acceptabilis, sanctificata in Spiritu sancto .



CAPUT XXXIII. De communi reuelatione.

Reuelat Pater, reuelat Filius, reuelat Spiritus sanctus. De Patre ad Galatas: Cum autem placuit Deo, qui me segregauit de utero matris mee per gratiam suam, ut reuelaret Filium suum in me . De Filio ad Galatas: Neque enim ego ab homine accepi illud aut didici, sed per reuelationem Iesu Christi . De Spiritu sancto ad Ephesios: Quod aliis generationibus non fuit notum filiis hominum,  nunc autem reuelatum est per Spiritum sanctum sanctis apostolis et prophetis .



CAPUT XXXIu. De communi benedictione.

Benedicet te Pater, benedicet Filius, benedicet Spiritus sanctus. De Patre ad Ephesios: Benedictus Deus et Pater Domini nostri Iesu Christi, qui benedixit nos in omni benedictione spiritali . De Filio in Salomone: Benedictio Domini super caput iusti . Et in psalmo octuagesimo tertio : Benedictionem dabit qui legem dedit. De Spiritu sancto ad Galatas: Ut in gentibus benedictio Abrahe fieret in Christo Iesu, ut benedictionem spiritus accipiamus .



CAPUT XXXu. De communi gaudio Trinitatis.

Gaudium dat Pater, idem Filius, idem Spiritus sanctus. De Patre in Isaia: Hec dicit Dominus Deus Isrel: Gaudium sempiternum do eis, et mundabo eos, et erunt acceptabilia opera eorum coram me . De Filio in Euangelio: uidebo 462 uos et gaudebit cor uestrum, et gaudium uestrum nemo auferet . De Spiritu sancto ad Thessalonicenses: Excipite uerbum in tribulatione multa, in gaudio Spiritus sancti . Et ad Romanos: Non est enim regnum Dei esca et potus, sed iustitia et pax, et gaudium in Spiritu sancto .



CAPUT XXXuI. De communi regeneratione.


Regenerat Pater, regenerat Filius, regenerat Spiritus sanctus. De Patre apostolus dicit: Benedictus Deus et Pater Domini nostri Iesu Christi, qui secundum magnam misericordiam suam regenerauit nos in spem uite eterne . De Filio ubi supra: In caritate fraternitatis diligite inuicem, quasi renati per uerbum Dei uiui, et permanentis in eternum . De Spiritu sancto in Euangelio: Si quis non renatus fuerit ex aqua et Spiritu sancto, non potest intrare in regnum Dei .



CAPUT XXXuII. De communi requie.

Requiem dat Pater, requiem Filius, requiem Spiritus  sanctus. De Patre in Exodo: Locutus est Dominus ad Moysen, dicens: Ecce tu apponeris ad patres tuos, et requiem dabo tibi: et scies quia ego sum Dominus, qui conseruaui te in uia tua . De Filio ad Thessalonicenses: Ut digni habeamini regno Dei, pro quo et patimini . Et infra: Retribuite his qui uos tribulant, retributionem, et uobis qui tribulamini requiem . De Spiritu sancto in Apocalypsi: Amodo dicit spiritus, ut requiescant a laboribus suis .



CAPUT XXXuIII. De communi saluatione.

Saluat Pater, saluat Filius, saluat Spiritus sanctus. De Patre in psalmo centesimo quinto :  Salua nos, Deus noster, et 463 congrega nos de gentibus. De Filio in psalmo centesimo primo : Quoniam saluam faciet Dominus Sion, et uidebitur in maiestate sua. Et in Apostolo: Quoniam sperauimus in Deum uiuum, qui est Saluator omnium, maxime fidelium . De Spiritu sancto ad Titum: Cum autem apparuit benignitas et humanitas Saluatoris nostri Dei, saluos nos fecit per uirtutem regenerationis Spiritus sancti .



CAPUT XXXIX. De communi dilectione.

Dilectio Patris, dilectio Filii, dilectio Spiritus sancti. De Patre Ioannes apostolus: Deus dilectio est . Et iterum: Si Deus dilexit nos, et nos debemus inuicem diligere . De Filio  in Euangelio: Sicut dilexit me Pater, et ego dilexi uos . Et iterum: Cum autem dilexisset discipulos suos, usque in finem dilexit eos . De Spiritu sancto in Ioannis Epistola: Et hoc cognoscimus, quia dilectio eius manet in nobis de Spiritu sancto, quem dedit nobis .



CAPUT XL. De communi rectitudine.

Rectus Pater, rectus Filius, rectus Spiritus sanctus. De Patre in psalmo nonagesimo primo : Quoniam rectus est Dominus Deus noster, et non est iniquitas in eo. De Filio in psalmo tricesimo secundo : Quoniam rectus est sermo Domini, et omnia opera eius in fide. De Spiritu sancto in  psalmo quinquagesimo : Cor mundum crea in me, Deus, et Spiritum rectum renoua in uisceribus meis.



CAPUT XLI. Ubi benedictio Trinitatis appellatur.

Benedictus Pater, benedictus Filius, benedictus Spiritus sanctus. De Patre in Euangelio: Benedictus Dominus 464 Deus Isrel, quia uisitauit et fecit redemptionem plebis sue . De Filio ad Romanos: Ex quibus Christus secundum carnem, qui est super omnia Deus benedictus in secula . De Spiritu sancto in Salomone: Benedictus spiritus iustorum a Domino, et in respectu illius gloriabuntur .



CAPUT XLII.  De communi confortatione.

Confortat Pater, sic Filius, ita Spiritus sanctus. De Patre in Esther: Conforta me, Rex deorum, omnem principatum tenens . De Filio Apostolus: Gratias ago Deo nostro Iesu Christo, qui confortauit me, et fidelem estimauit, ponens in ministerio . De Spiritu sancto in Euangelio: Puer autem crescebat, et confortabatur in spiritu .



CAPUT XLIII. De communi resurrectione.

Resuscitat Pater, resuscitat Filius, resuscitat Spiritus sanctus. De Patre in Actibus: Deus patrum nostrorum suscitauit Iesum, et nos resuscitabit per potentiam suam . De Filio in Euangelio:  Multi autem Iudeorum uenerunt ibi, non solum propter Iesum, sed ut Lazarum uiderent, quem resuscitauerat a mortuis . De Spiritu sancto in Apostolo: Si autem Spiritus eius, qui suscitauit Iesum a mortuis, habitat in uobis, uiuificabit et mortalia corpora uestra, per inhabitantem Spiritum sanctum in uobis .



CAPUT XLIu. De communi inuisibilitate.

Inuisibilis Pater, inuisibilis Filius, hoc Spiritus sanctus. De Patre ad Colossenses: Qui est imago Dei inuisibilis . De Filio in libro Iob: Sapientiam Dei unde inuenies? Latet enim a conspectu 465 omnium, et uolucribus celi absconsa est . De Spiritu sancto ubi supra: Et spiritus occurrit in facie mea, et horruerunt capilli mei, et carnes et uultum et speciem non uidi, sed uocem tantum audiebam .



CAPUT XLu. De communi uiuificatione.

uiuificat Pater, uiuificat Filius, hoc Spiritus sanctus. De Patre ad Romanos: Quai patrem multarum gentium posui te ante Deum, cui credidisti, qui uiuificat . De Filio in Regum: Dominus mortificat et uiuificat . Et in Euangelio: Sicut Pater suscitat mortuos et uiuificat, sicut et Filius quos uult uiuificat . De Spiritu sancto in Epistola Petri apostoli: Mortificatus carne,  uiuificatus autem spiritu . Et Paulus apostolus: Littera occidit, spiritus autem uiuificat .



CAPUT XLuI. Ubi gratia Dei Trinitas appellatur.

Gratia Dei Patris, gratia Filii, gratia Spiritus sancti. De Patre ad Romanos: Multo magis gratia Dei, et donum in gratia unius hominis Iesu Christi in plures abundauit . Item ibi: Quis me liberabit de corpore mortis huius? gratia Dei per Iesum Christum . De Filio ad Corinthios: Nostis enim gratiam Domini nostri Iesu Christi, quia propter uos pauper factus est cum diues esset . De Spiritu in Actibus: Cecidit Spiritus sanctus super omnes qui audiebant uerbum,  et obstupuerunt qui erant ex circumcisione fideles, qui simul cum Petro uenerant, quoniam et gentibus gratia Spiritus sancti diffusa est .



CAPUT XLuII. De communi renouatione.

Renouat Pater, renouat Filius, hoc Spiritus sanctus. De Patre in Ieremia: Conuerte nos, Deus, et conuertemur 466 ad te: renoua dies nostros sicut ab initio . De Filio in Salomone: Attingit autem usque ad finem fortiter, et disponit omnia suauiter , et, Cum sit una, omnia innouat . De Spiritu sancto ad Romanos: Nunc uero euacuati sumus a lege mortis in qua detinebamur, ita ut seruiamus in nouitate spiritus, et non in uetustate littere .



CAPUT XLuIII. De communi signaculo Trinitatis.

Signat Pater, signat Filius, signat Spiritus sanctus. De Patre ad Corinthios: Qui autem confirmat nos uobiscum in Christo, et Christum in uobis, et qui unxit nos Deus, et signauit nos . De Filio ad Ephesios: Audientes uerbum Euangelii salutis uestre, in quo credentes signati estis . De Spiritu sancto ubi supra: Nolite contristare Spiritum sanctum Dei in quo signati estis in diem redemptionis .



CAPUT XLIX. De communi unctione.

Ungit Pater, ungit Filius, ungit Spiritus sanctus. De Patre in psalmo quadragesimo quarto :  Propterea unxit te Deus, Deus tuus oleo letitie. Et in octogesimo octauo : Inueni Dauid seruum meum, oleo sancto unxi eum. De Filio in Epistola Ioannis: Et nos unctionem quam accepimus a sancto, manet in nobis, et non necesse habetis ut aliquis doceat uos . De Spiritu sancto in Isaia: Spiritus Domini super me, propter quod unxit me, euangelizare pauperibus .



CAPUT L. De communi redargutione.

Arguit Pater, arguit Filius, arguit Spiritus sanctus. De Patre in Salomone: Ne dixeritis: Misericors est Deus noster, non reddet nobis peccata nostra; ipse enim secundum 467 patientiam in fine redarguet  peccatores . De Filio in Isaia: Ex Sion enim prodiet lex, et uerbum Domini de Ierusalem, et iudicabit in medio gentium, et redarguet populum multum . De Spiritu sancto in Euangelio: Cum uenerit Spiritus ille sanctus, quem mittet Pater in nomine meo, ipse arguet mundum de peccato .



CAPUT LI. De communi congregatione.

Congregat Pater, congregat Filius, congregat Spiritus sanctus. De Patre in psalmo centesimo quinto : Salua nos, Deus noster, et congrega nos de gentibus. De Filio in Isaia: Et ambulabunt in ea redempti congregati per Dominum . De Spiritu sancto in Isaia: Quoniam Dominus mandauit  illis, et Spiritus eius congregauit eos .



CAPUT LII. Quod omnis Trinitas ubique consistat.

Ubique Pater, ubique Filius, ubique Spiritus sanctus. De Patre in Ieremia: Hec dicit Dominus uirtutum, Deus Isrel: Celum et terram ego impleo . Item in Isaia: Celum mihi sedes est, terra autem scabellum pedum meorum . De Filio in Salomone: Sapientiam autem non uincet malitia . Attingit autem a fine usque ad finem fortiter . Et in psalmo centesimo secundo ; In omni loco dominationis eius. De Spiritu sancto in psalmo: Quo ibo a Spiritu  tuo, et a facie tua quo fugiam? Si descendero in abyssum, ades , etc.



CAPUT LIII. De communi liberatione.

Liberat Pater, liberat Filius, liberat Spiritus sanctus. De Patre in psalmo septuagesimo septimo : Et rememorati 468 sunt quia Deus adiutor eorum est, et Deus excelsus liberator eorum est. Et in psalmo quinquagesimo sexto : Clamabo ad Deum altissimum, ad Dominum qui benefecit mihi, misit de celo et liberauit me, etc. De Filio in Euangelio: Si uos Filius liberauerit, uere liberi eritis, et cognoscetis ueritatem, et ueritas liberabit uos . De Spiritu sancto in Apostolo: Spiritus uite in Christo Iesu liberauit me a lege peccati  et mortis . Et: Ubi spiritus Domini, ibi et libertas .



CAPUT LIu. De communi increpatione.

Increpat Pater, increpat Filius, increpat Spiritus sanctus. De Patre in psalmo centesimo quinto : Ut notam faciat potentiam suam, increpauit Rubro mari, et siccatum est. De Filio in Euangelio: Et surgens increpauit uento et mari, et facta est tranquillitas magna . De Spiritu sancto in cantico Exodi: Et per spiritum iracundie tue diuisa est aqua, gelauerunt fluctus in medio mari .



CAPUT Lu. Ubi aduocati nomen Filius et Spiritus sanctus sortiti sunt.


Aduocatus Filius, aduocatus Spiritus sanctus. De Filio in Epistola Ioannis apostoli: Filioli, nolite peccare. Quod si peccauerimus, aduocatum habemus apud Patrem Iesum Christum iustum . De Spiritu sancto in Euangelio: Ego rogabo Patrem, et alium Paracletum aduocatum dabit uobis, Spiritum ueritatis .



CAPUT LuI. Ubi Filius et Spiritus sanctus pro fidelibus pariter interpellat.

Interpellat Filius, interpellat Spiritus sanctus. De Filio ad Romanos: Quis accusauit aduersus electos Dei? Deus qui iustificat. Quis est qui condemnet?  Christus iehsu, qui mortuus 469 est, magis autem et resurrexit, qui est in dextera Dei, qui etiam interpellat pro nobis . De Spiritu sancto ubi supra: Si autem quod non uidemus speramus, et per patientiam exspectamus. Similiter autem et Spiritus infirmitatem nostram interpellat .



CAPUT LuII. De communi edificatione.

Aedificat Pater, edificat Filius, edificat Spiritus sanctus. De Patre ad Corinthios: Dei sumus adiutores, Dei edificatio estis . Et iterum: Si aliquid abundantius gloriatus fuero de potestate nostra, quam dedit nobis Deus in edificationem fidelium . De Filio in psalmo centesimo  quadragesimo sexto : Aedificans Ierusalem Dominus, et dispersos Isrel congregans. De Spiritu sancto in Iudith: Magnus es tu et clarus, et admirabilis in uirtute . Et infra: Tibi seruiat omnis creatura, quia tu dixisti et facta sunt, misisti Spiritum tuum et edificata sunt .



CAPUT LuIII. Ubi Trinitas castitatem tribuat.

Castitatem dat Pater, dat Filius, dat Spiritus sanctus. De Patre in Esdra: Tu Deus fortis, magnus, et ualens, et metuendus, qui custodis testamentum et misericordiam . De Filio in Apostolo: Timeo autem ne, sicut serpens astutia sua seduxit Euam, ita corrumpantur sensus nostri a castitate, que est in Christo Iesu . De Spiritu  sancto in Epistola Petri apostoli: Animas uestras per Spiritum castitate ad obedientiam fidei .



CAPUT LIX. De communi habitatione.

Habitat Pater in credentibus, habitat Filius, habitat Spiritus sanctus. De Patre in Isaia: Hec dicit Dominus Deus 470 omnipotens: Obseruate diem sabbati, et sanctificate eum, ut habitem in medio uestri . De Filio in Apocalypsi: Ecce tabernaculum Dei cum hominibus et habitabit cum eis in terris . Et iterum: Et inhabitabo in illis, et inter eos ambulabo, dicit Dominus . De Spiritu sancto ad Corinthios: Nescitis quia  templum Dei estis, et Spiritus Dei habitat in uobis ?



CAPUT LX. De communi cognitione.

Cognoscitur Pater, cognoscitur Filius, cognoscitur Spiritus sanctus. De Patre ad Galatas: Nunc autem cognoscentes Deum, imo cogniti a Deo . Et in Epistola Ioannis: Scribo uobis, Patres, quia cognouistis eum qui ab initio est . De Filio et Patre in Euangelio: Ut cognoscant te solum uerum Deum, et quem misisti Iesum Christum . De Spiritu sancto in Euangelio: Ego rogabo Patrem, et alium Paracletum dabit uobis Spiritum ueritatis . Et infra: uos autem cogno uistis eum, quia uobiscum est .



CAPUT LXI. De communi electione.

Eligit Pater, eligit Filius, eligit Spiritus sanctus. De Patre in Apostolo: Benedictus Deus et Pater Domini nostri Iesu Christi, qui elegit nos ante constitutionem mundi . De Filio in Euangelio: Non uos me elegistis, sed ego uos elegi de mundo . De Spiritu sancto in Actibus: Cum ergo ieiunassent et orassent, dixit eis Spiritus sanctus: Segregate mihi Barnabam et Paulum in opere quo elegi eos .



CAPUT LXII. De communi regno.

Regnat Pater, regnat Filius, regnat Spiritus sanctus.  De Patre in Euangelio: Si quis non renatus fuerit ex aqua et 471 Spiritu sancto, non potest uidere regnum Dei . De Filio in psalmo nonagesimo quinto : Dicite in gentibus, Dominus regnauit a ligno. De Spiritu sancto in Salomone: A spiritu Domini data est potestas uobis . Et infra: Et cum esse is ministri regni illius, non recte iudicastis .



CAPUT LXIII. De communi perscrutatione.

Scrutatur Pater, scrutatur Filius, scrutatur Spiritus sanctus. De Patre in psalmo centesimo trigesimo octauo : Proba me, Domine; scito cor meum, scrutare me, et cognosce semitas meas. De  Filio in Apocalypsi: Et scient omnes Ecclesie quia ego sum scrutator cordis et renum . De Spiritu sancto in Apostolo: Spiritus enim omnia scrutatur, etiam profunda Dei .



CAPUT LXIu. De communi probatione.

Probat Pater, probat Filius, probat Spiritus sanctus. De Patre ad Thessalonicenses: Ita loquimur, non quasi hominibus placentes, sed Deo, qui probat corda nostra . De Filio in Salomone: Sicut aurum in fornace probauit eos, et inuenit eos dignos se . De Spiritu sancto in Salomone: Spiritus Domini probat corda : exterminabit autem impios a terra .



CAPUT LXu. De communi testificatione.


Testificatur Pater, testificatur Filius, testificatur Spiritus sanctus. De Patre in psalmo octauo decimo : Testimonium Dei fidele, sapientiam prestans paruulis. De Filio ad Timotheum: Precipio tibi coram Deo, qui confirmat omnia, et Christo Iesu, qui testimonium reddidit sub Pontio Pilato . 472 De Spiritu sancto in Apostolo: Nam ipse Spiritus testimonium reddit spiritui nostro .



CAPUT LXuI. De communi creatione.

Creator dicitur Pater, hoc et Filius, hoc Spiritus sanctus. De Patre ad Ephesios: Illuminare omnes,  que sit dispensatio sacramenti absconditi a seculis in Deo, qui omnia creauit . De Filio ad Romanos: Coluerunt, et seruierunt creature potius quam Creatori, qui est super omnia Deus benedictus in secula . De Spiritu sancto in Salomone: Et uidit, et dinumerauit, et mensus est omnia; ipse creauit ea per Spiritum sanctum .



CAPUT LXuII. De communi ducatu.

Dux dicitur Pater, hoc Filius, hoc Spiritus sanctus. De Patre in Deuteronomio: Et dixit Moyses ad omnem Synagogam filiorum Isrel: Scitote et intelligite, quoniam in manu forti et brachio excelso eduxit uos Deus uester de medio Aegyptiorum . De Filio in Genesi. Non deficiet princeps de Iuda, nec dux de femoribus eius, donec ueniat cui repositum est, et in nomine eius gentes sperabunt . De Spiritu sancto in Ezechiele: Eduxit me Spiritus Domini, et posuit me in medio campo, et erat plenus ossibus mortuorum .



CAPUT LXuIII. De communi uocatione.

uocat Pater, uocat Filius, uocat Spiritus sanctus. De Patre ad Corinthios: Unumquemque sicut uocauit Deus ita ambulet, sicut etiam in Ecclesiis omnibus doceo . De Filio in Euangelio: Transeunte Iesu uidit hominem quemdam sedentem ad telonium, Mattheum nomine, et uocauit eum, et 473 dixit ei: Sequere me . De Spiritu sancto  in Actibus: Et cum seruirent Deo, dixit eis Spiritus sanctus: Separate mihi Barnabam et Paulum in opere quo uocaui eos .



CAPUT LXIX. De communi misericordia.

Misericors Pater, hoc Filius, hoc Spiritus sanctus. De Patre in Apostolo: Deus autem, qui diues est in misericordia, in magna caritate misertus est nostri . De Filio in Euangelio: Misereor huic turbe, quoniam triduum habent, et dimittere eos ieiunos nolo . De Spiritu sancto in Zacaria: Ecce ego effundam super domum Dauid, et super eos qui habitant in Ierusalem Spiritum gratie et miserationis .



CAPUT LXX. De communi habitatione templi.


Templum Patris, templum Filii, templum Spiritus sancti. De Patre in Apostolo: Templum enim Dei sanctum est, quod estis uos. Nemo uos fallat: si quis templum Dei uiolauerit, disperdet illum Deus . De Filio in Apocalypsi: Et platee ciuitatis auro mundo, et templum in ea non uidi: Dominus autem et Agnus templum eius est . De Spiritu sancto ad Corinthios: An ignoratis quoniam corpora uestra templum in uobis est Spiritus sancti, quem habetis a Deo ?



CAPUT LXXI. De communi constitutione.

Constituit Pater, idem Filius, idem Spiritus sanctus.  De Patre Ieremias: Dixit Dominus Deus: Ecce ego constitui te hodie super gentes et regna, ut euellas et destruas, et reedifices, et plantes . De Filio in Actibus: In die quo apostolos elegit per Spiritum sanctum, quibus constituit predicare 474 Euangelium . De Spiritu sancto ubi supra: Attendite uobis et uniuerso gregi in quo uos Spiritus sanctus constituit episcopos .



CAPUT LXXII. De communi manifestatione.

Manifestat Pater, manifestat Filius, manifestat Spiritu sanctus. De Patre ad Romanos: Quia quod notum est Dei, manifestum est illis, Deus enim illis manifestauit . De Filio in Euangelio: Hoc primum signorum fecit iehsu in Cana Galilee,  et manifestauit potentiam suam . De Spiritus sancto ad Corinthios: Unicuique autem datur manifestatio Spiritus ad utilitatem .



CAPUT LXXIII. De communi ostensione.

Ostendit Pater, ostendit Filius, ostendit Spiritus sanctus. De Patre ad Timotheum: Ut serues mandatum sine macula irreprehensibile, usque ad aduentum Domini nostri Iesu Christi, quem in suis temporibus ostendet beatus et solus potens Rex regum, et Dominus dominantium . De Filio in Euangelio: Deo uobis amicis meis, ne timeatis eos qui occidunt corpus, et post hec non habent amplius quid faciant: ostendam autem uobis quem timeatis . Et in Euangelio: Multa bona opera  ostendi uobis, propter quod horum opus lapidatis me . De Spiritu sancto ad Corinthios: Sermo meus et predicatio mea non in suasoriis sapientie uerbis, sed in ostensione Spiritus et uirtutis .



CAPUT LXXIu. De communi mensura.

Mensuram dat Pater, mensuram dat Filius, mensuram dat Spiritus sanctus. De Patre ad Romanos: Non plus 475 quam oportet sapere, sed sapere ad temperantiam, unicuique sicut Deus partitus est mensuram fidei . De Filio ad Corinthios: Sed et nos ipsi inter nosmetipsos metientes et comparantes nosmetipsos nobismetipsis, non in immensum  sum gloriamur, sed secundum mensuram regule qua mensus est nobis Dominus iehsu mensuram pertingendi usque ad uos . De Spiritu sancto in Salomone: Spiritus sapientie replet pacem et dat salutis fructum; uidit, et dinumerauit, et mensus est utraque in dono Dei .



CAPUT LXXu. De communi modestia.

Modestia Patris, modestia Filii, modestia Spiritus sancti. De Patre in Ieremia: Deus, qui modestia tua sancta constituisti omnia, deprecor ut des seruis tuis gratiam in conspectu regis Babylonis, cui pro peccatis nostris et patrum nostrorum tradidisti nos . De Filio ad Corinthios: Obsecro autem uos, fratres, per mansuetudinem et modestiam Christi  . De Spiritu sancto in Epistola Petri apostoli: Non extrinsecus capillorum implicitus, aut auri circumdatio, aut habitus uestimentorum cultior, sed qui absconsus est homo incorruptibili modestia Spiritus, qui est ante Deum locuples 



CAPUT LXXuI. De communi missione.

Misit Pater, misit Filius, misit Spiritus sanctus. De Patre in Apostolo: Misit Deus Filium suum in similitudine carnis peccati . De Filio in Euangelio: Misi uos metere ubi non seminastis . De Spiritu sancto in Actibus: Petro hesitante de uisu, dixit ei Spiritus sanctus: Surge, uade cum illis, quoniam ego misi eos .



CAPUT LXXuII.  De communi protectione.

476 Protegit Pater, protegit Filius, protegit Spiritus sanctus. De Patre in psalmo octogesimo tertio : Protector, nunc aspice in facie Christi tui. De Filio in psalmo sexto decimo : Custodi me, Domine, ut pupillam oculi; sub umbra alarum tuarum protege me. De Spiritu sancto in Salomone: Spiritus Domini protectio est, et firmamentum uirtutis .



CAPUT LXXuIII. De communi digito Trinitatis.

Digitus Patris, digitus Filii, digitus Spiritus sancti. De Patre in Exodo: Dixerunt magi Pharaoni regi: Digitus Dei est . Item ibi: Et accepit Moyses duas tabulas scriptas digito Dei . De Filio in Euangelio: Et inclinans se iehsu digito scribebat in terra . De Spiritu sancto in Euangelio: Si ego in digito Dei eiicio demonia, utique appropinquauit in uobis regnum Dei . In alio loco: Si ego in Spiritu Dei eiicio demones, scitote quia peruenit in uos regnum Dei .



CAPUT LXXIX. De communi fide.

Fides Patris, fides Filii, fides Spiritus sancti. De Patre ad Romanos: Quid enim si quidam illorum non crediderunt: nunquid incredulitas illorum fidem Dei euacuauit ? De Filio in Apostolo: Quod autem uiuo in carne, in fide uiuo Filii Dei, qui dilexit  me . De Spiritu sancto ubi supra: Habentes eumdem spiritum fidei sicut scriptum est: Credidi, propter quod locutus sum .



CAPUT XXC. De communi predictione.

477 Predixit Pater, predixit Filius, predixit Spiritus sanctus. De Patre in Actibus: Deus autem, que predixit per os sanctorum prophetarum suorum iuxta Christum suum impleuit . De Filio in Euangelio: Et nuntiate fratribus, quia precedet uos in Galileam; ibi eum uidebitis, ecce predixi uobis . De Spiritu sancto in Actibus: Stans uero Petrus cum undecim, eleuata uoce dixit: uiri fratres, oportet impleri Scripturam quam predixit Spiritus sanctus per os Dauid de Iuda, qui fuit  dux eorum qui comprehenderunt Iesum .



CAPUT XXCI. De communi documento.

Docet Pater, docet Filius, docet Spiritus sanctus. De Patre in psalmo septuagesimo : Docuisti me, Deus, a iuuentute mea. Et in centesimo quadragesimo tertio : Benedictus Dominus Deus, qui docet manus meas ad prelium, et digitos meos ad bellum. De Filio in Euangelio: Et circuibat iehsu ciuitates omnes et castella, docens in synagogis eorum . Et iterum: Cum sedisset, aperuit os suum, et docebat eos . De Spiritu sancto in Euangelio: Cum autem uenerit Paracletus ille spiritus ueritatis, docebit uos omnem ueritatem .



CAPUT XXCII. De communi imperio.

Imperat Pater, idem Filius, idem Spiritus sanctus. De Patre in Epistola Petri secunda: Hec enim facientes non errabitis, sed ministrabitur uobis introitus in eternum imperium Dei . De Filio in Euangelio: Surde et mute spiritus, ego tibi impero ut exeas ab eo, et amplius ne intreas in eum . 478 Et: Imperauit uento et mari, et facta est tranquillitas magna . De Spiritu sancto in Iob : De Spiritu Domini datur glacies super terram. Et infra: Imperio suo fecit niuem, potentia sua girauit celum in circuitu glorie sue .



CAPUT XXCIII. De communi disciplina.

Disciplina Patris, disciplina Filii, disciplina Spiritus sancti. De Patre in Salomone: Fili, ne neglexeris disciplinam De, neque deficias ab eo correptus . De Filio in psalmo septimo decimo : Dextera tua suscepit me, et disciplina tua ipsa me docebit, et doctrina tua diriget me in finem. De Spiritu sancto in Salomone: Spiritus enim discipline effugiet fictum, et auferet se a cogitationibus, que sunt sine intellectu .



CAPUT XXCIu. De communi insufflatione.

Insufflat Pater, insufflat Filius, insufflat Spiritus sanctus. De Patre in Genesi: Et fecit Deus hominem  ad imaginem suam, et insufflauit in faciem eius spiritum uite, et factus est homo in animam uiuentem . De Filio in Euangelio: Et insufflauit in faciem discipulorum suorum dicens: Accipite Spiritum sanctum . De Spiritu sancto in Ezechiele: Hec dicit Dominus: A quatuor uentis ueni, Spritus, et insuffla super mortuos istos, et reuiuiscent .



CAPUT XXCu. De communi repletione.

Implet Pater, implet Filius, implet Spiritus sanctus. De Patre in Ieremia: Hec dicit Dominus Deus Isrel: Celum et terram impleo . De Filio in Apostolo: Dominus autem impleat corda uestra omni opere et sermone bono .  De 479 Spiritu sancto in Actibus: Factus est subito sonus tanquam spiritus ualidi, et impleuit omnem locum in quo erant sedentes .



CAPUT XXCuI. De communi dono.

Donum Dei Patris, donum Filii, donum et Spiritus sancti. De Patre in Apostolo: Gratia salui facti estis per fidem, et hoc non ex uobis, Dei Donum est . De Filio in Salomone: Quia nemo esse potest continens, nisi Deus det; et hoc ipsum sapientie erat, scire cuius esset hoc donum . De Spiritu sancto in Actibus: Penitentiam agite, et baptizetur unusquisque in nomine Domini Iesu Christi, et accipietis donum Spiritus sancti .



CAPUT XXCuII. De communi locutione.

Loquitur Pater, loquitur Filius, loquitur Spiritus sanctus. De Patre in psalmo sexagesimo primo : Semel locutus est Deus, duo hec audiui. Et: Deus locutus est in sancto suo . De Filio in Euangelio: Loquente Iesu ad turbas, Ecce mater eius et fratres foris stabant, querentes loqui cum eo . Item ibi: Loquor uobis, et non creditis . De Spiritu sancto in Apostolo: Spiritus est qui loquitur mysteria .



CAPUT XXCuIII. De communi retributione.

Retribuet Pater, retribuet Filius, retribuet Spiritus  sanctus. De Patre in Apostolo: Si tamen iustum est apud Deum retribuere his qui uos tribulant, tribulationem; et uobis qui tribulamini, requiem . De Filio in Apostolo: Mihi uindictam, ego retribuam, dicit Dominus . De Spiritu sancto 480 in Iudicum: Si enim congregauerint se in unum, et uenerint ad terminos Ierusalem, et expugnauerint uos, ego mittam Spiritum meum, et retribuet eis que ipsi retribuerunt uobis.



CAPUT XXCIX. De communi respectione.

Respicit Pater, respicit Filius, respicit Spiritus sanctus. De Patre in Genesi: Respexit Deus in Abel et super munera eius: super Cain autem et munera  eius non respexit . De Filio in Euangelio: Respiciens iehsu cogitationes eorum, dixit: Quid cogitatis mala in cordibus uestris ? De Spiritu sancto in Apocalypsi: Hi sunt septem spiritus qui inspiciunt uniuersam terram .



CAPUT XC. De communi placito.

Placuit Patri, placuit Filio, placuit Spiritui sancto. De Patre in Apostolo: Postea quam placuit Deo, qui me segregauit ex utero matris mee, ut reuelaret Filium suum in me . Et in psalmo: Placuit Deo super uitulum nouellum cornua producentem et ungulas . De Filio in psalmo sexagesimo septimo : Montem in quo placuit Deo habitare in eo, etenim Dominus habitabit  usque in finem, etc. De Spiritu sancto in Actibus: Placuit Spiritui sancto et nobis, nichil amplius oneris imponere uobis , etc.



CAPUT XCI. De communi intellectu.

Intellectum dat Pater, hoc Filius, hoc Spiritus sanctus. De Patre in psalmo quinto decimo : Benedicam Dominum, qui mihi tribuit intellectum. De Filio in Apostolo: Intellige que dico, 481 dabit enim tibi Dominus intellectum . De Spiritu sancto ubi supra: Ideo et nos ex qua die audiuimus, non cessamus pro uobis orantes, et postulantes, ut impleamini agnitione uoluntatis eius, in omni sapientia et intellectu spiritali .



CAPUT XCII. De communi mundatione.

Mundat Pater, mundat Filius, mundat Spiritus sanctus. De Patre in Ezechiele: Et saluos eos facit de uniuersis sedibus suis, in quibus peccauerunt: mundabo eos, et erunt mihi populus, et ego ero eis Deus; seruus meus Dauid rex super eos, et pastor erit omnium eorum . De Filio in Euangelio: Habens uentilabrum in manu sua, et mundabit aream suam, et congregabit fructum in horrea sua, paleas autem comburet igni inexstinguibili . Et: Caro et sanguis Filii eius mundat nos ab omni peccato . De Spiritu sancto in Isaia: Et mundabit Dominus sordes filiorum et filiarum Sion, et sanguinem Ierusalem  emundabit de medio eius in spiritu iudicii et spiritu ardoris .



CAPUT XCIII. De communi illuminatione.

Illuminat Pater, illuminat Filius, illuminat Spiritus sanctus. De Patre in psalmo septimo decimo : Tu illuminabis lucernam meam; Domine Deus meus, illumina tenebras meas. De Filio in Apostolo: Cum autem uenerit Dominus, et illuminauerit abscondita tenebrarum, et palam faciet cogitationes cordis eorum . Et iterum: Exsurge qui dormis, et eleua te a mortuis, et illuminabit te Christus . De Spiritu sancto in  Apostolo: Ut fulgeat in eis illuminatio Spiritus sancti .



CAPUT XCIu. De communi apparitione.

482 Apparuit Pater, Filius, Spiritus sanctus. De Patre in Actibus: Deus glorie apparuit Patri nostro Abraham cum esset in Mesopotamia . De Filio in Ioannis Epistola: Ipse apparuit Filius, ut soluat opera diaboli . De Spiritu sancto in Iob: Et spiritus apparuit in oculis meis: et horruerunt capilli mei, et uultum et speciem non uidi, sed tantum uocem audiebam .



CAPUT XCu. De communi ueritate.

ueritas Pater, ueritas Filius, hoc et Spiritus sanctus.  De Patre in psalmo tricesimo : Redemisti me, Domine Deus ueritatis. In manus tuas, Domine, commendo spiritum meum. De Filio in Euangelio: Ego sum uia, ueritas, et uita . Item ipse ad Patrem: Sermo tuus ueritas est . De Spiritu sancto in Epistola Ioannis: Spiritus est ueritas .



CAPUT XCuI. De communi mandato.

Mandat Pater, mandat Filius, hoc et Spiritus sanctus. De Patre in psalmo sexagesimo septimo : Manda, Deus, uirtuti tue. Et mandauit in eternum testamentum suum . De Filio in Euangelio: Hec mando, ut diligatis inuicem  . De Spiritu sancto, in Isaia: uerumtamen legitima mea custodite, que ego mando uobis de Spiritu meo, dicit Dominus.



CAPUT XCuII. De communi inspiratione.

483 Inspirat Pater, inspirat Filius, et Spiritus sanctus. De Patre in libro Iob: Spiritus qui fecit me, et inspiratio omnipotentis Dei qui docet me . De Filio in psalmo septimo decimo : Ab increpatione tua, Domine, ab inspiratione spiritus ire tue. De Spiritu sancto in Euangelio: Spiritus ubi uult spirat, et uocem eius audis , etc.



CAPUT XCuIII. De communi significatione.

 Significat Pater, significat Filius, hoc et Spiritus sanctus. De Patre in psalmo quinquagesimo nono : Deus, repulisti nos, et deduxisti nos. Et infra: Dedisti metuentibus te significationem, ut fugiant a facie arcus. De Filio in Apocalypsi: Apocalypsis Iesu Christi, quam dedit illi Deus ostendere seruis suis, et significauit, mittens per angelum suum seruo suo Ioanni . De Spiritu sancto ad Hebreos: Non sine sanguine, quem offert pro se et pro populi ignorantia, significante hoc Spiritu sancto .



CAPUT XCIX. De communi euangelizatione.

Euangelium Dei Patris, Euangelium Filii, Euangelium  Spiritus sancti. De Patre ad Timotheum: Et si quid aliud sane doctrine aduersatur, que est secundum Euangelium glorie beati Dei . De Filio ad Ephesios: Interficiens inimicitiam in semetipso, et ueniens euangelizauit pacem . Item ibi: Testis enim mihi est Deus, cui seruio in spiritu meo in Euangelio Filii eius . De Spiritu sancto in Epistola Petri: uobis autem monstrauerunt hec, qui uobis euangelizauerunt in Spiritu sancto .



CAPUT C. Ubi illuxit Trinitas.


484 Illuxit Pater, illuxit Filius, illuxit Spiritus sanctus. De Patre in Apostolo: Deus autem qui dixit de tenebris lumen splendescere, illuxit in cordibus uestris . De Filio in psalmo centesimo septimo decimo : Benedictus qui uenit in nomine Domini, Deus Dominus, et illuxit nobis. De Spiritu sancto in propheta: Non abscondetur ultra facies mea ab eis, pro eo quod illuxit Spiritus meus super uniuersam domum Isrel, dicit Dominus .





uIGILII TAPSENSIS CONTRA PALLADIUM ARIANUM LIBRI DUO. *



LIBER PRIMUS GESTA EPISCOPORUM AQUILEIAE ADuERSUM HAERETICOS ARIANOS.


 485 Syagrio et Eucherio uu. CC. COSS., III nonas Septembris, Aquileie in Ecclesia considentibus episcopis, Aquileiensium ciuitatis ualeriano, Ambrosio, Eusebio, Limenio, Anemio, Sabino, Abundantio, Artemio, Constantio, Iusto, Philastro, Constantio, Theodoro, Almachio, Domnino, Amantio, Maximo, Felice, Bassiano, Numidio, Ianuario, Proculo, Heliodoro, Iouino, Felice, Exsuperantio, Diogene, Maximo, Macedonio, Cassiano, Marcello et Eustathio, episcopis.

Ambrosius episcopus dixit: Diu citra acta tractauimus. Et quoniam tanta sacrilegia a Patre Palladii et Secundiani nostris auribus ingeruntur, ut difficile  quisquam credat tam aperte eos blaphemare potuisse: uel ne qua ipsi calliditate dicta sua postea negare conentur, licet de tantorum sacerdotum testificatione dubitari non queat: tamen quoniam omnibus episcopis placet, fiant acta, ut unusquisque professionem suam postea negare non possit. Quid igitur uobis, sancti uiri, placeat declarandum est.

Omnes episcopi dixerunt: Placet.

486 Ambrosius episcopus dixit: Disceptationes nostre ex re firmande sunt scripto imperiali, ut allegentur.

Sabinianus diaconus recitauit:

Ambigua dogmatum reuerentia ne dissideant sacerdotes, quam primum experiri cupientes, conuenire  in Aquileiensium ciuitatem, ex diecesi meritis excellentie tue creditam, episcopos iusseramus. Neque enim controuersie dubie sententie rectius poterant expediri, quam si oborte altercationis interpretes ipsos constituissemus antistites; ut uidelicet a quibus proficiscuntur instituta doctrine, ab eisdem discordis eruditionis repugnantie soluerentur. Neque sane nunc aliter iubemus ac iussimus; non inuertentes precepti tenorem, sed superfluam conuenarum  copiam recolentes. Nam quod Ambrosius, et uite merito et Dei dignatione conspicuus episcopus Mediolanensium ciuitatis, ibi multitudinem non opus esse suggerit, ubi ueritas non laboraret in pluribus, si locata esset in paucis: seque eorum qui contra astarent assertionibus, et sacerdotes uicinarum ex Italia ciuitatum, satis abundeque sufficere posse suggerit, abstinendum uenerabilium uirorum fatigatione censuimus: ne quis uel maturo euo grauis, uel corporali debilitate confectus, uel laudabili paupertate mediocris, insuetas repetat terras, et reliqua.

Ambrosius episcopus dixit: Ecce quod Christianus  constituit imperator. Noluit iniuriam facere sacerdotibus: ipsos interpretes constituit episcopos. Ac per hoc, quoniam in sacerdotali concilio consedimus, responde ad ea que tibi proponuntur. Arii epistola lecta est: etiam nunc recitabitur, si tibi uidetur. A principio habet blasphemias, solum Patrem eternum dixit. Si tibi uidetur quod Dei Filius sempiternus non sit, hoc ipsum quemadmodum uis astrue: si damnandum putas, damna Euangelium. Presens est et Apostolus, omnes Scripture presto sunt, unde uis astrue, si putas non esse Dei Filium sempiternum.

Palladius dixit. uestro studio factum est, sicut in dicat lectio sacre a uobis prolate, ut non esset generale et plenum concilium. Absentibus consacerdotibus  nostris nos 487 respondere non possumus.

Ambrosius episcopus dixit: Qui sunt consortes uestri?

Palladius dixit: Orientales episcopi.

Ambrosius episcopus dixit: Interim quia superioribus temporibus concilium sic factum est, ut Orientales in Orientis partibus constituti haberent concilium. Occidentales in Occidente, nos in Occidentis  partibus constituti conuenimus ad Aquileiensium ciuitatem iuxta imperatoris preceptum. Denique etiam prefectus Italie litteras dedit, ut si uellent conuenire, in potestate haberent. Sed quia scierunt consuetudinem huiusmodi, ut in Oriente Orientalium esset concilium, intra Occidentem Occidentalium, ideo putauerunt non esse ueniendum.

Palladius dixit: Imperator noster Gratianus iussit Orientales uenire. Negas tu iussisse eum? Ipse imperator nobis dixit se Orientales iussisse uenire.

Ambrosius episcopus dixit: Utique iussit, qui non prohibuit huc uenire.

Palladius dixit: Sed ne uenirent tua petitio fecit: sub specie false uoluntatis hoc impetrasti, et distulisti concilium.

 Ambrosius episcopus dixit: Non opus est euagari diutius; responde nunc. Bene dixit Arius solum eternum Patrem? et secundum Scripturas hoc dixit, an non?

Palladius dixit: Non tibi respondeo.

Constantius episcopus dixit: Non respondes, qui tandiu blasphemasti?

Eusebius episcopus dixit: Sed debebis simpliciter fidei tue prodere libertatem. Si a te gentilis exigeret quemadmodum in Christum crederes, confiteri erubescere non deberes.

Sabinus episcopus dixit: Tu petisti ut responderemus hodie ex uoluntate tua, et urgente te conuenimus, et non exspectauimus reliquos fratres qui poterant uenire. Proinde non tibi liberum est euagari. Christum  dicis esse creatum? aut sempiternum dicis esse Filium Dei?

Palladius dixit: Dixi tibi? Nos ideo scripsimus uobis ut ueniremus et conuinceremus quod non recte fecissetis subrepere imperatori.

Ambrosius episcopus dixit: Legatur epistola Palladii, utrum nobis hoc mandauerit: et docebitur quod etiam nunc fallit.

Palladius dixit: Legatur plane.

Episcopi dixerunt: Imperator 488 cum esset presens Sirmio, tu illum interpellasti, an ipse te compulit? Et addidit: Quid ad ista respondes?

Palladius dixit: Dixit mihi, uade. Diximus, Orientales conuenti sunt? Ait, Conuenti sunt. Nunquid si Orientales non fuissent conuenti, nunquid nos conuenissemus?

 Ambrosius episcopus dixit: Sequestrata sit causa Orientalium, sententiam tuam hodie quero. Arii tibi epistola lecta est. Soles te Arianum negare. Aut damna hodie Arium, aut defende.

Palladius dixit: Non est auctoritatis tue ut hoc a me queras.

Eusebius episcopus dixit: Non credimus religiosum imperatorem aliud dixisse quam scripsit. Episcopos iussit conuenire: non potuit tibi soli contra rescriptum suum dicere ut sine Orientalibus causa minime diceretur.

Palladius dixit: Si Itali soli iussi sunt conuenire?

Euagrius presbyter legatus dixit: Ut ante quatuor  dies, et ante biduum responderet se adfuturum. Quid ergo exspectabas? Ut dicis Orientalium consortium tuorum sententiam exspectandam, sic debuisti mandare, non promittere conflictum.

Palladius dixit: Quia quasi ad concilium plenum ueneram, uidi non conuenisse consortes meos: ut conuenirem et dicerem, secundum iussionem egeritis in preiudicium futuri concilii.

Ambrosius episcopus dicit: Ut hodie resideremus, ipse exegisti. Denique etiam hodie tu ipse dixisti, quia Christiani ad Christianos uenimus. Christianos nos probasti. Promisisti te conflictaturum, promisisti te allaturum esse rationem. Libenter itaque accepimus prefationem tuam. Optauimus ut quasi Christianus uenires. Obtuli tibi epistolam Arii, quam  scripsit Arius, de cuius nomine dicitis uos frequenter iniuriam sustinere. Dicitis quod Arium non sequamini. Hodie aperta debet esset sententia. Aut condemna illum, aut astrue quibus uis lectionibus. Et addidit: Ergo, iuxta epistolam Arii, Christus Dei Filius non est sempiternus?

Palladius dixit: Nos diximus probaturos nos Christianos, sed in concilio pleno. Non uobis respondemus omnino, in preiudicium concilii futuri.

Eusebius episcopus dixit: Sine calliditate fidei tue 489 professionem debes exponere.

Palladius dixit: Et quid concilio reseruamus?

Ambrosius episcopus dixit: Omni ore condemnatio facta est in eum qui negaret Dei Filium sempiternum. Negauit Arius, hunc sequitur Palladius, qui non  uult condemnare Arium. Itaque utrum huius probanda sententia sit, considerate: et utrum secundum Scripturas dicat, aut contra Scripturas, intelligere liquet. Lectum est enim: Sempiterna uirtus Dei atque diuinitas. Dei uirtus Christus est. Si igitur sempiterna Dei uirtus est, sempiternus utique Christus est, quia Christus est Dei uirtus.

Eusebius episcopus dixit: Hec fides nostra est, hec intelligentia catholica. Qui hec non dixerit, anathema.

Omnes episcopi dixerunt: Anathema.

Eusebius episcopus dixit: Specialiter dicit solum Patrem sempiternum, et Filium aliquando cepisse?

Palladius dixit: Arium nec uidi, nec scio qui sit.

Eusebius episcopus dixit: Arii blasphemia prolata,  in qua negat Filium Dei sempiternum. Hanc perfidiam damnas cum auctore, aut asseris?

Palladius dixit: Ubi auctoritas pleni concilii non est, non dico.

Ambrosius episcopus dixit: Dubitas damnare post diuina iudicia, cum erepuerit medius? Et addidit: Dicant enim sancti uiri legati Gallorum.

Constantius episcopus et legatus Gallorum dixit: Hanc impietatem eius hominis, et semper damnauimus, et nunc damnamus non solum Arium, sed et quicunque Filium Dei non dixerit sempiternum.

Ambrosius episcopus dixit: Quid etiam dicit dominus meus Iustus?

Iustus episcopus et legatus Gallorum dixit: Qui Filium  Dei ceternum cum Patre non confitetur, anathema habeatur.

Omnes episcopi dixerunt: Anathema.

Ambrosius episcopus dixit: Dicant etiam Afrorum legati, qui omnium ciuium huc attulere sententias.

Felix episcopus et legatus dixit: Si qui Filium Dei negauerit sempiternum, et ceternum negauerit, non solus ego legatus totius Africane prouincie damno, sed et cunctus chorus sacerdotalis qui ad hunc cetum sanctissimum me misit, etiam ipse ante damnauit.

Anemius episcopus dixit: Caput Illyrici, non 490 nisi ciuitas est Sirmiensis. Ego igitur episcopus illius ciuitatis sum. Eum qui non confitetur Filium Dei eternum et ceternum Patri, quod est sempiternum,  anathema dico; sed etiam iis qui idem non confitentur.

Ambrosius episcopus dixit: Audite sequentia. Et recitatum est: »Solum eternum, solum sine initio, solum uerum, solum immortalitatem habentem.«

Ambrosius episcopus dixit: Et in hoc damna eum, qui negat Filium Deum uerum. Cum enim ipse sit ueritas, quemadmodum non est Deus uerus? Et addidit: Quid ad hoc?

Palladius dixit: Filium uerum qui non dicat?

Ambrosius episcopus dixit: Arius negauit.

Palladius dixit: Cum Apostolus dicat, Christum super omnia Deum, potest aliquis negare uerum Filium Dei?

Ambrosius episcopus dixit: Ut scias quam simpliciter ueritas a nobis requiratur, ecce dico ego ut  dicis, sed semiplenum habeo: cum enim ita dicis, uideris negare Deum uerum: si autem simpliciter confiteris uerum Deum Filium Dei, eo ordine astrue quo ipse propono.

Palladius dixit: Ego secundum Scripturas tibi loquor, uerum Filium Dei Dominum dico.

Ambrosius episcopus dixit: uerum Dominum dicis Filium Dei?

Palladius dixit: Cum uerum Filium dicam, quid amplius?

Ambrosius episcopus dixit: Non quero tantummodo ut uerum Filium dicas, sed ut uerum Dominum Dei Filium dicas.

Eusebius episcopus dixit: Christus Deus uerus est, secundum omnium fidem, et catholicam professionem?

 Palladius dixit: uerus Filius Dei est.

Eusebius episcopus dixit: Nam et nos per adoptionem filii sumus, ille secundum proprietatem generationis diuine. Et addidit: Confiteris ergo uerum Filium Dei Dominum uerum esse, secundum diuinitatem et proprietatem?

Palladius dixit: uerum Dei Filium unigenitum dico.

Eusebius episcopus dixit: Hoc ergo putas contra Scripturas, si Christus Deus uerus esse dicatur?

Cumque Palladius reticeret, Ambrosius episcopus dixit: Solum uerum Filium Dei qui dicit, et non uult dicere Dominum uerum, uidetur negare. Hoc igitur  ordine confiteatur  491 Palladius, et dicat utrum Dominum Dei Filium dicat

Palladius dixit: Cum dicat Filius: »Ut cognoscant te solum uerum Dominum, et quem misisti Iesum Christum ,« cum affectu an ueritate?

Ambrosius episcopus dixit: Ioannes dixit in Epistola sua: Hic est uerus »Deus . Nega hoc.

Palladius dixit: Cum dicam tibi uerum Filium, profiteor ueram etiam diuinitatem.

Ambrosius episcopus dixit: Et in hoc est fraus. Sic enim soletis dicere unam et ueram diuinitatem, ut Patris tantummodo, non etiam Filii ueram et unam diuinitatem dicatis. Ergo si aperte uis dicere, quia ad Scripturas me prouocas, dic quod dixit euangelista  Ioannes: »Hic est Deus uerus,« aut nega dictum.

Palladius dixit: Absque Filio alius genitus non est.

Eusebius episcopus dixit: Christus uerus Deus secundum omnium fidem et catholicam professionem, an in sententia tua Deus uerus non est?

Palladius dixit: uirtus Dei nostri est.

Ambrosius episcopus dixit: Non habes libertatem profitendi, ac per hoc, anathema ei qui non confitetur uerum Deum Filium Dei.

Omnes episcopi dixerunt: Anathema habeatur qui Christum Filium Dei, Dominum uerum non dixerit. Iterum addidit: »Solum uerum, solum immortalitatem habentem.«

Ambrosius episcopus dixit: Filius Dei habet immortalitatem, aut non habet, secundum diuinitatem?

 Palladius dixit: Apostolum admittis, an non? »Rex regum, qui solus habet immortalitatem .«

Ambrosius episcopus dixit: De Christo Filio Dei quid dicis?

Palladius dixit: Christus nomen diuinum est, an humanum?

Eusebius episcopus dixit: Secundum carnis quidem sacramentum Christus dicitur: sed idem Deus et homo est.

Palladius dixit: Christus nomen carnis est, Christus nomen humanum est, et respondete uos mihi.

Eusebius episcopus dixit: Quid superfluis immoraris? Cum legeretur impietas Arii, qui hoc dicit de Patre, quia solus habet immortalitatem, attulisti testimonium ad consensum impietatis Arii, ex Apostolo, dicens: »Qui solus habet immortalitatem, et lucem  habitat inaccessibilem .« Sed si intelligis, totius nature dignitatem in Dei nomine expressit: siquidem in Dei nomine 492 Pater et Filius designantur.

Palladius dixit: Et ego uos quod interrogaui, respondere noluistis.

Ambrosius episcopus dixit: Aperte de te sententiam quero: Filius Dei habet immortalitatem secundum generationem diuinam, an non habet?

Palladius dixit: Secundum generationem diuinam incorruptibilis est; per carnem mortuus est.

Ambrosius episcopus dixit: Non diuinitas mortua est, sed caro mortua est.

Palladius dixit: Ante, uos mihi respondete.

Ambrosius episcopus dixit: Filius Dei secundum diuinitatem  habet immortalitatem, an non habet? Sed etiam fraudes et insidias tuas non secundum Arii professionem prodidisti. Et addidit: Qui Filium Dei negat habere immortalitatem, quid uobis uidetur?

Omnes episcopi dixerunt: Anathema habeatur.

Palladius dixit: Status diuinus immortalis est?

Ambrosius episcopus dixit: Astute et hoc, ut de Dei Filio nichil exprimas euidenter. Et ego dico, Immortalitatem habet Dei Filius secundum diuinitatem. Aut nega, »qui habet immortalitatem.«

Palladius dixit: Christus mortuus est, aut non?

Ambrosius episcopus dixit: Secundum carnem, Anima nostra non moritur. Scriptum est enim: »Nolite timere eos qui carnem possunt occidere, animam autem non possunt .« Cum igitur anima nostra  mori non possit, putas quod Christus secundum diuinitatem mortuus sit?

Palladius dixit: Mortis appellationem quare tu horres?

Ambrosius episcopus dixit: Imo non horreo, sed confiteor, secundum carnem meam. Est enim per quem a mortis uinculis sum reuinctus.

Palladius dixit: Mortem separatio facit spiritus. Nam Christus Filius Dei carnem suscepit, et per carnem mortuus est.

Ambrosius episcopus dixit: Scriptum est, Christum passum. Secundum carnem igitur passus est, secundum diuinitatem habet immortalitatem. Hoc qui negat, diabolus est.

Palladius dixit: Ego Arium non noui.

 Ambrosius episcopus dixit: Ergo male dixit Arius, cum etiam Filius Dei habeat immortalitatem secundum diuinitatem. Et addidit: Bene dixit, an male?

Palladius dixit: Non consentio.

Ambrosius episcopus dixit: 493 Cui non consentis? Anathema illi qui non explicat fidei libertatem.

Omnes episcopi dixerunt: Anathema.

Palladius dixit: Dicite quod uultis, eius est diuinitas immortalis.

Ambrosius episcopus dixit: Cuius? Patris an et Filii? Et addidit: Multas impietates congessit Arius, ad alias transeamus. Et recitatum est, SOLUM SAPIENTEM.

Palladius dixit: Pater a se sapit, Filius autem sapiens non est.

Ambrosius episcopus dixit: Ergo Filius non est  sapiens, cum sit ipse sapientia? Nam et nos dicimus, quia ex Patre natus est Filius.

Eusebius episcopus dixit: Est aliquid tam impium, tam profanum, quam, quod dixit, sapientiam Filium Dei negare?

Palladius dixit: Sapientia dicitur. Qui potest sapientiam denegare?

Ambrosius episcopus dixit: Sapiens est, an non?

Palladius dixit: Sapientia est.

Ambrosius episcopus dixit: Sapiens ergo, cum sit sapientia.

Palladius dixit: Secundum Scripturas uobis respondemus.

Ambrosius episcopus dixit: Etiam sapientem  Filium Dei Palladius negare conatus est.

Eusebius episcopus dixit: Qui negat Dei Filium sapientem, anathema sit.

Omnes episcopi dixerunt: Anathema.

Eusebius dixit: Etiam Secundianus ad hoc respondeat.

Cumque Secundianus reticeret, Ambrosius episcopus dixit: Qui tacet, integrum uult habere iudicium. Et addidit: Solum Patrem bonum cum dicit, Filium confessus est, an negauit?

Palladius dixit: Legimus: »Ego sum pastor bonus ,« et nos negamus? Quis non dicat bonum Dei Filium?

Ambrosius episcopus dixit: Ergo bonus est Christus?

Palladius dixit: Bonus.

 Ambrosius episcopus dixit: Male ergo Arius de solo Patre dixit, cum etiam Filius Dei, Deus omnibus sit.

Palladius dixit: Qui bonum non dicit Christum, male dicit.

Eusebius episcopus dixit: Christum Deum bonum confiteris? Nam et ego bonus sum. Mihi dixit, »Euge, serue bone .« Et, »Homo bonus profert de thesauro suo bona .«

Palladius dixit: Iam dixi, nunc uobis non respondeo usque ad plenum concilium.

Ambrosius episcopus dixit: Iudei dicebant, bonus est; et Arius negat quia Filius Dei bonus est.

Palladius dixit: 494 Qui potest hoc negare?

Eusebius episcopus dixit: Bonus est ergo Deus Filius Dei.

 Palladius dixit: Bonus Pater bonum Filium genuit.

Ambrosius episcopus dixit: Et nos bonos genuit, sed non secundum diuinitatem. Deum bonum Dei Filium dicis?

Palladius dixit: Filius Dei bonus est.

Ambrosius episcopus dixit: uides ergo, quia Christum, bonum Filium, non bonum Deum dicis, quod a te queritur. Et addidit: Qui bonum Deum Filium Dei Deum non confitetur, anathema.

Omnes episcopi dixerunt: Anathema. Item recitauit, SOLUM POTENTEM.

Ambrosius episcopus dixit: Potens est Filius Dei an non?

Palladius dixit: Qui omnia fecit, non est potens? qui omnia fecit, minus est potens?

 Ambrosius episcopus dixit: Ergo Arius male dixit. Et addidit: uel in hoc damnas Arium?

Palladius dixit: Unde scio qui scit? Ego pro me respondeo tibi.

Ambrosius episcopus dixit: Filius Domini Dei potens est?

Palladius dixit: Potens.

Ambrosius episcopus dixit: Deus bonus est?

Palladius dixit: Iam dixi Filium Dei unigenitum esse potentem.

Ambrosius episcopus dixit: Dominum potentem?

Palladius dixit: Filium Dei potentem.

Ambrosius episcopus dixit: Potentes et homines sunt. Scriptum est: »Quid gloriaris in malitia, qui potens  es in iniquitate ?« Et alibi: »Cum infirmor, tunc potens sum .« Illud a te requiro, ut confitearis Dominum potentem esse Dei Filium Christum: aut si negas, astrue. Nam qui unam potentiam dico Patris et Filii, sic Filium Dei dico potentem sicut et Patrem. Dubitas ergo confiteri potentem esse Dominum Dei Filium?

Palladius dixit: Iam dixi secundum disputationem prout possumus respondemus uobis. uos enim soli uultis esse iudices, uos litigatores esse uultis. Non uobis respondemus nunc, sed in concilio generali et pleno respondebimus uobis.

Ambrosius episcopus dixit: Anathema illi qui negat Dominum potentem Christum.

Omnes episcopi dixerunt: Anathema. Item recitatum  est: SOLUM POTENTEM, OMNIUM IUDICEM.

Palladius dixit: Omnium iudicem Filium Dei. Est qui dat, est qui accepit.

Ambrosius 495 episcopus dixit: Per gratiam dedit, an per naturam? Et hominibus datur iudicium.

Palladius dixit: Patrem maiorem dicis, aut non?

Ambrosius episcopus dixit: Postea respondebo tibi.

Palladius dixit: Ego tibi non respondebo, si non respondes mihi.

Eusebius episcopus dixit: Nisi impietatem Arii ex ordine damnaueris, interrogandi tibi non dabimus facultatem.

Palladius dixit: Non tibi respondeo.

Ambrosius episcopus dixit: Filius Dei  iudex est, aut non?

 Palladius dixit: Si non respondes mihi, ego tibi ut impio non respondeo.

Ambrosius episcopus dixit: Habes professionem meam, qua respondebo tibi. Interim perlegatur epistola Arii. Et addidit: In epistola Arii inuenies et hoc sacrilegium quod tu moliris.

Palladius dixit: Ego que interrogo, non respondetis.

Eusebius episcopus dixit: Filium Dei Deum equalem dicimus.

Palladius dixit: Tu iudex es, tui exceptores hic sunt.

Ambrosius episcopus dixit: Scribant tui, qui uolunt.

Palladius dixit: Pater maior est, aut non?

Eusebius episcopus dixit: Secundum diuinitatem  equalis est Filius Patri. Habes in Euangelio quod Iudei persequebantur eum, quia non solum soluebat sabbatum, sed et Patrem suum dicebat Deum, equalem se faciens Deo . Quod ergo impii persequentes confessi sunt, nos credentes negare non possumus.

Ambrosius episcopus dixit: Et alibi habes: »Qui cum esset in forma Dei, non rapinam arbitratus est esse se equalem Deo, sed semetipsum exinaniuit, formam serui accipiens, in similitudinem hominum factus, obediens usque ad mortem ,« Et addidit: uides quia in forma Dei equalis est? »Et formam, inquit, serui accepit.« In quo ergo minor est? Secundum formam utique serui, non Dei.

 Eusebius episcopus dixit: Sicut in forma serui constitutus, inferior seruo non fuit, ita in forma Dei constitutus, inferior Deo esse non potuit.

Ambrosius episcopus dixit: Aut dic quia secundum diuinitatem minor est Filius Dei.

Palladius dixit: Pater maior est.

Ambrosius episcopus dixit: Secundum carnem.

Palladius dixit: »Qui me misit, maior est me.« Caro missa 496 est a Deo, aut Filius Dei?

Ambrosius episcopus dixit: Falsari a uobis diuinas Scripturas hodie comprobamus. Sic enim scriptum est: »Pacem meam do uobis, pacem meam relinquo uobis. Non turbetur cor uestrum. Non quomodo hic mundus dat, et ego do uobis. Si diligeretis me gauderetis, quia dixi, uado ad Patrem, quia Pater maior me est  .« Non dixit, Qui me misit, maior me est.

Palladius dixit: Pater maior est.

Ambrosius episcopus dixit: Anathema illi qui ad diuinas Scripturas addit aliquid aut minuit.

Omnes episcopi dixerunt: Anathema.

Ambrosius episcopus dixit: Secundum carnem Filius minor est Patre, secundum diuinitatem equalis est Patri. Legi igitur equalem Dei Filium Patri, sicut iam et prolata exemplaria testantur. Secundum carnem autem quid miraris minorem, cum dixerit se seruum, cum dixerit se lapidem, cum dixerit se minorem angelis, quia scriptum est, »Minorasti eum paulo minus ab angelis ?«

Palladius dixit: Impie uos asserentes uideo: non uobis respondemus sine auditoribus.

 Sabinus episcopus dixit: Nemo ab eo requirat sententiam qui tam innumeris sententiis blasphemauit.

Palladius dixit: Non uobis respondemus.

Sabinus episcopus dixit: Ab omnibus iam damnatus est Palladius. Atii blasphemie multo minores sunt quam Palladii. Et cum Palladius surrexisset atque foras exire uoluisset: Ideo, inquit, surrexit Palladius, quoniam apertis Scripturarum testimoniis conuincendum esse se cernit, sicut iam conuictus est. Sic enim lectum est, secundum diuinitatem quod equalis Patri Filius sit. Accipiat autem quia Filius Dei secundum diuinitatem maiorem non habet. Scriptum est: »Abrahe cum repromisisset Deus quoniam nullum alium habebat maiorem, per quem iuraret, iurauit per semetipsum .« uides igitur  Scripturam, quia nullum alium maiorem habet per quem iuraret. Filius autem est, de quo dicitur quoniam ipse uisus est Abrahe. Unde et ait: »Abraham diem meum uidit, et gauisus est (Ioan uIII, 56.«

Palladius dixit: »Pater maior est.«

Eusebius episcopus dixit: Quando ut Deus locutus, maiorem non habuit; quando ut homo locutus, maiorem habuit.

Palladius dixit: Pater genuit Filium, 497 Pater misit Filium.

Ambrosius episcopus dixit: Anathema illi qui negat Filium secundum diuinitatem equalem Patri.

Omnes episcopi dixerunt: Anathema.

 Palladius dixit: Filius subiectus Patri, Filius precepta Patris custodit.

Ambrosius episcopus dixit: Subiectus secundum carnis rationem. Ceterum et ipse meministi quia legisti, »Nemo uenit ad me, nisi quem Pater attraxerit .«

Sabinus episcopus dixit: Dicat si secundum diuinitatem subiectus est Patri, an secundum incarnationem.

Palladius dixit: Ergo Pater maior est.

Ambrosius episcopus dixit: Et alibi scriptum est: »Fidelis Deus: per quem uocati estis in communionem Filii eius .« Ego dico Patrem maiorem esse secundum carnis assumptionem, quam suscepit Filius Dei, non secundum diuinitatem.

 Palladius dixit: Que enim comparatio est Filii Dei? Et caro potest dicere, Deus me maior est. Caro loquebatur, aut diuinitas, quia ibi erat caro?

Ambrosius episcopus dixit: Caro sine anima non loquitur.

Eusebius episcopus dixit: Deus in carne loquebatur secundum carnem, quando dicebat: »Quid me persequimini hominem ?« Quis hoc dixit?

Palladius dixit: Filius Dei.

Ambrosius episcopus dixit: Deus ergo Filius Dei est secundum diuinitatem, et homo est secundum carnem.

Palladius dixit: Carnem suscepit.

Eusebius episcopus dixit: Ergo humanis uerbis  usus est?

Palladius dixit: Carnem humanam suscepit.

Ambrosius episcopus dixit: Dicat quia non secundum diuinitatem Apostolus dixit subiectum, sed secundum carnem. Scriptum est enim: »Humiliauit semetipsum, factus obediens usque ad mortem .« In quo ergo mortem gustauit?

Palladius dixit: Quia se humiliauit.

Ambrosius episcopus dixit: Non diuinitas, sed caro humiliata est atque subiecta. Et addidit: Creaturam perfectam bene dixit Arius, an male dixit?

Palladius dixit: Ego tibi non respondeo, auctoritatem non habenti.

Ambrosius episcopus dixit: Profitere quod uis.

Palladius dixit: Non respondeo uobis.

 Sabinus episcopus dixit: Pro Ario non respondes? ad interrogata non respondes?

Palladius dixit: Pro Ario ego non respondi.

Sabinus episcopus dixit: Usque adeo 498 respondisti, ut Filium Dei negares potentem, negares uerum Deum.

Palladius dixit: Ego te iudicem non patior, quem impietatis arguo.

Sabinus episcopus dixit: Ipse nos cegisti sedere.

Palladius dixit: Mandaui ut sederetis, ut arguerem uos. Quare subripuistis imperatori? Ut plenum concilium non esset, obripuistis.

Ambrosius episcopus dixit: Cum Arii impietates legerentur, et impietas tua pariter condemnata est,  que consensit Ariane impietati. Placuit tibi in media epistole lectione proponere quod uolebas. Responsum tibi est, quemadmodum Patrem maiorem dixerit Filius Dei, eo quod secundum carnis susceptionem Filius maiorem Patrem dixerit. Proposuisti etiam subiectum esse Filium Dei, et in hoc responsum tibi est, quia subiectus Filius Dei secundum carnem est, non secundum diuinitatem. Habes professionem nostram, nunc audi cetera. Quoniam tibi responsum est, responde ad ea que leguntur.

Palladius dixit: Non tibi respondeo, quia quecunque ego dixi, non sunt scripta. uestra tantummodo scribuntur uerba. Non uobis respondeo.

Ambrosius episcopus dixit: Omnia uides scribi. Denique que scripta sunt, abundant ad tue impietatis  indicium. Et addidit: Creaturam dicis Christum, an negas?

Palladius dixit: Non respondeo.

Ambrosius episcopus dixit: Ante horam citra actam, cum legeretur quia Arius dixit creaturam Christum, negasti. Oblatum est tibi ut damnares perfidiam, noluisti. uel nunc dic, utrum natus ex Patre Christus sit, an creatus.

Palladius dixit: Si uultis, exceptores nostri ueniant, et sic totum excipiatur.

Sabinus episcopus dixit: Adducat suos exceptores.

Palladius dixit: Pleno concilio uobis respondebimus.

Ambrosius episcopus dixit: Attalus in tractatu Niceni concilii subscripsit. Neget factum quia uenit  ad concilium. Dicat hodie utrum subscripserit in tractatu Niceni concilii, an non.

Cumque Attalus reticeret, Ambrosius episcopus dixit: Attalus presbyter, licet inter Arianos sit, tamen habet auctoritatem loquendi. Libere profiteatur utrum subscripserit in tractatu Niceni concilii sub episcopo suo Agrippino, an non.

Attalus dixit: 499 Iam dixisti me aliquoties damnatum, non tibi respondeo.

Ambrosius episcopus dixit: Subscripsisti in tractatu concilii Niceni, aut non?

Attalus dixit: Non tibi respondeo.

Palladius dixit: Modo uultis tractatum plenum haberi, aut non?

Chromatius presbyter dixit: Creaturam non negasti,  potentiam negasti, omnia negasti que fides catholica profitetur.

Sabinus episcopus dixit: Testes sumus nos Attalum subscripsisse in concilio Niceno, et nunc nolle respondere. Quid cunctis uidetur?

Cumque Attalus reticeret, Ambrosius episcopus dixit: Dicat utrum subscripserit in tractatu concilii Niceni, aut non.

Palladius dixit: Exceptor uester et noster stent, et omnia scribant.

ualerianus episcopus dixit: Iam que dixisti et negasti, scripta sunt omnia.

Palladius dixit: Dicite quod uultis.

Ambrosius episcopus dixit: Quia sepius uult damnari  Palladius, qui iam frequenter damnatus est, lego epistolam Arii, quam ille noluit condemnare. Profitemini quod uobis uidetur.

Omnes episcopi dixerunt: Legatur.

Et recitata est: NATO AUTEM NON PUTATIuE, et reliqua.

Ambrosius episcopus dixit: Respondi tibi de maiore, respondi tibi et de subiecto, nunc et ipse responde.

Palladius dixit: Non respondebo, nisi auctores ueniant post dominicam diem.

Ambrosius episcopus dixit: ueneras tractaturus, sed posteaquam obieci tibi, uidisti Arii epistolam, quam damnare noluisti, asserere autem non potes: idcirco nunc refugis et cauillaris. Plenarie ipsam recitato:  ad singula dic. Utrum Christus creatus uideatur, an fuit quando non fuit Christus, an uero semper fuit unigenitus Dei Filius. Cum Arii epistolam audieris, aut damna, aut proba.

Palladius dixit: Cum impietatis te arguam, te iudice non utor. Transgressor es.

Sabinus episcopus dixit: Quas impietates obiicis fratri nostro et consacerdoti Ambrosio? dicito.

Palladius dixit: Iam uobis dixi: Pleno concilio respondebo, et presentibus auctoribus.

Ambrosius episcopus dixit: In consessu fratrum meorum cupio confutari et redargui. Que igitur impie dixerim, dicito. Sed impius tibi uideor, qui pietatem astruo.

Sabinus episcopus 500 dixit: Ergo impius tibi  uidetur, qui Arii blasphemias arguit?

Palladius dixit: Ego non negaui bonum Filium Dei.

Ambrosius episcopus dixit: Dicis ergo Christum Deum bonum?

Palladius dixit: Non uobis respondeo.

ualerianus episcopus dixit: Nolite multum adigere Palladium, non potest uera nostra simpliciter confiteri. Ipsius enim conscientia duplici blasphemia confusa est. Nam a Photinianis est ordinatus, et cum ipsis est damnatus; et nunc plenius damnabitur.

Palladius dixit: Hoc proba.

Sabinus episcopus dixit: Non liter poterat Christum uerum negare, nisi auctores suos sequeretur.

Ambrosius episcopus dixit: Obiecisti me esse impium:  hoc proba.

Palladius dixit: Expositionem nostram afferimus. Cum attulerimus, tunc disputatio habebitur.

Ambrosius episcopus dixit: Damna impietatem Arii.

Cum reticeret Palladius, Eusebius episcopus dixit: Superfluis immoramur. Tot impietates Arii Palladius noluit condemnare, imo potuis asserendo confessus est. Hunc qui non damnat, similis illius est, et hereticus iure dicendus est.

Omnes episcopi dixerunt: A nobis omnibus anathema sit Palladio.

Ambrosius episcopus dixit: Acquiescis ut cetera legantur, Palladi?

Palladius dixit: Date auditores, ueniant ex utraque  parte exceptores. Non potestis esse iudices si auditores non habuerimus; et nisi ex utraque parte uenerint qui audiant, non uobis respondemus.

Ambrosius episcopus dixit: Quos queritis auditores?

Palladius dixit: Sunt hic honorati multi.

Sabinus episcopus dixit: Post tot blasphemias auditores petis?

Ambrosius episcopus dixit: Sacerdotes de laicis iudicare debent, non laici de sacerdotibus; sed tamen quos iudices petas dicito.

Palladius dixit: Auditores ueniant.

Chromatius presbyter dixit: Salua condemnatione sacerdotali, quin et qui Palladii sunt etiam in pleno legantur.

 Palladius dixit: Non permittantur loqui auditores, ueniant et ex utraque parte exceptores, et respondebunt uobis hi in concilio generali.

Ambrosius episcopus dixit: Etsi in multis impietatibus deprehensus sit, erubescimus tamen ut uideatur 501 qui sacerdotium sibi uindicat a laicis esse damnatus. Ac per hoc, quoniam et in hoc ipso damnandus est qui laicorum exspectat sententiam, cum magis de laicis sacerdotes debeant iudicare, iuxta ea que hodie audiuimus Palladium profitentem, et iuxta ea que condemnare noluit, pronuntio illum sacerdotio indignum et curandum ut in loco eius catholicus ordinetur.

Omnes episcopi dixerunt: Anathema Palladio.

Ambrosius episcopus dixit: Imperator clementissimus  et Christianus sacerdotum iudicio causam [a 1Kb] , et ut ipsi arbitri essent altercationis in quid constituissemus. Quoniam igitur nobis iudicium uidetur delatum, interpres est Scriptura: condemnemus Pallad um, qui impii Arii noluit damnare sententiam. Et quia ipse Dei Filium sempiternum, et cetera que actis herent, negauit: ergo anathema habeatur.

Omnes episcopi dixerunt: Omnes condemnemus eum: anathema habeatur.

Ambrosius episcopus dixit: Quoniam omnes consistunt uiri Christiani, et Deo probati fratres, et consacerdotes nostri, dicat unusquisque quod sibi uidetur.

ualerianus episcopus dixit: Mihi quidem uidetur quia qui Arium defendit, Arianus est: qui blasphemias  ipsius non condemnat, ipse blasphemus est. Ideoque huiusmodi hominem consortio sacerdotum censeo esse alienum.

Palladius dixit: Cepistis ludere? ludite: sine concilio Orientali uobis non respondemus.

Anemius episcopus Sirmiensis dixit: Quicunque hereses Arianas non condemnat, Arianus sit necesse est. Hunc igitur alienum etiam a nostra communione et sacerdotali cetu denuo priuatum esse censemus.

Constantius episcopus Arausicus dixit: Palladium Arii discipulum, cuius impietates iam olim damnate sunt a patribus nostris in concilio Niceno, et nunc hodie  prolate, cum recenserentur Palladio singule, non confusus est, dum Dei Filium a Deo Patre esse alienum cum creatura confitetur, cum temporalem dicit, Dominum uerum negat, in sempiternum censeo esse damnandum.

Iustus episcopus dixit: Palladium, qui blasphemias Arii damnare noluit, sed etiam magis 502 has confiteri uidetur, censeo ulterius sacerdotem dici non posse, nec inter episcopos deputari.

Euentius episcopus Ticiniensis dixit: Palladium, qui impietatem Arii damnare noluit, arbitror a consortio sacerdotali in perpetuum esse remotum.

Abundantius episcopus Tridentinus dixit: Cum euidentes blasphemias Palladius defendat, damnatum se ex concilio Aquileiensi cognoscat.

 Eusebius episcopus Bononiensis dixit: Quia impietates Arii diabolico stylo conscriptas, quas non licebat nec ad aures admittere, Palladius non solum noluit condemnare, sed et earum exstitit assertor, negando Filium Dei Filium uerum, Dominum bonum, Dominum sapientem, Dominum sempiternam, hunc a cetu sacerdotali, et mea sententia, et omnium catholicorum iudicio arbitror iure esse damnatum.

Sabinus episcopus Placentinus dixit: Quoniam cunctis patefactum est Palladium, Ariane perfidie auctorem, eiusque impietatem tenere, que contra euangelica et apostolica instituta uenit, iusta in eum totius concilii lata sententia est: qui mee licet prauitatis [F. paruitatis] sententia sacerdotio denuo priuatus ex hoc sacrosancto cetu iure pellatur.

 Felix et Numidius legati Afrorum dixerunt: Ariane heresis secte, in qua Palladius in Aquileiensi synodo declaratus est, anathema. Sed et eos qui contra ueritatem Nicene synodi repugnantes sunt, condemnamus.

Limenius episcopus uercellensis dixit: Arianam doctrinam sepe esse damnatam manifestum est; et ideo Palladius conuentus in hac sancta synodo Aquileiensi, quo noluit corrigere uel emendare, sed magis probauit, deprehensibili se collutauit perfidia, quam se publice professus est tenere: hunc sententia mea et ego profiteor consortio sacerdotali esse priuatum.

Maximinus episcopus Emonensis dixit: Palladium, qui blasphemias Arii nec damnare uoluit, sed magis ipse confessus est, iuste ac merito esse damnatum  et Deus nouit, et fidelium conscientia condemnauit.

Exsuperantius episcopus Dertonensis dixit: Palladium, qui sectam Arii uel eius doctrinam damnare noluit, sed defendit, ut ceteri consortes mei damnauerunt, etiam et ego condemno.

503 Bassianus episcopus Laudensis dixit: Audiui, sicut et ceteri consacerdotes mei, impietates Arii, quas Palladius non solum non condemnauit, sed confirmauit. Hic anathema sit et sacerdotio priuabitur.

Philaster episcopus Brixianus dixit: Blasphemias et iniquitatem Palladii, qui Arianam doctrinam sequitur et defendit, una cum omnibus ego condemnaui.

Constantius episcopus Siscianensis dixit: Palladium,  qui blasphemias et impietates Arii non condemnauit, sicut et ceteri consacerdotes mei et ego censeo damnandum.

Heliodorus episcopus Altiniensis dixit: Qui perfidiam Arii omniumque hereticorum, quorum consors est Palladius, huius insipiens cor, qui ueritatem non est confessus, cum ceteris consacerdotibus meis pariter condemno.

Felix episcopus Iadertinus dixit: Palladium, qui blasphemauit Filium, sicut Arius, cum omnibus pariter condemno.

Theodorus episcopus Octodorensis dixit: Palladium, qui Christum Deum uerum, ceternum Patri negauit, nec Christianum hunc, nec sacerdotem ullo modo censemus.

 Domninus episcopus Gratianopolitanus dixit: Palladium in perfidia Arii permanentem, in perpetuum, sicut et fratres damnauerunt, etiam et ego censeo esse damnandum.

Proculus episcopus Massiliensium dixit: Palladium, qui Arii blasphemias sub quadam impia hereditate non condemnando defendit, sicut hunc et plurimorum iam uenerabilium sacerdotum sententia blasphemum designauit, atque sacerdotio alienum duxit, mea pariter sententia in perpetuum condemnatum designat.

Diogenes episcopus Genauensis dixit: Palladium, qui Christum Dominum Deum uerum, similem et equalem Patri dum non confitetur, negauit, damnationem iudico cum ceteris fratribus meis uel consacerdotibus  sortiri.

Amantius episcopus Nicensis dixit: Palladium, qui sectam Arii non destruxit, secundum consacerdotum meorum iudicium, etiam et ego condemno.

Ianuarius episcopus dixit: Sicut omnes consacerdotes mei damnauerunt Palladium, ita et ego pari iudicio eum censeo esse damnandum.

504 Et cum Secundianus subripuisset, Ambrosius episcopus dixit: Audisti, Secundiane, cuiusmodi Palladius impius sententiam, sacerdotali concilio damnatus, exceperit. Licet displicuerit nobis, quod eius, hoc est Palladii non horrueris amentiam, tamen de te aliqua specialiter quero, utrum Dei Filium Dominum nostrum Iesum Christum, uel non uerum Deum dicas.

 Secundianus dixit: Qui negat Dominum uerum esse Patrem Domini et Dei nostri Iesu Christi, non est Christianus, nec qui negat Filium Dominum uerum.

Ambrosius episcopus dixit: Deum uerum Dei Filium confiteris?

Secundianus dixit: uerum Dei Filium, unigenitum Dei Filium uerum dico.

Ambrosius episcopus dixit: uerum Deum dicis?

Secundianus dixit: uerum unigenitum Filium quis negat uerum Filium Dei?

Eusebius episcopus dixit: Non sufficit quod Filium Dei unigenitum confiteris; nam hoc omnes confitentur; sed hoc mouet quod Arius dixit Dominum  solum Patrem, solum uerum, negauit Filium Dei Dominum uerum. Simpliciter Filium Dei Deum uerum confiteris?

Secundianus dixit: Qui fuerit Arius ignoro, quid dixerit nescio: mecum loqueris uiuus ad uiuum. Illud dico quod Christus dixit: Unigenitum Filium se asserit Patris, Filius unigenitus: Deus est Dei Filius uerus.

Ambrosius episcopus dixit: Deus uerus est, uerus Deus Filius Deus. Et addidit: In Scripturis diuinis scriptum est, »quia qui iurant super terram, iurabunt Deum uerum .« Quod utique de Christo esse non dubium est. Nos ergo uerum Deum profitemur, et fides nostra hec est et professio, quia unigenitus Patris Filius, hoc est uerus Deus. Dic et tu  de Deo uero, Dei Filium Deum uerum.

Secundianus dixit: De Deo uero.

Ambrosius episcopus dixit: Filius Dei Deus uerus est?

Secundianus dixit: Ergo mendax.

Ambrosius episcopus dixit: In hoc fraudem facis, ut non Deum uerum dicas, sed Deum unigenitum, ac per hoc dic simpliciter: Unigenitus Dei Filius Deus uerus.

Secundianus dixit: Unigenitum dixi Dei Filium.

Eusebius episcopus dixit: Hoc Photinus non negat, hoc Sabellius confitetur.

505 Ambrosius episcopus dixit: Et qui hoc non confitetur, iure damnatur. Ac per hoc sepe te conuenio, licet cauillando negaueris ueritatem. Non quero  ut tantummodo unigenitum Dei, Filium Dei dicas, sed etiam Deum uerum.

Secundianus dixit: ueritatis me seruum profiteor. Que dico non scribuntur, et que dicis scribuntur. Christum uerum Dei Filium dico. Quis negat Filium Dei uerum esse?

Ambrosius episcopus dixit: Qui negat unigenitum Dei Filium, anathema sit.

Secundianus dixit: Deum uerum unigenitum Filium Dei? Quid mihi profiteris, quod non est scriptum?

Ambrosius episcopus dixit: Apertum sacrilegium est, quando Christum Dei Filium Arius Deum uerum negauit.

Secundianus dixit: Iesum Christum Filium Dei  Deum, qui Christus dicatur Filius uerus, Filium Dei dico.

Ambrosius episcopus dixit: Nondum resipuisti. Et  adiecit: Ne quid illi uideatur esse subreptum, confirmet sententiam suam. Dicat ergo unigenitum Christum, Dei Filium, Deum uerum.

Secundianus dixit: Iam dixi. Quid mihi extorquere uis amplius?

Ambrosius episcopus dixit: Quid dixisti? Certe si dixisses tanta, quod gloriose dicitur, sepe repetendum est.

Secundianus dixit: Dictum est: »Sit sermo uester, est est; non non .«

Ambrosius episcopus dixit: Qui dicit ipsum Patrem Filium, sacrilegus est. Hoc a te quero ut dicas de Deo uero Deum uerum Dei Filium natum.

Secundianus dixit: Filium a Deo genitum  Filium confitentem se genitum esse dico.

 Ambrosius episcopus dixit: A Deo uero Deus uerus est?

Secundianus dixit: Et cum nomini etiam addis et uerum, audis, qualis in te fides sit, et Christianus es?

Eusebius episcopus dixit: Qui negauit illum Deum uerum? Arius et Palladius negauit. Tu si Deum uerum credis, debes simpliciter designare.

Ambrosius episcopus dixit: Si non dixeris Deum uerum de Deo uero natum esse, Christum negasti.

Secundianus dixit: Interrogatus de Filio, dedi responsum: quemadmodum deberem profiteri respondi. Habemus uestram expositionem, 506 afferemus, legatur.

Ambrosius dixit: Hodie afferre debueras: ceterum  subterfugere conaris. Professionem a me exige, et professionem a te exigo. Deus uerus est Dei Filius?

Secundianus dixit: Unigenitus est Deus Dei Filius. Et ego interrogo, unigenitus est?

Ambrosius episcopus dixit: Ratione permoueat nos impietas et insipientia tua. Cum dicis Deum uerum unigenitum, non Deum uerum dicis, sed uerum unigenitum: ac per hoc, ut istam adimas questionem, ita responde. Ex Deo uero Deus uerus est?

Secundianus dixit: Ergo Deus Deum non genuit? Deus uerus ille qui est, quod est genuit, unum uerum unigenitum Filium genuit.

Ambrosius dixit: Non confiteris Deum uerum, sed uis dicere, uerum unigenitum. Et ego unigenitum, sed  dico et Deum uerum.

Secundianus dixit: Ego dico genitum a Patre uerum genitum: dico omnibus.



LIBER SECUNDUS. DE FIDE, IN PERSONA AMBROSII.



[a 1Kb] CAPUT PRIMUM.


Ambrosius episcopus dixit: Multas quidem et graues hereses nouimus a plurimis ebullire, et ueneni uice ad intimum pectus canceris sui uirus infundere  . Sed uinci illi uel facile possunt, uel facile uitari, quorum prima propositione omne consilium pectoris proditur. At uero hi quibus 507 multa nobiscum paria sunt, facile possunt innoxias mentes et soli Deo deditas, fraudulenta societate  percutere, dum malorum suorum uirus per bona nostra defendunt. Nihil enim periculosius his hereticis esse potest, qui cum integre per omnia decurrant, uno tamen uerbo, ac si ueneni gutta, meram illam ac simplicem fidem dominice et exinde apostolice traditionis inficiunt. Unde uehementer nobis cauendum est ne se uel sensibus uel auribus nostris huiusmodi aliquid latenter insinuet: quia nichil tam cogit in mortem, quam sub obtentu fidei integritatem eiusdem fidei uiolare. Ut enim gypsum aqua permixtum lac colore mentitur: ita hic per uerisimilem confessionem traditio inimica suggeritur. Qua de re non similitudo confessionis, sed sensus mentis est ponderandus, quo confessio ipsa firmatur. Denique si diligentius et accuratius attendatis, cur uoluerint  de euangelica et apostolica fide, et de Patrum traditione, unius substantie nomen auferri, procul dubio probatis heresim Arianam subtili compendio breui iam sublato hoc nomine intromissum. Nec hoc quidem ego suspicione aut opinione collectum affirmo; nec  academicus disputator assisto, ut simplices sensus uerborum subtilitate contorqueam, sed ut contortos et prauos, tenui argumento compositos, in lucem cognitionis exponam, quo facilius possit cognita et comperta iniquitas ab omnibus euitari. Que etenim causa, queue ratio exstitit, ut quod docendum et quod credendum cunctis Ecclesiis fuerat traditum, quodque Patres nostri apostolici uiri contra uniuersas hereses, et maxime Arianam, quasi quemdam obicem ueritatis, quo omnes aditus pestifere  doctrine obstruerent, sancto Spiritu inundati, catholica ratione posuerunt, non sine magno nisu ab his qui nunc elogio Ariane labis addicti sunt, laboretur auferri, nisi ut Filium Dei mutabilem et conuertibilem, utpote non de propria Patris substantia, constitisse confingant: cui et initium ex tempore, et ortum ex nichilo, nomen ex altero, ut semper docuerunt , nunc iam libere et secure incunctanterque Ecclesiis tradere et insinuare possint?



CAPUT II.

uidetis ergo omnia eos in tractatu ipsorum, non euangelica fide, sed subdola malignitate ad seducendos simplices quosque posuisse. Non iam tam suspectum quam manifestum omnibus esse debet, ita  eos Deum de Deo posuisse, ut Arius tradere solebat, ut ex Deo factus sit, non ex Deo natus. Qui si na us est, unius substantie est: si factus est, uerus Filius non est, et si uerus Filius non est, nec uerus Deus est. Aut si uerus Deus est et de Patre non est, duo sunt habentes singuli et uoluntates proprias, et imperia diuersa. uel si concordia tantum et societate unum sunt, non tamen et substantia, uerus, ut iam dixi, Deus non est: et sic erit Deus ut Moyses Pharaoni : potestate, non genere. Filius quoque ita credendus erit, ut per Isaiam populo dictum est: Filios genui et exaltaui , et alibi: Dii estis, et filii Altissimi omnes . Sed et primogenitus ita habebitur, quomodo et Isrel  a Deo primogenitus filius appellatus est . Nec non et primogenitus totius creature , quasi in ordine factorum primogenitus habeatur, ut ex eo seriem quamdam creandis mundi rebus assignent. Denique sublato , id est unius substantie uocabulo; , id est similem factori suo posuerunt, cum aliud sit similitudo, aliud ueritas. Nam et homo ad imaginem et similitudinem Dei factus est , nec tamen Deus est: nec quod Deus est, homo exstitisse credendus est. Ita et Filium Dei similem uolunt, ut eum aliunde similem, non de ipsa una sancta et beata Patris substantia dicant. Qui si de Patris substantia non est, est, id est ex nullis exstantibus, ut idem Arius tradidit. Sublato enim eo quod Pater est, undecunque  fuerit Filius, necesse est ut et initium ex nichilo, et ortum ex tempore habeat. Nihil enim sine initio nisi solus Deus. Unde et Filius, sicut ipse Dominus ait: Ego et Pater unum sumus . Quod ideo dixit, ut duarum 509 personarum uocabula in unius deitatis maiestate monstraret, sicut et propheta ex uoce Dei: Eructauit, inquit, cor meum uerbum bonum, dico ego opera mea regi . uides ergo hoc uerbum bonum Filium Dei esse, quem non aliunde quam de paterno pectore et  de utero cordis Dei credimus natum. Et proinde eum regem appellat, quia ipse est Rex regum: Deum Dominum, cui omnia diuina opera succumbunt; qui dixit: Omnia que Pater habet, mea sunt . De hoc et euangelista: In principio,  inquit, erat uerbum, et uerbum erat apud Deum, et Deus erat uerbum. Omnia per eum facta sunt, et sine eo factum est nichil . Igitur quod in principio erat, semper fuisse credendum est. Sed nec aliunde esse quam ex eo qui principium non habet, id est de corde Patris, quia eructauit, inquit, cor meum uerbum bonum. Non enim dixit: In principio factum est uerbum, sed in principio, inquit, erat uerbum. Quodcunque principium uerbi signare uolueris, preiudicatum habebis, quia in principio, inquit, erat. Non quod duo principia ex rerum diuersitate dicamus, sed quia uerbum Filius semper cum Patre est, et de Patre natus est. Ac proinde cuius origo principium non habet, sempiternus credendus est: quia nec Pater potest unquam sine Filio nominari,  nec Filius sine Patre uocari, ac per hoc semper Filius, quia semper Pater. Et Deus, inquit, erat uerbum. Quod Deus est, semper est; ne si semper non fuerit, uerus Deus esse non possit: sicuti et in sophie nomine, quia secundum Apostolum ipse est sapientia Patris . Ego, inquit, ex ore Altissimi prodiui . Non ergo aliunde quam de Patre, quia semper cum Patre. Et ideo Sapientia Dei appellatur, ut nunquam Pater sine sapientia, hoc est sine Filio suo fuisse credatur. Hec est illa sapientia ineffabilis, que initium uiarum Dei apud Salomonem uel condita uel genita uel creata describitur : quam tamen sic conditam dicit ut semper eam cum Deo fuisse ostendat. Quod enim initium Deo dabis,  ut initium possis sapientie ipsius consignare? Non enim ita Deus sapientiam suam condidit, quasi aliquando sine sapientia fuerit. Sed cum initium uiarum suarum dicat, initium motus operis alicuius ostendit, 510 ut hoc initium habeat sapientia Dei, quod de Deo processit ad condenda omnia, tam celestia quam terrena, non quo ceperit esse in Deo. Creata est ergo sapientia, imo genita, non sibi que semper erat, sed his que ab ea fieri oportebat; ut quia quanta et qualis esset sciri non poterat, de effectu operum suorum uirtus eius et potentia nosceretur, ut dum conditorem de conditis estimamus, tunc magis timeamus cum facta miramur. Ceterum si tu ita creatam sapientiam dicas, ut FiliumDei creaturam intelligas, occurrit tibi Apostolus, condemnans  eos qui creaturam colunt, dicens: Propter quod tradidit illos Deus in desiderium cordis eorum in immunditiam, ut contumeliis afficiant corpora sua in semetipsis: qui commutauerunt ueritatem Dei in mendacium, et coluerunt et seruierunt creature potius quam Creatori, qui est benedictus Deus in secula . Hec est, inquam, illa sapientia Dei que dicit: Ego ex ore Altissimi prodiui , uniuersitatis conditrix et effectrix, id est Filius Dei per quem omnia, et in quo omnia: quia, ut Apostolus dixit: In ipso constituta sunt uniuersa in celis et in terra, uisibilia et inuisibilia, siue throni, siue dominationes, siue uirtutes, siue principatus, siue potestates, omnia per ipsum, et in ipso condita sunt, et ipse est ante omnia, et omnia in ipso constant . Hinc et Salomon:  Cum sit, inquit, una, omnia potest, et permanens in se, omnia innouat, et per nationes in animas sanctas se transfert . Quod confirmans Apostolus ait, in interiore homine habitare Christum, ut per quem a principio omnia facta sunt, per ipsum et in fine cuncta saluentur .



CAPUT III.

Sed dicis mihi , id est unius substantie nomen ob hoc nominari non oportere, quia in Scripturis diuinis non continetur. Quero et ego, homo qui hoc prohibes, si ideo nominari non debet, quia scriptum non est, an quia ita credi non liceat? Quod si ita credendum est, cur non ita profitendum? Corde enim, inquit Apostolus, creditur ad iustitiam, ore 511 autem confessio fit ad salutem .  Aut si ideo nominandum non est, quia nec ita credendum, obtinuit Ariane labis assertio: que ideo Patrem et Filium unius substantie denegauit, quia Filium Dei modo ex nichilo, modo ex Patre, sed ab alia substantia, quando uoluit et quomodo uoluit, et unde uoluit factum inducit, dummodo aliunde eum, et non de eo quod Pater est, exstitisse confingat. Quem etsi natum dicit, sed hoc dicto tenus, quia rursum omne quod natum est factum intelligit; eo quod et nos a Deo geniti appellemur, quos constat esse, facturam. uel si Arianus non es, et uerum Filium de uero Patre natum non factum agnoscis, cur non eum cum Patre unam substantiam dicis? Frustra times, homo, profiteri quod credis; aut frustra credis, si ita non credis, et merito hereticus denotaris.  Et quanquam non immutaueris dictum, quo putaris prohibuisse, Dei Filium nuncupari facturam; sed cum subiungis, Sicuti aliquid horum quod factum est, ex aperto ostendis non ob hoc facturam dici noluisse, quasi non debeat factus intelligi; sed non ita factum uis, sicut aliquid horum quod factum est, sed tamen factum. Aliter enim dicis factum, ut pote perfectam creaturam, per quem facta sunt omnia; dummodo et ipsum factum intelligas, licet non ita ut cetera. Sed ut ad id reuertar, quod dicis, in Scripturis diuinis , id est unius substantie uocabulum non inueniri, finge hoc interim sic sit; eo quod ubicunque substantia legitur, res Dei non Deus accipiatur; quid quod et aliud quod scriptum non est, pariter profiteris, id est Deum ex Deo, et lumen  ex lumine? Quid ad hec dicis? Aut totum mecum tene, aut totum omitte. Si enim unius substantie uocabulum inde times dicere, quia scriptum non est; timere identidem debes Deum ex Deo, et lumen ex lumine profiteri. Sed ego probo Deum de Deo, et lumen de lumine, et unius substantie uocabulum in diuinis Scripturis contineri. Cum enim ipse Dei Filius qui Deus est, in Euangelio suo dicat: Ego de Patre exiui : iure et merito Deum de Deo profitemur; quia de Deo Patre Filium Dei, Deum uerum de Deo uero natum esse cognoscimus. Sed non eo genere ut nos dii sumus 512 appellati ; uel ut Moyses Pharaonis Deus est dictus ; sed quia uerus Filius, de uero Patre natus, non factus est, uere et confidenter  Deus de Deo dicendus est. Sic et lumen de lumine  mecum quidem dicis; sed mecum omnino non sentis. Et quia scriptum est de Patre: Deus lux est; et de Filio: Erat lux uera que illuminat omnem hominem uenientem in hunc mudum ; et: Lux lucet in tenebris, id est Christus in seculo, et tenebre eum non sunt assecute . Hi scilicet homines quorum cor ignorantie tenebris obcecatum est, Christum uerum Deum, et uerum Dei Filium non agnouerunt. Sed ipse Dominus: Ego sum, inquit, lux mundi: qui me secutus fuerit, non ibit in tenebris, sed habebit lumen uite . Ergo quia lumen Pater, et lux Filius, recte lumen de lumine. Sed lumen ex lumine ita asseris, quasi a Patre, qui uerum lumen est, aliud  lumen sit factum, quod de ipsa Patris substantia non sit: sed sicuti aliud quodlibet lumen, quanquam a Deo sit factum, longe tamen aliud sit ab eo qui fecerit: et ideo lumen ex lumine, non de lumine dicis. Cum ergo hec prelocutus sum; licet mecum non intelligas, tamen ipsa quomodocunque pronuntias, cum scripta non sint: an non et unius substantie uocabulum, quod in Scripturis non putas contineri, mecum pariter profiteris? nisi quia illic habuisti quomodo malignos sensus tuos occulta fraude in utroque contegeres; ut mecum hoc ipsum sono uocis exprimeres, sed tamen longe dicti intelligentiam separares. Sicuti et illi heretici qui resurrectionem carnis negant, ad decipiendas animas simplicium, ue dicunt his quia in carne non resurgunt. Sed si discutias  eos cur hoc dixerint, cum scias illos carnis resurrectionem omnino negare, dicent tibi: ue utique illi erit qui in carne baptizatus non fuerit, ut anima ipsius, dum in corpore est, de morte delictorum suorum, ut de sepulcro criminum per baptismum in eadem resurgat. Solius etenim anime, per lauacri uitalis gratiam resurrectionem in carne defendunt: nam et ipsius carnis salutem excludunt. Et hi per uerisimilem confessionem, innocentium mentes occulta fraude seducunt. Et ut solet lethale 513 poculum mellis dulcedine temperatum, suauitate fallente, perimere; sic et hoc malum per blandimentum aurium, audientium sensus quadam labe contaminans, contagione uitii adherentis inficit.



CAPUT Iu.

 Denique et nunc possent sicuti et cetera uerbo tenus nominare, si haberent quomodo illud ad aliam intelligentiam seuo sensu peruerterent. Sed cum uiderent se in hoc uerbo concludi, nullam omnino mentionem huius fieri uoluerunt, ne aut profitendo hoc crederent, aut credentes professi uiderentur: subtili ingenio excusantes, quod aut scriptum non esset, aut Deum in substantia dici non oporteret, ne corporeus crederetur. Deus etenim, inquiunt, efficit ut sit substantia, non tamen ut ipse Deus in substantia deputetur. Quippe  cum omnis substantia contraria recipiat, Deus uero, qui nichil diuersum admittere potest, substantia dici non debet. Ignoscerem tibi si hoc simpliciter diceres, si rationem rei uelles scire, si rudis ad hanc questionem accederes,  si non ipse esses qui semper uel de alia substantia, uel de nullis exstantibus Dei Filium asserebas. At cum idem ipse sis qui hinc sepe conuictus, sepe confessus, sepe negasti, sepius aliter immutando damnatus es, qui etiam nunc ui, ambitione et potentia exagitas, turbas omnia: quomodo me putas ignoscere tibi posse frequentius eadem retractanti? Sed ne uideatur hec peruersitas preiudicata magis quam examinata damnari, breuiter tibi de hac oppositione respondeam. Prohibes itaque in Deo substantiam nominari, quasi omne quod substantia dicitur, res ipsa unius generis habeatur. An ignoras, aliter celestia, aliter terrena constare; sed et in ipsis celestibus atque mundanis rebus magnam differentiam interesse? Aliter enim angeli, aliter singule queque  uirtutes, constitutionum suarum substantias acceperunt, sicuti Apostolus ait: Alia claritas solis, alia claritas lune, alia claritas stellarum . Sic et in hoc mundo, ut diuersa genera rerum, ita et diuersa 514 corpora animantium, et omnibus sui cuiusque generis substantia, sicut Apostolus dicit: Non omnis caro, eadem caro . Si ergo ea que a Deo facta sunt, diuersas qualitates substantiarum suarum habent, tu putas in Deo talem esse substantiam, qualem habet aliquid horum quod factum est, ut possit contraria recipere? Absit. Que est enim substantia Dei nisi ipsum quod Deus est, simplex, singulare, purum, nulla concretione permixtum, limpidum, bonum, perfectum, beatum, integrum,  sanctum totum? An tu putas inane aliquid esse et uacuum quod Deus est? Hoc enim dici blasphemia est, ut inane putetur per quem cuncta constiterunt, qui omnia uerbo edidit, ratione composuit, uirtute perfecit, cuius nutu et imperio uniuersa reguntur, cuncta deseruiunt. Et bene quod de Deo legis scriptum: Ego sum qui sum; et: Qui est misit me . Et ipse Saluator et Dominus: Hec est, inquit, uita eterna, ut cognoscant te solum uerum Deum, et quem misisti Iesum Christum . Est ergo in substantia sua Deus, cuius cognitio uita eterna est, et qui tantus est quantus dici non potest. Qui tunc digne estimatur cum inestimabilis dicitur: utique uelis ac nolis. Ergo ipsum quod est, hoc est substantia eius rei que esse defenditur: quod tamen  iam dictum est, quantum et quale sit, nec mente concipi, nec sensu estimari, nec animo definiri potest. Dummodo constet esse quod esse creditur; ut de eo ipso quod Deus est inde sit Filius, ut uerus sit Filius, et uerus sit Pater in Filio, et Filius in Patre. Hoc erit , id est unius substantie cum Patre. Sicut ipse Dominus ait, Ego in Patre, et Pater in me . Ego et Pater unum sumus ; et: Ego de Patre exiui ; et: Qui me uidet, uidet et Patrem . Non immerito, quia Filius Dei de Deo Patre natus est: et ideo de unitate substantie, et de maiestate deitatis unum sunt, sicuti et Ieremias prophetauit: Quis stabit in substantia Domini, et uidebit uerbum Domini ? Et iterum: Si stetissent in substantia  mea, et si audissent uerba mea, auertissem eos a studiis eorum pessimis . Et apud Salomonem: Substantia mea, dulcedo mea est .



CAPUT u.

515 Cum ergo hanc unitatem substantie in Patre et Filio non solum prophetica, sed et euangelica auctoritate cognoscas, quomodo dicis in Scripturis diuinis non inueniri? quasi aliud sit quam quod dicit, Ego de Deo Patre exiui ; et, Ego et Pater unum sumus ; uel quod prophete ex aperto substantiam Dei intimabant? Hec est autem nominis ratio, ut in Patre et Filio unitatem substantie credas, licet rem ipsam  definire non possis; ut siue lumen de lumine dicas, siue uerbum de uerbo, siue  spiritum de spiritu, siue Dominum de Domino, quodcunque de eo dixeris, unius tamen essentie Patrem et Filium credas, et de eo ipso quod Pater est, Filium intelligas. Nam si aliquam comparationem de rebus his que uidentur, in eo facias, ipsa dissimilitudine rerum, non rationem ostendes, sed altercationem disputationum induces. Et quia ex uoce Dei scriptum est: Cui me comparabitis ? ac proinde Deus cui assimilari nichil potest, sufficiat credi quod ipse sentitur, quia ipse credi se uoluit, non indicati. Denique si de hoc ipso quod mecum profiteris, al quam similitudinem uelis in Deo conferre, nescio an quod comparaueris possis expressius definire. Ut puta cum dicis lumen ex lumine, si ad  explanandum illud scrupulosa narratione cogaris, quero quomodo lumen ex lumine credas. Utrum quasi lucernam ex lucerna, uel quasi solem ex sole, ut aut duas lucernas, aut duos soles quasi duos deos sub hoc exemplo inducas. Aut splendorem luminis eiusdem lucerne, uel claritatem solis de eodem sole fulgentem, lumen de lumine consignes, ut in matricem luminis Patris figuram assimiles, Filium uero in splendorem claritatis ostendas; quod de eo propheta dixerit: Apud te est fons uite, et in lumine tuo uidebimus lumen . uel Salomon cum dicit: Candor est lucis eterne, et speculum sine macula Dei maiestatis, et imago bonitatis illius . uel Apostolus hic predicauerit Saluatorem nostrum imaginem esse inuisibilis Dei , eo quod  imago 516 solis lux sua sit que de eodem sole procedit. Sed quanta ad hec responderi possunt, que lites generant (quod Apostolus prohibet  longum est dicere: quippe cum constet lumen illud quod Deus est, estimari, comprehendi, et definiri non posse: nec uere aliquid ex his que in hoc mundo sunt, maiestati diuine comparari, quia nichil de omnibus istis que uidentur aut dicuntur, secundum id quod Deus est, condigna similitudine estimari potest; quippe cum ipsis intellectibus et sensibus maior sit. Ideo premonui ut diuinitatem substantie crederes, et uerum Filium de uero Patre cognosceres: de qualitate autem rei requirere non deberes, quia quale aut quantum sit, scire non possis. Hoc enim prophete, hoc Apostoli predicarunt.



CAPUT uI.


Denique pro captu, pro uiribus, pro fide nostra intueamur, Deus quid sit, et uideamus an ei possit aliquid comparari. Certe hic est de quo et cum dicitur, non potest dici; cum estimatur, non potest estimari; cum comparatur, non potest comparari; cum definitur, ipsa definitione sua crescit. Qui celum manu sua operit, pugno omnem mundi ambitum claudit. Quem totum omnia nesciunt, et metuendo sciunt. Cuius nomini et uirtuti famulatur hic orbis, et ipsa elementorum sibi succedentium momentanea uicissitudo testatur. uide ergo si potest aliquid esse cui possit Pater et Filius comparari; quia talis est Filius qualis et Pater. Non enim ipse se unum cum Patre diceret, nisi talem se qualis est Pater sciret.  Ratio quedam est que apud Grecos nuncupatur, que inter Patrem et Filium personas uel uocabula distinguit: quia et ipse Filius ratio dicitur: que tamen ratio multis nominibus appellatur. Modo uerbum, modo uirtus, modo sapientia, modo dextera, modo brachium, modo margarita, modo thesaurus, modo retia, modo aratrum, modo fons, modo petra, modo lapis angularis, modo agnus, modo homo, modo uitulus, modo aquila, modo leo, modo uia, modo ueritas, et uita: cum sit Deus omnia in omnibus, ut per hec uocabula diuinarum 517 dispositionum mysteria cognoscantur, non ut ipsa maiestas Filii Dei proprie definita monstretur. Quid est enim Filius de eo quod Pater est? Alius idem. Nam et ob  hoc uerbum nuncupatur, quia ex proprio diuino ore processit, et nichil Pater sine eo aut iussit aut fecit. uirtus dicitur, quia uere de Deo et semper cum Deo est, et omnis potestas Patris in ipso consistit. Sapientia appellatur, quia de corde Patris adueniens, arcana celestia credentibus reserauit. Dextera nuncupatur, quia per eum omnia opera diuina perfecta sunt. Brachium dicitur, quia ab ipso omnia continentur. Margarita appellatur, ut nichil illo pretiosius habeatur. Thesaurus dicitur, ut in ipso omnes opes et diuitie regnorum celestium recondite agnoscantur. Retia dicitur, quia per ipsum, et in ipso, de mari seculi diuersa gentium multitudo sicut piscium, per aquam baptismatis in Ecclesia congregatur, ubi bonorum malorumque discrimen agnoscitur. Aratrum nuncupatur,  quia signo crucis sue dura pectora subiiciuntur, ut necessario semini ipsa preparentur. Fons aque uiue appellatur, quia ex eo sitientia corda celestis aque gratia irrigantur. Petra dicitur, quia credentibus fortitudinem, incredulis duritiam prestat. Lapis angularis dicitur, quia utrosque parietes Noui et ueteris Testamenti unus et mediator in semetipso continens copulauit. Agnus appellatur, ut innocentia Christi et passio demonstretur. Homo dicitur, quia secundum carnem propter nos homines nasci dignatus est. uitulus dicitur, quia propter nostram salutem pati sustinuit. Aquila dicitur, quia post uenerabilem resurrectionem, ut rex alitum ad Patris reuolat sedem. Leo dictus est, quia ipse est Rex regum, qui mortem ac zabulum uirtutis sue potestate  comminuit. uia est, quia per ipsum ascensus est. ueritas, quia mendacium nescit. uita est, quia ipse uniuersa uiuificat. uides ergo per hec uocabula significationes dispositionum et operum diuinorum preostensas, non tamen ipsum Deum proprie definitum? Est ergo Pater Deus immensus, eternus, incomprehensibilis, inestimabilis. Est et Filius eius, Deus et Dominus noster, tantus quantus est et Pater, sed non 518 aliunde quam de Patre; quia ego, inquit, de Patre exiui, hoc est, lumen de lumine .



CAPUT uII.

Sed ne ex eo occasionem aliquam hereticus rapiat, cum duo nomina uel duas personas, id est Patris et Filii statuo, quasi duos deos dicam, ut illi  duos ex diuersitate confingunt: nos autem Patrem et Filium ita nominamus, ut unum Deum in his personis et nominibus consignemus. uiderint philosophi, uiderint heretici discipuli eorum qui potestatum diuersitate uariantur. Nobis tamen unus Deus est Pater, ut Apostolus dixit, ex quo omnia, et nos ex ipso: et unus Dominus iehsu Christus Deus Dei Filius, per quem omnia, et nos per ipsum. Nam duo, quid aliud intelligatur, quam duorum per partes diuisa substantia, et cum nominibus ipsis dissociata natura, agendi ac iubendi tam uoluntas quam imperia diuisa? Porro Pater ac Filius etsi due persone creduntur, ratione tamen et substantia unus sunt. Nam in equalium societas, melioris offensa est; et in  iniuriam eius qui uerus Deus est. non uerus alius comparatur. Deum qui iniuste comparat, uiolat. Cum autem ego Patrem et Filium statuo, unitatem generis assigno. Et si illam in personis diuido, discretio tamen personarum rursus eadem nomina in unitatem sui, naturali federis lege consignat. Unde et tantus est Filius quantus uidebitur Pater, totus de toto, integer de integro, perfectus de perfecta consummataque uirtute: sicut Apostolus dicit: In quo omnis plenitudo diuinitatis corporaliter habitat . Nam et Ieremias receptissimus prophetarum, hanc unitatem diuinitatis in Patre et Filio sciens, ait: Hic est Deus noster, et non deputabitur alius absque illo: qui inuenit omnem uiam prudentie, et dedit eam Iacob puero suo, et Isrel dilecto sibi. Post hec in terris  uisus est, et cum hominibus conuersatus est . Et Isaias hoc ipsum predicat dicens: Hec dicit Dominus Deus: Fatigata est Aegyptus, et negotiatio Aethiopum, et Sabain uiri excelsi ad te transient: tui erunt 519 serui, et post te ambulabunt uincti compedibus, et in te precabuntur; quoniam in te est Deus, et non est alius Deus preter te; tu es enim Deus . Quod ne putes me eo supercilio dixisse, quo Sabellius fertur, qui ipsum Patrem, ipsum Filium profitetur; non ita nos totum in unam sententiam cogimus, ut aliorum hereticorum fraude capiamur. Sed quia ipso nomine personarum auctoritas indiscreta cognoscitur, et Filius non genere, sed personaliter a Patre nominatur, proinde totum Patri ascribimus quod est Filius, et totum Filio quod Pater  est. Nihil non uidebitur Patris, quod iudicabitur Filii; nec Filii, quod defenditur Patris: quia unitas maiestatis non sinit deos plurali uocabulo appellari: quippe cum constet Patrem et Filium unius esse substantie; unde uterque unus Deus est dictus. Illud ante cuncta metuentes, ne si Pater et Filius unum non sint; in inuidiam recurrat auctoris, interpolata natiuitas. Hoc enim placuit hereticis, ut Deus ille omnipotens, inuisibilis, immensus degeneraret in Filio; non modo potestate, sed et conditione mutata, quasi non potuerit Pater de semetipso talem habere Filium qualis et ipse est. Proinde nos uerum Filium de uero Patre qui semper fuit, et est unius substantie cum Patre, defendimus. Et hoc est quod Greci appellant, id est cum uno aliud ipsum, ut  persone audientia nominum fierent, non ut substantiam uocabula separarent.



CAPUT uIII.

Sed ut omne mysterium heresis Ariane traducam, cur nolint Filium de Patris substantia credi, breuiter intimabo. Aiunt enim: Cum sit Deus Pater omnipotens, inuisibilis, inconuertibilis, immutabilis, perfectus, semper idem, eternus; Filius uero uisibilis, quia sepe Patribus uisus est; et conuertibilis atque mutabilis, quia in uariis figuris singulis quibusque sese monstrauit. Qui si de Patris, inquiunt, esset substantia, nunquam fieri posset ut ante carnis assumptionem aut uisibilis aut mutabilis cerneretur: quin potius in equalitate qua Pater est, 520 permansisset,  ex cuius substantia erat: quia quod de Patre est, nec uideri, nec mutari, nec conuerti posse credendum est. Accedit ad causam quia cum illapsus est in Mariam, cum uirginis uterum oppleuit, aliud utique ex illa quam quod uenerat natum est. Unde iam, inquiunt, corrupta substantia statum uertit, ordinem perdit, continuo immutatione ipsa formandus de Deo in hominem, de spiritu in carnem. Et utique translatio omnis, interemptio est pristini. Ac per hoc, aiunt, si Filius de Patris substantia esset; iam et Patrem minorem uideri, substantie sue uel traditione, uel fine: et proinde Filium ex alia substantia credere maluerunt, quod conuerti, et mutari, et uideri possit; quia hoc de Patris substantia credi non liceat. Hec est causa erroris, hec origo heresis  Ariane, dum non intelligunt uirtutem Dei, neque tanti sacramenti dispositionem agnoscunt, ut Deum humanis conditionibus comparent. Quibus primo in loco respondendum est, Filium Dei non ita uisum ut Deus erat, sed ut homo capere poterat de Deo. Deinde uariis figuris non mutabilem et conuertibilem ipsum esse, sed hoc esse potentie Dei, ut cum se singulis prout uult, reuelare dignatur, habitum mutet, non substantiam uertat; nec proprietatem qualitatis amittat, sed iuxta meritum uidentis, temperamentum maiestatis adhibeat; ipse tamen idem, ut semper est; in substantie sue proprietate permaneat. Sicut scriptum est: Mutabis eos et mutabuntur, tu autem idem ipse es, et anni tui non deficient . Nam etsi multa sunt ex his que in hoc mundo uidentur, que  ex alio conuertuntur in aliud, ut desinant esse quod erant, et hoc sint quod retro non fuerant: ut limus cum in hominem figuratur, limus esse iam desinit, ut pisces aut aues cum de aqua procedunt, ex eo iam non aqua, quia aliud: ut lutum figuli, cum solidatur in testam: ut lapis, cum dissoluitur decoctus in calcem: ut arena cum mutatur in uitrum; et cetera, que longum est recensere. Sed multum interest, stulte heretice, inter ea que facta sunt, et eum qui omnia quemadmodum uoluit fecit. Que facta sunt, ascripte conditioni deseruiunt: qui uero fecit, sue uoluntatis 521 et proprii iuris est. Neque potest in aliud quam quod est, aliquo cogente mutari, sed prout uult, et cui uult se demonstrat. Nam si angeli in figura hominum sepe sunt uisi, et tamen  aliud non sunt quam quod se esse norunt, neque substantiam mutant cum formam humani corporis sumunt; quanto magis ipse Dominus noster qui omnia fecit, qui ipsis angelis ut hoc possent, sua institutione concessit? Huc accedit quod si Filium Dei, ut iam dictum est ita uisum a Patribus approbamus, ut non totum in illo quod Deus est, uideretur; sed ut dispositiones rerum futurarum, que suis quibusque temporibus complende erant, in illo per imaginem cernerentur. Nam quis Filium Dei uidere potuit antequam conspicabilem materiam sicut ei placuit, assumpsit, uel ipsum hominem induere dignatus est? Qui etsi Abrahe uisus est , sed in forma humani corporis uisus est, quo scilicet postremis  temporibus in homine uenturus esse ostenderetur. Iacob etiam alibi in angelo, alibi eque uidetur in homine . Qui ideo se in angelo demonstrauit, ut nuntium se magni consilii indicaret. In homine uero cum quo et colluctatus fuisse describitur, ut imaginem future colluctationis quam cum Isrel habiturus erat , cum secundum hominem aduenisset, perspicue indicaret. Sed ut Dominum crederet, cum quo tanto certamine sub figura hominis luctabatur, Isrel, id est, homo uidens Deum, nomen accepit. uidi enim, inquit, Deum facie ad faciem, et salua facta est anima mea . Et utique figuram hominis uiderat, quam Deus Dei Filius induerat. Moysi in rubo in flamma ignis apparuit, ut lumen credentibus, incredulis iudicium demonstraret:  quia Christus credentibus salus est, non credentibus pena, ut Apostolus ait: Aliis odor uite in uitam, aliis odor mortis in mortem . Populum Isrel in columna nubis per diem, et per noctem in columna ignis quasi dux itineris precedebat , ut baptismi gratiam per nubem et donum sancti Spiritus per ignem ostenderet: quia apostolus Paulus in nube Patres baptizatos scribit . Et Spiritum sicut ignem esse apostolorum Acta declarant . uides ergo per 522 omnia, heretice, characteres diuinarum dispositionum in honorem Dei Patribus preostensos, non tamen ipsum Deum, ut est, proprie reuelatum. Denique cum Moyses oraret ut faciem Dei pure uideret, quid ad illum continuo Deus? Non poteris, inquit,  uidere faciem meam. Non enim uidebit homo faciem meam, et uiuet . Hoc ipso quod negatur aspectus, claritas assignatur, que scilicet tanta est, quanta credenda est que inuisibilis indicatur. Cum ergo Moyses et situm celi, et ordines mundi, et elementorum uices, totius denique orbis ornamenta digesserit, indicarit, expresserit, cui ipse Dominus testimonium perhibuit, dicens: Nemo erit ex prophetis ut seruus meus Moyses, cui facie ad faciem ore ad os locutus sum , Deum tamen pure uidere non potuit. Merito quidem prophetia omni dignus, sed non usque adeo ut intueri Deum ualeret, quia homo tantummodo esset. Et utique hic omnia Filii uerba defendimus, quem in monte Sina cum Moyse locutum esse scimus, qui agendis explicandisque  rebus a Patre aduenerat; quia omnia a principio per ipsum et ordinari et explicari et manere conuenerat, ut habendi Filii hec precipue ratio constaret. Et tamen sic uisus accipitur, ut alicuius conspicabilis, ut dixi, materie dispositione assumpta uideretur, salua scilicet inuisibilitate eius, quam a conspectu omnium maiestas interfusa seposuit. Non enim sic humanis aspectibus reuelatus est, ut tota in illo deitas appareret, sed ad uicem speculi, cum conceptos intra lucem suam uultus quasi ad plenam effigiem hominis includit; ita maiestatis eius preeunte fulgore, intra id uisum est, quod imaginem ueritatis, non ipsum Deum proprie demonstraret. Sic et cum hominem induere dignatus est, non labem eternitati intulit,  ut spiritum in carnem mutaret, sed ut suscepto homini immortalitatem atque eternitatem celestis uite prestaret. Nam etsi Apostolus semetipsum exinanisse dicit, formam serui suscipiendo , non utique sic exinanitum accipimus, ut aliud quam quod fuerat idem spiritus fieret, sed ut seposito interim maiestatis sue honore, humanum corpus indueret, quo suscepto, salus gentium fieret. Ut enim sol cum nube tegitur, claritas 523 eius comprimitur, non cecatur, et lumen illud quod toto orbe diffusum claro splendore cuncta perfundit, paruo admodum obstaculo nubis includitur, non aufertur: sic et homo ille quem Dominus Saluatorque noster, id est Deus Deique Filius induit, deitatem in illo non intercepit, sed abscondit. Denique cum se in monte  paululum extra ipsum hominem extulisset, fulgore luminis eius pene obcecati apostoli   periclitati uitam, nisi eis Dominus compresso rursum maiestatis sue honore ut misericors subuenisset, secundum illam sententiam: Nemo uidit Deum, et uixit . Ut ergo claritas solis cum non usque ad nostros emicat uisus sibi salua est; quia quod non uidetur, infirmitatis est nostre, quorum oculos nubium texit obscuritas: ita et maiestas illa diuina, que  corpus induerat, probat se non detrimento proprii latuisse fulgoris, sed carnis, ut dixi, beneficio, cuius causa Filius Dei, Filius hominis esse sustinuit. Nempe enim de Spiritu Dei uirgo concepit, et quod concepit, hoc peperit, id est, Deum homini suo   sociatum: sicut ipse dixit: Quod nascitur de carne, caro est: et quod nascitur de spiritu, spiritus est, quia Deus Spiritus est, et de Deo natus est . Sicut et angelus ad Mariam uirginem dicit: Spiritus Dei ueniet in te, et uirtus Altissimi obumbrabit te. Propterea quod nascetur ex te sanctum, uocabitur Filius Dei . uides ergo ipsum spiritum, id est Filium Dei uenisse ad uirginem, et inde Dei et hominis Filium processisse? Nec tamen ipso indumento carnis Dei Filium esse mutatum, sed eumdem ipsum esse in homine qui fuerat ante mundum cum Patre, per quem facta sunt omnia, et sine quo factum est nichil, sicut euangelista ait: Mundus per ipsum factus est, et mundus eum non cognouit . Ceterum amentis est credere, ab eo posse liberari, qui ut  liberaret, amissus est; ut nasceretur, oppressus est; ut immortalitatem redigeret, transiuit ad mortem. Sed absit, absit, heretice, ut sensus tue iniquitatis a catholicis admittatur. Nos enim credimus immutabilem et inconuertibilem, uerbum et Spiritum, id est Filium Dei: qui cum hominem induit, non statum uertit, non 524 ordinem perdidit, non substantiam immutauit, sed illuuias eiusdem corporis eterno claritatis sue lumine illustrauit, ut ad nos per tramitem corporis eius, lux sancti Spiritus, et eterne uite gratia redundaret. Quem etsi passum credimus et sepultum, sed homo ille passus est quem Filius Dei suscepit, quem induit, quem portauit. Sed quia totum ad auctorem referebatur quidquid homo ille  patiebatur, ideo mors et passio Domini indicatur. Nam et constat immortale esse quod Dei est, hominis quod caducum. Tertia quoque die resurrexit, non Deus in hominem, sed homo potius in Deum. Ascendit in celos, obtulit Patri suo hominem illum gratissimum munus. Consedit ad dexteram Patris, secundum quod scriptum est: Dixit Dominus Domino meo: Sede ad dexteram meam . Misit nobis Spiritum sanctum de propria sua et ipsa una substantia, protectorem, sanctificatorem, et deductorem in uitam eternam; sicut scriptum est ex uoce Dei: Effundam de Spiritu meo super seruos meos et ancillas meas . Et iterum: Spiritus ex me prodibit . Et ipse Dominus Saluatorque noster: De meo, inquit, accipiet , ex eo utique quod est Filius, quia et Filius de eo quod Pater est.  Exinde prefinito tempore uenturus, uiuos mortuosque iudicaturus, ut reddat credentibus premia, non credentibus uero supplicia. Cuius regnum eternum, immortale, nec initium habet, nec terminum: cui honor et gloria in secula seculorum. Amen.






EPISTOLA CONCILII AQUILEIENSIS AD EPISCOPOS GALLIAE.

Concilium quod conuenit Aquileie, dilectissimis fratribus episcopis prouincie uiennensium et Narbonensium prime et secunde.

Agimus gratias sancte unanimitati uestre, quod in dominis et fratribus nostris Constantio et Proculo, omnium nobis uestrum presentiam contulistis: simulque prescripta maiorum sequentes, non mediocre addidistis pondus sententiis nostris, cum quibus etiam uestre  sanctitatis conuenit professio, 525 domini fratres dilectissimi. Itaque ut libenter suscepimus memoratos de uestro nostroque consortio sanctos uiros, ita etiam uberi gratiarum actione dimittimus. Quam necessarius autem conuentus hic fuerit, rebus ipsis patescit, quando aduersarii et inimici Dei, Ariane secte interpretes ac defensores, Palladius ac Secundianus, duo tantum qui ausi sunt ad concilium conuenire, debitam presentes excepere sententiam, super impietate conuicti. Incolumes uos et florentissimos Deus noster tueatur omnipotens, domini fratres dilectissimi.





EPISTOLA EIUSDEM CONCILII AD GRATIANUM ET uALENTINIANUM ET THEODOSIUM IMPERATORES

Imperatoribus clementissimis, et Christianis beatissimisque principibus, Gratiano, et ualentiniano, et  Theodosio sanctum concilium, quod conuenit Aquileie.

Benedictus Deus Pater Domini nostri Iesu Christi, qui uobis Romanum imperium dedit: et benedictus Dominus noster iehsu Christus, unigenitus Dei Filius, qui regnum uestrum sua pietate custodit, apud quem gratias agimus uobis  quod et fidei uestre studium probauistis, qui ad remouendas altercationes congregare statuistis sacerdotale concilium, et episcopis dignatione uestra honorificentiam reseruastis, ut nemo deesset uolens, nemo cogeretur inuitus. Itaque iuxta mansuetudinis uestre statuta conuenimus sine inuidia multitudinis, et cum affectu disceptationis: nec ulli de hereticis episcopi sunt reperti, nisi Palladius ac Secundianus, homines uetuste perfidie, propter quos congregari concilium postulabant de extrema parte orbis  Romani. Ecce nullus senectutis annis grauatus, cuius uel sola esset reuerenda canities, de ultimo sinu maris Oceani uenire compulsus est, et concilio nichil defuit. Nullus debile corpus trahens, ieiuniorum stipendiis oneratum, itineris est coactus iniuria, fortitudinis amisse damna deflere. Nullus postremo pauperiem in sacerdotibus 526 gloriosam, subsidio ueniendi destitutus ingemuit. Unde completum in te est, clementissime principum Gratiane, quod Scriptura diuina laudauit: Beatus qui intelligit super egenum et pauperem . Quam graue autem, si propter duos in perfidia cariosos, toto in orbe essent Ecclesie sacerdotibus destitute? Qui etiam si uenire propter prolixitatem itineris nequiuerunt, tamen omnes prope ex omnibus fere prouinciis Occidentalibus, missis adfuere legatis; et altercationibus euidentibus id se tenere, quod  nos asserimus, et in tractatu Niceni congruere concilii designarunt, sicut subiecta declarant. Ubique ergo nunc pro uestro imperio concinunt uota populorum. Nec tamen arbitrio uestro assertores fidei defuerunt. Nam licet euidentia essent prescripta maiorum, a quibus impium est et sacrilegum deuiare, tamen disceptandi obtulimus facultatem. Ac primum principium ipsum oborte discussimus questionis, atque Arii epistolam putauimus esse recitandam, qui auctor Ariane heresis inuenitur. Unde et nomen heresis accepit, ea uidelicet gratia, ut quoniam Arianos se negare consueuerant, Arii blasphemias aut incusando damnarent, aut astruendo defenderent, aut certe non recusarent nomen eius, cuius impietatem perfidiamque sequerentur. Sed quia auctorem suum nec damnare poterant, nec probare, cum  ipsi ad disceptandum ante triduum prouocassent, locoque et tempore constituto, non exspectata conuentione prodiissent: subito qui dixerant se, quia Christiani essent facile probaturos , refugere congressum illico, et disceptationem declinare ceperunt. Multus tamen nobis cum his sermo fuit: proposite diuine in medio Scripture; disceptandi, de primo ortu diei in horam septimam copia data, delata patientia. Atque utinam pauca dixissent, uel certe que audiuimus, possemus abolere. Nam sacrilegis uocibus  isti Arium 527 potius  sequi, quam sempiternum Deum Dei Filium, et uerum Deum, et bonum Deum, et sapientem, et potentem, et immortalitatem habentem uoluerunt fateri. Multas horas frustra consumpsimus. Crescebat eorum impietas, nec corrigi ullo poterat modo. Denique cum uiderent se Arii epistole sacrilegiis perurgeri  resilientes de media epistole lectione, petierunt ut eorum propositis responderemus, quanquam non esset ordinis neque rationis ut preposita interrumperemus: responsumque esset a nobis ut damnarent Arii impietates, et de quibus uellent, ordine locoque seruato, eorum intentionibus responderemus; tamen acquieuimus prepostere uoluntati. Ibi tum Euangelii scripta  falsantes, proposuerunt nobis dixisse Dominum: Qui me misit, maior me est: cum aliter scriptum doceat series Scripturarum. Redarguti de falsitate sunt, ut faterentur, nec tamen ratione correcti. Nam cum diceremus, secundum carnis susceptionem minorem Patre suo Filium dici; secundum diuinitatem autem pro testimoniis Scripturarum, parem et equalem probari; nec posse ibi esse discretionis gradus alicuius, aut magnitudinis, ubi esset unitas potestatis: non solum illi noluerunt emendare errorem, sed etiam uesaniam augere ceperunt, ut et subiectum secundum diuinitatem dicerent, quasi ulla Dei secundum diuinitatem possit esse subiectio. Mortem denique non ad sacramentum nostre salutis, sed ad infirmitatem quamdam diuinitatis referunt. Horremus, clementissimi principes, tam dira sacrilegia;  prauosque doctores, ne ulterius populos deciperent quos tenebant, sacerdotio putauimus abdicandos. Neque enim dignum est ut sacerdotium eius sibi uindicent, quem negauerunt. uestram fidem, uestram gloriam deprecamur ut reuerentiam imperii uestri deferatis auctori: censeatisque impietatis assertores et adulteros ueritatis, datis apicibus clementie uestre ad iudicia competentia, ab Ecclesie arcendos esse liminibus, ut in damnatorum locum per nostre paruitatis legatos, sancti subrogentur sacerdotes. Attalum 528 quoque presbyterum de preuaricatione confessum, et palam sacrilegiis inherentem, par sententia comprehendat. Nam quid de magistro eius ualente dicamus? qui cum esset proximus, declinauit sacerdotale concilium, ne euerse patrie, perditorumque ciuium causas prestare sacerdotibus cogeretur:  qui etiam torque  et brachiali, impietate Gothica profanatus, more indutus gentilium, ausus sit in prospectum exercitus prodire Romani. Quod sine dubio non solum in sacerdote sacrilegum, sed etiam in quocunque est Christiano. Etenim abhorretur more Romano; nisi forte sic solent idololatre sacerdotes prodire Gothorum. Moueat pietatem uestram sacerdotale nomen, quod ille sacrilegus infamat; qui etiam suorum uocibus, qui tamen superesse possunt, nefandi sceleris arguitur. Certe domum repetat suam, non contaminet florentissimas Italie ciuitates, qui nunc illicitis ordinationibus consimiles sui sociat sibi, et seminarium querit sue impietatis atque perfidie per quosque perditos derelinquere, qui episcopus esse nec cepit. Nam primo Petauione superpositus fuerat sancto uiro Marco admirabilis  memorie sacerdoti: et posteaquam deformiter deiectus a plebe est, qui Petauione esse non potuit, is nunc Mediolani, post euersionem patrie  inequitauit. Super omnibus igitur pietas uestra nos consolari dignetur, ne obtemperantes uestre tranquillitatis statutis, frustra conuenisse uideamur. Non solum enim cauendum est ne nostra, sed etiam uestra decreta ludantur. Petimus igitur, ut legatos concilii sanctos uiros eque clementia uestra audire dignetur, et cum effectu eorum que poscimus, maturius redire precipiat: ut mercedem accipiatis a Domino Deo Christo, cuius Ecclesias ab omni sacrilegorum labe purgastis. Photinianos quoque, quos et superiori lege censuistis nullos facere debere conuentus, et eam que de  sacerdotum data est congregando concilio remouistis; petimus ut quoniam in Sirmiensi oppido adhuc conuentus tentare cognouimus, clementia uestra, interdicta etiam nunc coitione, reuerentiam primum Ecclesie catholice, 529 deinde etiam legibus uestris deferre iubeatis ut et uos, Deo presule triumphetis, qui paci Ecclesiarum quietique consulitis


NOMINA EPISCOPORUM QUI SUBSCRIPSERUNT.

    ualerianus,
    Ambrosius,
    Constantius,
    Iustus,
    Abundantius,
    Euentius,
    Limenius, 
    Eusebius,
    Sauinus,
    Exsuperantius,
    Macedonius,
    Bassianus,
    Anemius,
    Constantius,
    Maximus,
    Almachius,
    Ianuarius,
    Theodorus,
    Domninus,
    Diogenes,
    Proculus,
    Heliodorus,
    Philaster,
    Iouinus,
    Felix,
    Maximus,
    Amatus,
    Felix,
    uiator,
    Maximinus,
    Ephesius,
    Numidius,
    Artemius,
    Felix,
    Episcopi subscripserunt.







uIGILII TAPSENSIS EPISCOPI TRACTATUS DE FIDE NICAENA ADuERSUS ARIANOS, GREGORIO NAZIANZENO A NONNULLIS ASCRIPTUS: QUI EST  ALTERA EDITIO LIBRI II CONTRA PALLADIUM, CUM NOuA PRAEFATIONE. *



Fides conscripta apud Niceam a recte credentibus episcopis trecentis decem et octo

Credimus in Deum, Patrem omnipotentem, omnium uisibilium et inuisibilium factorem et unum Dominum nostrum Iesum Christum, Filium Dei, natum de Patre unicum, hoc est de substantia Patris: Deum de Deo, lumen de lumine, Deum uerum de Deo uero, natum non factum: unius substantie cum Patre, quod Greci dicunt : per quem omnia facta sunt, siue que in celo, siue que in terra. Qui propter nos homines, et propter nostram salutem descendit, et incarnatus est, et homo factus est, passus est, resurrexit tertia die, ascendit ad celos, inde uenturus iudicare uiuos et mortuos.  530 Et Spiritum sanctum. Eos autem qui dicunt: Erat quando non erat, et priusquam nasceretur non erat: et mutabilem, uel conuertibilem esse Filium Dei: hos anathematizat catholica et apostolica Ecclesia. Amen.

Amore catholice fidei ductus, iam pridem aduersus Arianos libellum edideram quem cum amico legendum dedissem, quia placuit, credidit transcribendum. A quo hoc ego magnopere postulaui ut interim dissimulato auctore, doctis uiris et prudentibus legeret; ut si quem mouisset quod illic plus aut minus positum uideretur, posset plurimorum consilio emendari. Nemo est enim qui sibi tam arroganter summam doctrine celestis assumat, ut putet se omnia mysteria liquido comprehensa retinere, cum Paulus apostolus  dicat: Qui ergo putat se aliquid scire, necdum scit quemadmodum oporteat scire ; et Modo per speculum in enigmate uidemus; tunc facie ad faciem . Sin uero cunctis omnia que illic scripta erant, iuxta fidem ueram constare uiderentur, tum et ipse petentibus non negaret. Quod cum ita fecisse manifestum est. Et quia res digna tam catholice confessioni quam heretice responsioni, uniuersorum iudicio estimata est, multi eum uel legere uel describere uoluerunt. Sed non defuit qui uel pro studio doctrine, uel pro caritatis officio, ea que a nobis dicta sunt, scrupulosius retractaret; et quedam ille uel superflua, uel ambigua diceret, que aliter possint a quibusdam quam a me dicta sunt accipi. Proinde rursus ea ipsa planiori sermone in hoc libello  digessi, ut et simplicitatem sensus mei ostenderem, et scrupulum legentibus amputarem. Nam hoc est quod aiunt posse reprehendi, quod ubi uerbum Dei ex persona Filii posuimus, tale hoc uerbum intelligere putemus quale grammatici tradunt, spiritu oris nerem offensum, intelligibilem auditu. Sed nos sapientiam non huius mundi, que destruitur, sed illam que ex Deo est nouimus, que uerbum Dei Deum esse insinuat, cum dicit: In principio erat uerbum, et uerbum erat apud Deum, et Deus erat uerbum. Omnia per ipsum facta sunt, et sine ipso factum est nichil . Unde mirari me fateor, hoc ita sentiri potuisse, quasi nos personam 531 propriam uerbi, quod est Filius, negaremus. Nemo uerbo tenus nominat, quem uere esse in persona sua sepius profitetur:  nam quomodo aut uerum Filium, aut uerum Patrem confessi sumus, si non uere proprietatem personarum tam Patris quam Filii seruauimus? Sed quia unius Dei uocabulum diximus, personas negasse putamur. Et hinc uerisimile uisum est quod posuimus. Nos Patrem et Filium ita nominamus, ut unum Deum in his personis et nominibus assignemus. Porro iterum Pater et Filius, etsi duo nomina appellantur, ratione tamen et substantia unum sunt. Et cum Patrem et Filium statuo, unitatem assigno generis. Hec omnia intelligi posse estimata sunt, quasi ista uocabula inter Patrem et Filium ita posita sint, ut est nomen et cognomen, unius tamen persone; cum ex superioribus aut inferioribus dictis potuerit hec suspicio non admitti. Qui enim Filium Dei non aliunde  natum dixeram quam proprie de Patre, totum de toto, integrum de integro, perfectum de perfecto, consummatamque uirtutem, quomodo potui ipsum Patrem, ipsum sibi Filium ponere, et hoc modo unam personam duobus nominibus appellare? quippe cum et hanc sectam, id est Sabellianam, in eodem libello damnauerim et personarum distinctionem secundum uocabulum scripserim. Nam et nemo pro una persona potest, unum sunt, dicere, uel unitatem generis nisi personis assignare. Quis autem catholicorum ignorat Patrem uere esse Patrem, Filium uere Filium, et Spiritum sanctum uere esse Spiritum sanctum? sicut ipse Dominus ad apostolos suos dicit: Euntes baptizate omnes gentes in nomine Patris, et Filii, et  Spiritus sancti . Hec est perfecta Trinitas in unitate consistens, quam scilicet unius substantie profitemur. Non enim nos secundum corporum conditionem, diuisionem in Deo facimus; sed secundum diuine nature potentiam, que in materia non est et nominum personas uere constare credimus, et unitatem diuinitatis esse testamur. Nec extensionem partis alicuius ex Patre  Dei Filium dicimus: nec uerbum sine re, uelut sonum uocis accipimus; sed tria nomina, et tres personas, unius esse essentie, unius maiestatis atque potentie credimus. 532 Et ideo unum Deum confitemur, quia unitas maiestatis, plurium uocabulo deos prohibet appellari. Denique Patrem et Filium catholice nominamus: duos autem deos dicere nec possumus, nec  debemus: non quod Filius Dei Deus non sit, imo uerus Deus de Deo uero; sed quia non aliunde quam de ipso uno Patre, Dei Filium nouimus, perinde unum Deum dicimus. Hoc enim prophete, hoc apostoli tradiderunt; hoc ipse Dominus docuit, cum dicit: Ego et Pater unum sumus . Unum ad unitatem diuinitatis  refert: sumus autem personis assignat. Sed et Apostolus ait: Unus est, inquit, Deus Pater, ex quo omnia; et nos in ipso; et unus Dominus iehsu Christus, per quem omnia, et nos per ipsum: sed non in omnibus est scientia . Qua de re explanatis his uerbis que scrupulum, non mihi qui scio quod dixerim, sed aliis inferebant. puto occasionem male interpretationis fuisse sublatam. Nam et professio fidei manifesta est, et persona  cum uocabulis constat, et una diuinitas assignata est. uel si adhuc aliquid quod legentibus ambiguum uideatur in uerbis, ad sensus debent uerba conferri; quia non simplicitas uerborum, sed mali intellectus obstinatio culpam olet. At cum sensus noster cum ueritate concordet, et uerba debent cum ratione sincerissima. Unde a simplicitate Christiana academicus disputator abscedat.

Multas quidem et graues hereses, etc. . Post illa uerba: Cuius regnum eternum, immortale, nec initium habet, nec terminum: cui honor et gloria in secula seculorum. Amen: Hec addidit uigilius in hac secunda eiusdem opusculi editione:

Hec qui legis, per Deum obsecro, ne simplicitatem  sensus in ambiguum torqueas, aut alias quam dicta sunt trahas; quia nos Patrem uerum Patrem confitemur, et Filium Dei uerum Filium Dei, et Spiritum sanctum uere Spiritum sanctum credimus, tres personas unius substantie, et unius diuinitatis confitentes. Sabellii autem et Photini, necnon Arii sectam, et si qua alia sunt que contra regulam ueritatis ueniunt, condemnamus. Nicene autem synodi tractatum omni 533 animi nisu ex tota fide seruantes, amplectimur: hunc enim tractatum scimus contra omnes hereses inuicta ueritate oppositum.

Pro corollario operum uigilii Tapsensis, habe tandem aliquot obiectiones Arianorum, et earum solutiones, que in mss. codicibus Cluniacensi, Parisiensi, Picta  uensi et Pontiniacensi subiiciebantur dialogo contra Arianos, solis Athanasio, Ario, et Probo iudice interlocutoribus: quas pronum est existimare, a uigilio adiectas ad primum suum dialogum sub nomine Athanasii, contra Arianos, antequam secundam eius editionem moliretur, in qua etiam Photinianos et Sabellianos cum Arianis confutauit.




INCIPIUNT SOLUTIONES OBIECTIONUM ARIANORUM.

Prima eorum obiectio est, qua dicunt impossibile esse Deum Patrem, et incorporeum, et inuisibilem, de sua substantia generare. A quibus illud primo querendum est utrum uoluntate cercente Pater generare nequiuit: et si quidem uoluntate non genuit, ergo habuit in natura ut generare potuerit; sed ad generationis effectum uoluntas continuit; ac sic eorum  superflua obiectio uicta, cedit explosa, qua dicunt Domino fuisse impossibile ut de sua substantia generarit; cum impossibilitatis uitio diuinam certum sit carere naturam. Sin uero dicant nature impossibilitate eum generare non posse, in apertum blasphemie baratrum cadunt, asserentes impossibilem eum qui sit omnipotens. Tum deinde de mendacio arguent Deum, ut homines sua predicatione fefellerit, dicens Genui, cum secundum istos impossibilitatem habuerit generandi. Namque ut de se ineffabili nature substantia proprium se Filium generasse doceret, in obtundendam incredulorum dementiam, terrene natiuitatis uocabulum in diuine generationis traxit exemplum, dicens: Ex utero ante luciferum genui te . Quid clarius, quid luculentius  effari diuinitas potuit? quibus indiciis, quibus existentium rerum exemplis, proprietatem generationis potuit intimare? quam ut usque ab uteri appellatione semetipsum compararit? Non quia corporeis compositus est membris, aut aliquibus 534 artuum lineamentis distinctus, sed quia nos aliter ueritatem diuine generationis auditu mentis percipere non possemus, nisi humani uteri prouocaremur exemplo; ut ambigi ultra non posset, de Dei substantia natum esse, quem constat de Patris utero processisse. Porro isti, quantum uideo, magnum rebus dare compendium uolunt: si enim fatentur Deum non genuisse, non est qua non confiteantur Filium natum esse: ac sic omnis nobis erit profligata contentio.

 Dum aperte negant, dum fateri simulant, rursus obiiciunt: Cum esset, natus est, an cum non esset? Recte obiicerent, si natiuitatem Filii penitus non negarent: solum de temporibus questio remaneret, utrum ante tempus, an ex tempore fuerit natus, quem tamen natum esse constabat. At cum omnino paterne generationis adimant ueritatem, cur de eo requirunt quando natiuitatis sumpserit ortum, quem omnino denegant natum? uerumtamen ne responsionis inopia ista obtendere uideamur, questionis solutionem isto initio ordinis, sic similem et nos referentes primitus questionem, utrum cum Pater esset Deus Filium generauit, an cum Pater non esset. Si cum Pater esset; ergo et Filium, cum esset Filius generauit: et si cum Pater non esset, profectum ergo honoris accepit,  ac sic perfectus in seipso non fuit, qui ut perfectione frueretur, postea Filium generando, paternum sibi nomen adiecit; et per hoc in sua substantia mutabilis: erit qui de dignitate deitatis ad effectum paterni honoris transiit. Quid oro, te ista questionum tormenta delectant? quid insolubilibus obiectionum nodis uinciri non pudet? dum ipse laqueum tendis, et te irretiri non sentis. Dicis ergo: Cum esset, natus est. Et ubi, inquies, erat? In corde Patris, in utero Patris, in sinu Patris, id est in occultis nature arcanis. Inde nascendo processit, non recedendo decessit. Ego, inquit, ex ore Altissimi processi : ego, inquit, de Domino Patre exiui . Ecce habes nascendi processionem, audi non decedentis unde processerat mansionem. Ego, inquit, in  Patre, et Pater in me .

Item ingenitus, inquiunt, Pater, genitus Filius. Non fieri potest, unam substantiam geniti atque ingeniti. Si sicut ingenitus est Pater, ingenitus esset et Filius, tunc magis diuersa posset 535 esse substantia; quia unusquisque a seipso subsistens communionem substantie cum altero non haberet. Cum uero ingenitus Pater de se ipso, id est, de eo quod ipse est, si quid illud est, Filium generauit, apparet unam esse gignentis genitique naturam. Ecce breuiter solui quod dixit: propositionem meam, si ualet, ipse qualibet arte dissoluat. Dicit, Ingenitus Pater est, pro hoc ipso ut Patrem ingenitum asserat; quod quidem nusquam scriptum ostendere poterit; ego Patrem Deum genitorem appellare uolo; quod scriptum esse facillime  demonstrabo. Respondeat ergo mihi utrum ingenitus et genitus diuersam possunt habere naturam, quod nec in Adam, qui genitus non est, qui ex eo natus est poterit demonstrare. Quod si hoc fateri uoluerit, miror si totius contra se nature reclamantis testimonio non succumbat, que nichil aliud quam id quod ipsa est generat. Sed nec calumnientur nos terrene originis uoluisse uti exemplo: ad ipsius diuine auctoritatis magisterium recurramus: licet ipse magis ineffabilem omnipotentis Dei natiuitatem, ex humane generationis consuetudine metiatur; obiiciens Filio, quia si natus est, non fuit antequam nasceretur. Igitur, ut dixi, diuinis est approbandum testimoniis, Patrem et Filium unius esse nature. De Deo certe  Patre legimus, Ioanne apostolo contestante: Deus, inquit, lux est, et tenebre in eo non sunt ulle . Filius uero de se ipso ait: Ego sum lux . Si igitur lux Pater, lux Filius, apparet unius esse substantie, dum lucis et lucis diuersa non potest esse natura, eius scilicet que de se gignit, et que de gignente existit. Denique ne aliquam temeraria presumptione inter Patrem et Filium diuersitatem naturalis luminis introducat, paterne lucis splendorem esse Filium Scriptura tradidit, dicens: Splendor est, inquit, lucis eterne, et speculum sine macula Dei maiestatis, et imago bonitatis illius : in quo euidentius et ceternus Patri, et inseparabilis a Patre, et unius cum eo esse nature docetur. Omnis enim in hoc breui uersiculo catholice fidei professio  continetur, dum luci splendor semper est ceternus, dum splendor a lumine nunquam est separatus, dum splendor a luce natura et substantia nunquam potest esse diuersus. Hoc est quod nos recto fidei tramite indiuisibilem atque 536 unius cum Patre substantie Filium profitemur.

Prophetis, inquiunt, solus Filius apparuit, et huic minor dicendus est qui nulli apparuit. Sed si docuerimus, et Patrem hominibus apparuisse; ut equales confiteantur eos qui similiter uisi sunt, aut certe querant sibi cui Patrem minorem faciant, si apparitio minorem facit apparentem. Et ne probationem Patris hominibus apparentis differam, ipsa in medio proferam testimonia. In Genesi ergo de Iacob clare fertur, cum Mesopotamiam Syrie pergeret, fugiens Esau  fratrem suum, qui uiderit Dominum incumbentem super scalam, sibique dicentem: Ego sum Deus Abraham patris tui, et Deus Isaac; ne timeas . Item post multi temporis seriem cum ad patrem reuersus fuisset, apparuit ei Deus, dicens: Surge, et ascende in Bethel, et habita ibi, et fac ibi altare Deo qui apparuit tibi cum fugeres a facie Esau fratris tui . Eligant igitur sibi isti quod uolunt, aut Patrem apparuisse fugienti, et Filium reuertenti; aut Filium fugienti, et Patrem nichilominus  remeanti. Qua hinc exeant non inueniunt, quia utrosque apparuisse Scriptura diuina testatur. Item Daniel propheta Deum Patrem in homine uidisse se describit: Aspiciebam, inquit, donec sedes posite fuissent; et uetustus dierum sedebat: uestimentum eius candidum ut nix: capilli capitis eius ut lana munda: thronus eius flamma ignis: rote eius ignis accensus: fluuius igneus egredicbatur a facie eius: millia millium ministrabant ei, et decies centena millia assistebant ei . Hec ut manifestius ostendamus, Deum Patrem fuisse qui Danieli in antiqui hominis specie uisus est, in sequentibus quoque de Filio ita dicit: Ecce in nubibus celi Filius hominis ueniebat, et usque ad uetustum dierum peruenit . Apparet ergo secundum presentis testimonii fidem, et Patrem et Filium Danieli  quoque apparuisse prophete.

Item obiiciunt, Ego, inquit, uiuo propter Patrem; ut quasi hinc inferior uideatur, quod non propter seipsum, sed propter alterum uiuat. Sed superius capitulum relegant: Sicut misit me uiuens Pater, et ego uiuo propter Patrem . Simile est illud huic quod alibi dicit: Sicut Pater habet uitam in semetipso . Que res non inequalitatem indicat, sed unitatem substantie monstrat, et quod Filius non a seipso, sed a Patre subsistit.



APPENDIX [* 1Kb] AD OPERA uIGILII TAPSENSIS COMPLECTENS DUO OPUSCULA A PETRO CHIFFLETIO ADORNATA.





OPUSCULUM PRIMUM SIuE uIGILII TAPSENSIS OPERUM uINDICIAE. *





PRAEFATIO CHIFFLETII.

 26 Mouet risum cornicula apud petam, furtiuis nudata coloribus. Habet e contrario admirationem uigilius episcopus hactenus uulgo ignotus, suisque omnibus nudatus bonis atque ornamentis, nunc in sedem suam, et in proprias opes postliminio restitutus, quas illi nos haud inanibus argumentis euindicauimus. Habebat sub prelo ante aliquot annos Sirmondus noster Theodulfum Aurelianensem, cuius in Collectaneis uigilium inscriptum uidebat episcopum Africanum; sed sedem non nouerat. Ego illi Iurensem codicem exhibui, optime note ac peruetustum, in quo uigilii aduersus Eutychem a Theodulfo laudatum opus uigilio Tapsensi episcopo asserebatur. Non dubitauit uir perspicacissimus, hoc tam illustri euictus antiquitatis monumento, quin horum contra Eutychem librorum auctori sedes fuisset Tapsus, episcopale oppidum prouincie Byzacene; essetque ille ipsemet 27 uigilius Tapsitanus, qui huius prouincie ultimus  censetur inter episcopos Carthaginem pro reddenda ratione fidei, ex precepto regali conuenire iussos ad calendas Februarias, anno octauo Hunerici regis. Aperui tum uiro eruditissimo, et longa iam mihi litterarum  consuetudine coniunctissimo consilium meum, de scriptoris huius disertissimi operibus colligendis, uindicandis, recensendis, ac publico donandis. Quod qua ratione prestitum a me sit, mi lector, paucis accipe: simulque causam agnosce, propter quam tanti uiri lucubrationes tandiu uulgo incomperte, ac ne ab iis quidem quorum manibus terebantur, satis agnite fuerint.

Africam obtinentibus uandalis, immanitate barbaris, et secta Arianis: cum etiam Roma capta, atque  per quatuordecim dies secura et libera scrutatione omnibus opibus suis uacuata, maris Mediterranei insulas, littoraque omnia nominis sui terrore complerent: nec minus sue hereseos late disseminande quam propagandi imperii zelo estuantes, cuiuscunque conditionis orthodoxos, sed clericos presertim, atque episcopos inauditis tormentis excruciarent; rei Christiane intererat plurimum ut non deessent qui nutantes fidelium animos sustinerent,  tum aliis officiis, tum illo imprimis genere orationis quod nec temporum nec locor in cercetur angustiis; scriptores, inquam, qui editis a se pro fide catholica aduersus Arianos uariis libris, etiam triumphantem  seuientemque heresim, omnibus in plateis, omnibus in priuatarum edium recessibus confutarent. Sed cauendum erat auctoribus, ne si deprehensi essent, ut diuine humaneque maiestatis rei grauissimis suppliciis conficerentur: atque ita pastorum exitio turbatis ouilibus, plus illi fortasse obessent casu suo quam manu profuissent. In his scriptoribus, uigilio Tapsensi seu Tapsitano episcopo consilium fuit, que ad redarguendos Arianos conscriberet, ea magnorum uirorum, Athanasii nimirum, Idacii, Ambrosii, atque Augustini nominibus conuestire: stylo etiam ad eorum genium ingeniose coaptato, ut qui manibus uersarent, illos ipsosmet legere sese arbitrarentur. Quod 28 consilium eo spectabat, ne hostibus potentissimis ac rabie efferatis proderetur. uandalorum tamen iam euaserat manus, cum eum Dialogum scriberet quo non modo Arium, sed et Sabellium et Photinum in persona Athanasii, cognitore Probo, ac de tota disputatione sententiam ferente profligauit. Etenim larua deposita, in prefatione totius  Dialogi palam profitetur, se methodi ac breuitatis studio, hinc Sabellium, Photinum, atque Arium, inde Athanasium arbitro Probo de fide altercantes inducere: ac deinde ad finem secunde partis, non dissimulat et Maribadum Ariane hereseos diaconum  certo libro, et altero Palladium episcopum Arianum Ambrosii calumniatorem a se refutatos. Cum autem uenisset uigilius noster Constantinopolim, tum uero omissis Arianis, aduersus grassantem Oriente toto Eutychianam heresim arma cepit: illosque edidit contra Eutychem libros quinque, qui uigilio episcopo Tridentino  falso ascripti sunt. Ita malitia temporum uigilius Tapsensis ingentium pro Dei Ecclesia susceptorum laborum bene parta gloria spoliatus est. At non illa gloria caruit que iustorum meritis remuneratore Deo in celis rependitur. Indolui nichilominus diserto scriptori, qui murum se pro domo Dei obiecisset, ac ere perenniora exegisset monumenta, que non tempus edax, non aquilo impotens posset diruere, aut innumerabilis annorum series, hanc illatam iniuriam, ut non nisi distractus, mutilusque, ac nomine alieno legeretur. Quare et singula eius opera ex antiquis bene multis codicibus recensuimus, suppleuimus, emaculauimus,  et auctori suo restituimus, ut nouus nunc e Patrum ueterum cetu nobis uigilius Tapsensis, uelut ex Africe ruderibus emergeret. Que porro ei lucubrationes, et quibus argumentis a nobis uindicate sint, nunc aperiendum est.



INCIPIT OPUSCULUM PRIMUM.



 I. Libri quinque aduersus Eutychem.

29 uigilii Tridentini episcopi et martyris nomine inscripti prodierunt aliquoties libri quinque aduersus Eutychem. Sed aduerterunt uiri eruditi non posse hos libros ei tribui uigilio episcopo Tridentino, Ambrosii et Simpliciani episcoporum Mediolanensium equali, qui ad primum Stiliconis consulatum  martyrum fecit, longe ante S. Leonis pape et concilii Chalcedonensis , imo et ante ipsius Eutychis tempora. Quare, aut duos uigilios  Tridentinos, alterum altero iuniorem; aut uigilium hunc diuerse potius a Tridentina ciuitatis episcopum fuisse suspicati sunt; nec inani coniectura. Legi enim ex bibliotheca Thuana ms. codicem operis contra Grecos, auctore Aenea Parisiacensi episcopo, ubi hec habentur capite 74:

uigilius Africanus episcopus Spiritum sanctum a Patre, Filioque procedere his uerbis demonstrat, in libris quos scripsit Constantinopoli, in defensionem tomi Leonis pape contra Eutychianistas.

Similiter nobis et de Trinitate questionem aliquam moueant; ut quia sunt quedam propria Patris que nec ad Spiritum sanctum pertineant; et sunt quedam propria Filii que nec ad Patrem nec ad Spiritum sanctum pertineant; et sunt etiam Spiritus sancti nonnulla propria que nec ad Patrem nec ad Filium pertinere monstrantur, tres a se inuicem separatos criminentur catholicos colere deos. Sed ne forsitan inopinata questione turberis, aduerte  per singula, suscepti hominis dispensationem nec ad Patrem, nec ad Spiritum sanctum, sed ad solum pertinere Filium: proprie enim Filius, non Pater de uirgine natus est. Rursus illa que super eum audita est uox Hic est Filius meus d. lectus , nec ad Filium nec ad Spiritum sanctum, 30 sed ad Patrem pertinet solum. Item columbe species que in Iordane apparuit, et ignearum linguarum multipartita distributio, proprie ad sancti Spiritus personam pertinere monstratur. Sed ne adhuc de his proprietatibus dubites, audi manifestius, proprium Patris esse genuisse, et proprium Filii est natum fuisse, proprium uero est Spiritui sancto de Patre Filioque procedere: nec omnino reciprocatur in aliam personam quod est unicuique persone specialiter proprium. Si ergo he tres persone, habentes singule proprietates suas quibus significantius distinguantur, non quibus separentur, unus est Deus; quomodo Filius salua  utriusque nature proprietate non est unus Christus?

Hec ipsa iisdem fere uerbis retulerat paulo ante Aeneam Theodulfus Aurelianensis episcopus, in suis de Spiritu sancto Collectaneis, haud procul a fine: et sunt desumpta ex libro I uigilii aduersus Eutychem, cap. 10. Cuius porro in Africa ciuitatis episcopus esset hic uigilius, prodidit  monasterii S. Augendi, seu S. Claudii Iurensis codex peruetustus optimeque note, qui libris uigilii aduersus Eutychem hunc titulum prefigit: Incipit liber uigilii episcopi Tapsensis Ecclesie contra Eutychetem. Tum ad finem libri secundi et initium tertii: Explicit liber II. Incipit liber  III eiusdem sancti uigilii episcopi, de fide catholica contra Eutychetem. uides, in codice adorande uetustatis, uigilium et episcopum TAPSENSEM, et SANCTUM ascribi. Cum autem sit et Africe et Sic lie Tapsus, ut uigilium potius Tapsensem Africe episcopum putem, facit et Aenee et Theodulfi auctoritas, qui Africanum episcopum pronuntiant; et quod Tapsi Sicilie episcopatum nulla  monumenta prodant. At est in Africa Tapsus ciuitas maritima et episcopalis prouincie Byzacene. Neque obstat quod uictor uitensis in Notitia Byzacena uigilium recensuit, non Tapsensem episcopum, sed Tapsitanum; quodque Aulus Hirtius libro de bello Africano, Tapsi huius incolas passim Tapsitanos dixit, Tapsenses nusquam: nam utriusque huius forme patria uocabula 31 pene promiscue usurpauit antiquitas, uti Beneuentensem et Beneuentanum, Tigauensem et Tigauitanum, et cetera huiusmodi, forma priore ab ipso ciuitatis nomine, posteriore a Greco patrio desinente in  subinde  propagata. Sicut ergo Tapsitanum, , protulit, ita et Tapsus Tapsensem. Suntque hec duo fere synonyma, cum hoc tamen discrimine, quod Tapsitanus uere patrium est, ac proprie designat hominem Tapso oriundum; Tapsensis autem hominem siue rem aliam que ad Tapsum quoquo modo spectet. Ergo Tapsensum prefectum, uel Tapsenses turres proprie dixeris, ciuem autem Tapsitanum. Episcopum porro utrolibet nomine appelles perinde est, ut enim ortu ciuis non sit, gradu tamen atque officio ius habet eius cui preest ciuitatis.



II. Altercatio sub nomine Athanasii, aduersus Arium, Sabellium et Photinum.

Atque hinc ad alias uigilii nostri lucubrationes internoscendas magna lux affulget. Ille enim libro u aduersus Eutychem, cap. 2: Et quanquam, inquit, de conciliorum diuersis sanctionibus, et nominum religiose  additis nortatibus, plenissime in eis libris quos aduersus Sabellium, Photinum et Arium, sub nomine Athanasii, tanquam si presentes cum presentibus agerent  conscripsimus, a nobis fuerit expressum; tamen et nunc perpauca studio breuitatis inserimus, ex quibus istos clareat nimium imperitos et temerarios esse, qui nesciunt multas fidei constitutiones post Nicenam synodum, contra nouorum hereticorum insanas eruptiones, diuersis in locis congregatos episcopos edidisse. Quo ex loco, de ingenio eodem promptum esse hunc dialogum tribus libris constantem, iam olim aduertit Georgius Cassander, qui eum libris aduersus Eutychem in editione Coloniensi anni 1555 primus coniunxit. Cur autem huius dialogi, qui a uigilio est editus 32  cum nichil ei a uandalis timendum uideretur, stylus appareat ab eo quo contexti sunt libri contra Eutychem haud paulo diuersus, causam accipe



 III. Huius altercationis forme due.

Altercationis Athanasii atque Arii coram Probo iudice editiones duas codices antiqui representant. Prior tres tantum, nempe Athanasium, Arium et Probum interlocutores habet; posterior Sabellium insuper et Photinum loquentes indicit. Prieris prefatio incipit: Cum apud Niceam; quam excipit fictitia Constantii Sacra: posterioris prefationem, que incipit: Dum mecum de fidei ueritate, antehac non editam unus dedit codex Thuanus: post quam omissa prefatione Cum apud Niceam, et epistola Constantii imperatoris, initium fit in codice Thuano ab his uerbis: Probus iudex dixit, perspiciens in idolorum cultura. Prior duabus constat actionibus, seu libris totidem, et concluditur appellatione Arii ad tribunal principis: posterior, preter duas actiones, habet ad finem, libri tertii instar sententiam Probi iudicis, que ab Athanasio, Sabellio, Ario ac Photino dicta summatim colligit. Prior longe est breuior posteriore, in  qua magnam partem continetur, non tamen plane tota. Priorem scripsit uigilius cum adhuc uandalorum iugo premeretur, adeoque eius auctor agnosci nollet; posteriorem, cum extra eorum potestatem esset: quippe in qua se et Athanasii personam ementitum esse, et Maribadum ac Palladium Arianos scriptis libris confutasse palam profitetur. Cum igitur editio prior ad stylum uelut Athanasii studiose temperata sit, ac deinde post annos aliquot paucis exceptis in posteriorem inculcata; nichil mirum si posterior editio, quamlibet eo tempore instructa quo alienum stylum fingere nichil necesse esset, librorum tamen aduersus Eutychem genium non redoleat.

33 Ceterum has duas editiones reddere integras opere pretium duxi. Quamuis enim priorem magna ex parte complexa sit posterior, non tamen totam. Adde quod et principio, et fine, et methodo diuerse sunt; nec in unam compilari absque auctoris iniuria potuerunt, uti eas compegit Cassander. Nos utramque e quatuor presertim mss. codicibus recensuimus;  uno Iurensi, altero et tertio Thuanis, quarto S. Marie Remensis. Et posteriori prefationem uulgatam prefixyimus, que incipit: Cum in manus strenui lectoris, beatissime papa Materne, etc. quod et in antiquis mss. exemplaribus reperiatur, nec a uigilii scopo ingenioque aliena sit. Nunc ad alia eius opera inuestiganda ulterius progrediamur.



Iu.uigilii liber contra Palladium, cuius pars prior haud ita pridem habita pro Actis concilii Aquileiensis.

Is dialogi posterioris libro II, cap. 50, Athanasium ita loquentem facit, parum curans num hec euo ipsiusmet Athanasii congruerent, dum in eius persona orthodoxum quemlibet representaret: Hec idcirco ego breuiter in unum responsionis cumulum cuncta congessi, quoniam de his omnibus questionum capitulis latius et plenius beatus noster disputauit Ambrosius. Contra quem Palladius Ariane perfidie episcopus, dum  iam  ille sanctus humanis rebus fuisset exemptus, in refutatione dictorum eius quedam credidit conscribenda. Si quid ergo nunc a te obiici potuit, ille iam suis obiectionibus occupauit. Cui quoniam uno iam respondi libello, melius reor, si qua hic fortasse omissa uidentur, ibi plenius diuina opitulante gratia explicare, ut in illo se quoque Arius superatum agnoscat.

Multa hic nos docet uigilius: 1o copiose disputasse beatum Ambrosium aduersus Arianos: quod ab eo perfectum norunt omnes, tum alibi passim, tum maxime in libris de Fide 34 ad Gratianum, et de Spiritu sancto, 2o Palladium fuisse per ea tempora episcopum Arianum; de quo nos mox plura. 3osup; Conscriptum ab hoc Palladio librum ad refuntanda Ambrosii dicta, iam uita functo  Ambrosio. 4o Occupasse Palladium obiectionibus suis quecunque ab Ario, hoc est ab homine Ariano obiici poterant. 5o uigilium Palladii argutationibus respondisse uno libello. 6o Melius uisum uigilio, si qua tum fortasse contra Arianos argumenta non colligeret, ea  in tractatu aduersus Palladium plenius explicare , ut in Palladio se Arius, siue Arianus quilibet conuictum esse agnosceret.

Fuit, opinor, hic Palladius episcopus, hydre seu Scylle Ariane caput unum, de quo Ambrosius lib. I de Fide ad Gratianum, cap. 4, ubi de Arianis ita loquitur: Itaque nunc in plures sese diuisere formas. Alii Eunomium, uel Aetium, alii PALLADIUM, uel Demophilum, atque Auxentium, uelut perfidie eius  heredes sequuntur, alii diuersos. Nunquid diuisus est Christus? Sed qui eum a Patre diuidunt, ipsi se scindunt: et ideo quoniam communiter aduersus Ecclesiam Dei, quibus inter seipsos non conuenit conspirarunt, communi nomine hereticos, quibus respondendum est, nominabo. Heresis enim uelut quedam hydra fabularum, uulneribus suis creuit; et dum sepe reciditur, pullulauit, igni debita, incendioque peritura. Aut uelut quedam monstruosi Scylla portenti, in uarias formas distincita  perfidie, uelut superne uacuum Christiane secte nomen obtendit: sed quos in illo impietatis sue freto miseros, inter naufragia fidei repererit fluctuantes, belluinis succincta prodigiis, tetri dogmatis seuo dente dilacerat. Sic habet hic Ambrosii locus in optime note codice nostro peruetusto. Nec alius ab hoc Palladius episcopus designatur in Epistola pseudosynodi Arianorum Singidunensis, Gratiano et Dagalaifo coss. , transmissa per Secundianum presbyterum: et in responsione Germinii semiariani; apud Hilarium in fragmentis. Cuius autem sedis episcopus fuerit hic Palladius, hactenus mihi 35 incompertum fuit. Diuersum enim fuisse constat a Palladio natione Galata, episcopo Helenopoleos Bithynie, ex-monacho et Euagrii Pontici discipulo, Origenista, et Pelagiano seruilis nequitie, ut ait Hieronymus in proemio Dialogorum aduersus Pelagianos; de quo multa Rosweydus noster, presertim in Preludiis libri uIII de uitis Patrum, qui est Palladii huius Historia Lausiaca.

 His positis, mihi omnino uidetur, non aliud esse uigilii opus istud aduersus Palladium, quam quod conciliorum collectores non a multo tempore nobis pro concilii Aquileiensis legitimis actis obiecere, iunctis duabus synodicis quas uulgate editiones exhibent; iunctoque ad finem libro qui inter opera Ambrosii legitur inscriptus, De Filii diuinitate et consubstantialitate, contra Arianos. Hec uero ut sentiam, his adducor argumentis.

1. Gesta hec Patrum concilii Aquileiensis, cum duabus epistolis synodicis  nulla apparent in editionibus conciliorum Merlinianis anni 1523 et 1535: neque in Crabbiana anni 1538; sed post illas prodierunt ex mss. codicibus, in quibus reperiuntur uariis Ambrosii opusculis coniuncta. Non enim occurrunt in antiquis conciliorum  collectionibus mss. Ex quo apparet, non ea antiquitus pro ueris synodi actis habita, sed reiecta inter Ambrosii lucubrationes cuius nomen preferebant; sicut inter opera Athanasii prodiere aliquot uigilii opuscula, quod in eis uigilius Athanasium loquentem induxisset.

2. Quamuis in his actis Ambrosius synodum aperiat, quod potioris episcopi esse solet; tamen initio actorum, ac deinde ad calcem synodice ad imperatores, appellatur ante Ambrosium ualerianus episcopus Aquileiensis, preter ius, preterque illius eui morem. Atque hec ordinis perturbatio recentiores eruditos mire torsit, hoc uigilii inuento illusos; quod quo spectarit nescio, 36 nisi ille ualerianum Aquileiensem episcopum aut in sua Ecclesia nemini subiectum, aut in eo concilio legatum apostolicum sibi finxit: quorum posterius incredibile est, quia siue Mediolanensis episcopi offensione fieri uix potuit: prius autem aperte repugnat Athanasio, qui in epistola ad  Solitarios Mediolanum appellat et Notitie imperii, que ut Romam uicario Urbis, ita et uicario Italie sedem assignat Mediolanum; nempe Italie stricte sumpte, cuius erant septem prouincie ciuiles; uenetia cum Istria, Rhetia prima, Rhetia secunda, Alpes Cottie, Aemilia, Flaminia cum Piceno annonario, et Liguria. Quam distinctionem Italie proprie ab Italia late accepta, a Constantino Magno primum inductam fuisse, ac uiguisse per tempora Ambrosii, etiam in politia ecclesiastica, adeo ut episcopus Mediolanensis toti preesset Italie, siue ut primas, siue tantum ut metropolitanus  tum alia ostendunt, tum maxime subscriptiones episcoporum in conciliis Arelatensi I et Sardicensi: itemque synodice due concilii Italie, que inscribuntur: Beatissimo imperatori, et clementissimo principi Theodosio Ambrosius, et ceteri episcopi Italie, quas edidit Sirmondus post appendicem codicis Theodosiani. Quare, Ambrosius Mediolanensis episcopus ualeriano Aquileiensi episcopo, qui ad uenetiam  et Istriam spectabat, tanquam episcopo sibi subdito preire ubiuis terrarum, et ante illum appellari debuit. Sed fortasse uigilius, qui haud procul anno Christi quingentesimo scribebat, rationem habuit sui temporis, quo Aquileiam non tantum metropolim, sed et a Mediolanensis episcopi iurisdictione exemptam fuisse non negauerim; cum etiam in titulum patriarchalem erecta postmodum fuerit.

3. Palestram sapit ardor ille disputantium presulum; qui tamen in conciliis non ut scholares ad disputandum, sed ad ferendam sententiam ut iudices sedere solent.

4. Olent lucernam multiplices episcoporum et inter se colligate enuntiationes: suaque uel uarietate, uel apta connexione, unius eiusdemque ingenii partum se produnt.

37 5. Cuius spiritus est illud, et quam theatrale? Anemius episcopus dixit. Caput Illyrici nonnisi ciuitas est Sirmiensis. Ego igitur episcopus illius ciuitatis sum.  Hec certe Anemius nec modeste iactare potuit in illo tot presulum cetu; nec etiam uere, si concilii Aquileiensis et Anemii Sirmiensis episcopi etatem spectes: quare in uigilii Tapsensis euum ac licentiam declamatoriam referenda sunt. Potuit autem ex uigilio sumpsisse ei suppar Iustinianus imperator, aut eius cancellarius, qui nouella 11 de prima Iustiniana, Cum, inquit, Firmi prefectura fuerit constituta, ibique omne fuerit Illyrici fastigium, tam in ciuilibus quam in episcopalibus causis; postea autem Attilanis temporibus, eiusdem locis deuastatis. Appennius prefectus pretorio de Firmiana ciuitate in Thessalonica profugus uenerat, tunc ipsam prefecturam et sacerdotalis honor secutus est: et Thessalonicensis episcopus, non sua auctoritate, sed sub umbra prefecture meruit aliquam prerogatiuam. Firmi nomine Sirmium hic intelligi nemo dubitat; quemadmodum et apud Iornandem de rebus Geticis, ubi ait: Alaricus rex creatus,  sumpto exercitu, per Pannonias  et per Firmium, dextro latere quasi uiuis uacuam intrauit Italiam. Nullo penitus obsistente, ad Pontem applicuit Condiniani, qui tertio milliario ab urbe erat regia Rauennate. Sirmium inquam his locis nemo non accipit pro Firmo seu Firmio; siue is fuit loquendi usus tempore Iustiniani et Iornandis; siue  mendum a librarii oscitantia. Primum igitur uideamus quando deletum fuerit Sirmium: quesituri deinceps an stante ciuitate Sirmiensi, penes eam fuerit caput Illyrici tum ecclesiasticum tum etiam ciuile.

Ex Ammiano libro XXX, Gratiano III et Aequitio coss.  oblata est Gratiano prefecti Probi relatio, docentis Illyrici clades. Item ex Idatii Fastis, anno 377 et sequenti 378  Gotthi Thracias et Illyricum populabundi peruaserunt. De his uastationibus sanctus Ambrosius lib. II de Fide, cap. 4. ad finem, Nonne, inquit, de Thracie partibus per Ripensem Daciam, et Mysiam,  omnemque 38 ualeriam Pannoniorum, totum illum limitem sacrilegis pariter uocibus, et barbaricis motibus audiuimus inhorrentem? Et lib. II de Officiis, cap. 15: Nota sunt hec nimis Illyrici uastitate et Thracie, quanti ubique uenales erant toto captiui orbe. Gotthi deinde annis 379 et 380 a Theodosio perdomiti sunt. Et adhuc stabat Sirmium anno illo 379, Ausonio et Olybrio coss. cum in ciuitate Sirmio leuatus est a Gratiano Theodosius Augustus, XIu cal. Februarias, ex Idatio in Fastis, et Marcellini Chronico. Ad Attile igitur tempora excidium Sirmii bene retulit Iustinianus: nec alia certior huius epocha, quam annus ere Dionysiane 442, Diodero et Eudoxio coss., notatus, ubi hec Prosper: Chunis Thracias et Illyricum seua populatione uastantibus, exercitus qui in Sicilia morabatur, ad defensionem Orientalium prouinciarum reuertitur. Marcellinus porro: Bleda et Attila fratres, multarumque gentium reges, Illyricum Thraciamque depopulati sunt. Nunc inquirendum an ante annum  442 stans adhuc Sirmium, caput fuerit Illyrici tam in ciuilibus, ut ait Iustinianus, quam in episcopalibus causis.

Quid hic ueniat Illyrici nomine, haud apud omnes satis conuenit. Ruffus in Breuiario: Prouincias, inquit, habet Illyricus septem et decem: Noricorum duas Pannoniarum duas, ualeriam, Sauiam, Dalmatiam, Mesiam, Daciarum duas. Et in diecesi Macedonie sunt septem: Macedonia, Thessalia, Achaia, Epiri due, Preualis, et Creta. Hec scribebat Ruffus ad ualentinianum Iouiani successorem ex anno bissextili 364. Ducentis fere annis recentior Iornandes lib. I de regnorum ac temporum Successione: Illyricus autem cuncta, ait, per partes quidem et membra deuicta, ad unum tamen corpus aptata est: que habet intra se prouincias decem et octo. He sunt: Norici due, due Pannonie, due ualerie, Suauia , Dalmatia, Mesia superior, Dardania, Dacie due, Macedonia, Thessalia, Achaia, Epiros,  Preuales, Creta: simul decem octo. uerum hanc Illyrici partitionem nichil moror, sicut neque alteram haud multum diuersam, quam exhibet Notitia imperii, quia hec nate sunt post diuisionem Illyrici in Orientale 39 et Occidentale. Ruffi duntaxat Illyricianas prouincias septemdecim comparo cum diecesi prefecti pretorio Illyrici a Constantino instituti: quam diecesim constat, illo Ruffi Illyrico tribus prouinciis fuisse minorem, nempe ualeria, et utroque Norico; nisi fallit Zozimus libro II cum ait: Alteri Macedones attribuit, et Thessalos, et Cretenses, et Greciam eique circumiacentes insulas, et Epirum utramque, et Illyrios, et Dacos, et Triballos, , et Pannonios usque ad ualeriam, et preterea Mysiam superiorem. Fuit autem Sirmium in hoc utroque Illyrico: nempe tum in diecesi prefecti pretorio Illyrici a Constantino instituta, tum etiam in Ruffi Illyrico: et queritur an aliquando, et qua ratione fuerit Sirmium alterius huius Illyrici caput.  Stylum hic stringo, et que multis euolui possent, in pauca contraho.

Certum est imprimis fuisse Sirmium metropolim secunde siue inferioris Pannonie: et hanc idcirco appellatam Pannoniam Sirmiensem, apud Cassiodorum lib. Iu uar., cap. 13. Quod et probat Ammianus lib. Xu, rectoris secunde Pannonie sedem Sirmium his uerbis designans: In conuiuio Africani Pannonie secunde rectoris apud Sirmium, poculis amplioribus malefacti quidam, arbitrum adesse nullum existimantes, licenter imperium presens ut molestissimum incusabant. Item ex Herodiano in Maximino, fuit Sirmium totius Pannonie urbs maxima; adeoque non tantum secunde siue inferioris, sed etiam prime et superioris Pannonie princeps.

Ad hec ex Ammiano libro XXI Iulianum adhuc uiuente Constantio e Galliis in Illyrios profectum, Sirmiensis populus duxit in Regiam. Ubi euentu letus et omine, firmata spe futurorum, quod ad exemplum urbium matris, et populose, et celebris, per alias quoque  ciuitates ut sidus salutare susciperetur, edito postridie curuli certamine cum gaudio plebis, etc. uidetur hoc loco asserere Ammianus Sirmium multarum urbium matrem; puta utriusque Pannonie metropolim, quod ex Herodiano iam retulimus. At quod Illyrici totius fuerit caput, nemo ex his eius uerbis conficiat.

40 Nihilominus sub Constantio imperatore, opinor fuisse Sirmium totius Illyrici caput et ciuile et ecclesiasticum; sed ex interuallo duntaxat, et ex accidente, propter principis in ea urbe commorationem. Claudius Chiffletius patruus meus, uir apprime eruditus, in opusculo de Statu reipublice Romane sub Constantino, ex prefectis pretorio, inquit: Unus semper in comitatu Augusti aut Cesaris uidetur fuisse, pro ratione loci in quo princeps uersabatur: idque ex Ammiano non uno loco deprehendi. Colligo ego idipsum ex Seuero lib. II Historie, ubi Euodii prefecti meminit Treuiris degentis cum Maximo tyranno. Et ratio fuisse uidetur, quia cum prefecti pretorio, iuri dicundo  preessent pro imperatore, ad cuius tribunal grauissime queque cause trahebantur, decebat, et uero erat necessarium, ut ub cunque ille consisteret, ibi ex prefectis pretorio suo haberet aliquem, qui eius nomine ius diceret. Lego certe apud Ammianum, lib. XX, haud procul ab initio, Ab imperatore nusquam disiungi debere prefectum in ardore terribilium rerum: et per omnes eius historie annos obseruare est, a Cesarum aut ab imperatorum latere uix unquam abfuisse ex prefectis eum cuius ille in diecesi uersabatur. Iam Constantio sedem imperii fuisse Sirmium docet nos Ammianus pluribus locis. Lib. XuI: Constantius nono suo, et Iuliani secundo consulatu, hoc est, anno ere Christiane 357, acto Rome triumpho magna pompa, acceptis nuntiis de Sueuorum, Quadorum et Sarmatarum in Romanas prouincias irruptione, tricesimo postquam ingressus fuerat die, Iu calendas Iunias ab urbe profectus, per Tridentum iter in Illyricum festinauit, ac Sirmium uenit, ubi uel de pace cum Persis, uel de bello aduersus Quados et  Sarmatas consilia libraret. Lib. XuII: Daciano et Cereale consulibus, hic erat annus Christi 358. Augusto  inter hec quiescenti per hiemem apud Sirmium, indicabant nuntii graues et crebri, permixtos Sarmatas et Quados, uicinitate et similitudine morum armatureque concordes Pannonias, Mesiarumque alteram cuneis incursare diuersis. Lib. XuIII et XIX: Eusebio et Hypatio fratribus consulibus . 41 Inter hec ita ambigua, Constantium Sirmii etiam tum hiberna quiete curantem, permouebant nuntii metuendi et graues de Sarmatarum repetitis inuasionibus. Ex libro XX. sequenti anno 360, Constantio X et Iuliano III coss., Constantius apud Constantinopolim hiemem egit: quare, apud Sirmium per annos 357, 358 et 359 triennalis eius commoratio fuit; prefecto pretorio per Illyricum Anatolio, cuius meminit Ammianus libro XIX. Per hoc triennium opinor fuisse apud Sirmium  omne Illyrici fastigium, tam in ciuilibus quam in episcopalibus causis: nempe suum ibi tribunal habuisse, atque ex eo ius dixisse prefectum pretorio Illyrici, qui ab imperatore disiungi non debebat in ardore illo terribilium rerum; quo tempore et a Iuliano Cesare in Galliis usurpante imperium sibi timebat, et a Persis, Quadis, Sarmatis, aliisque barbaris bello undique lacessebatur. Sub umbra autem prefecture , ad quam cause ecclesiastice non pauce deferebantur, fauente tum Arianis Constantio, super iis causis consultum non negauerim Sirmiensem episcopum, siue ad earum cognitionem assedisse interdum prefecto pretorio; sed ut ad lectum non ut ordinarium iudicem, aut uere totius Illyrici primatem ecclesiasticum: hoc enim iuris longe ante Attile cladem, et iam inde a Damasi pape temporibus spectasse episcopos Thessalonicenses uetus clamat historia.

Socrates lib. II Hist., cap. 12, Thessalonicam appellat  Macedonie metropolim: quod ne de Macedonia stricte sumpta quis intelligat, sed de ea latius accepta que ex Rufi Breuiario septem constat prouinciis  euincit ita loquens Theodoretus lib. u, cap. 17: Thessalonica urbs est amplissima, et incolis frequens; Macedonibus quidem attributa, sed Thessalie, Achaie et quamplurimis aliis populis, quos moderatur prefectus pretorio Illyrici, preposita. S. Leo epist. 84, seu 82, ad Anastasium episcopum Thessalonicensem: Sicut, ait, precessores mei precessoribus tuis, ita etiam ego dilectioni tue, priorum secutus exemplum, uices mei moderaminis delegaui; ut curam quam uniuersis 42 Ecclesiis principaliter ex diuina institutione debemus, imitator nostre mansuetudinis effectus adiuuares, et longinquis ab apostolica sede prouinciis, presentiam quodammodo nostre uisitationis impenderes. Romanam sedem S. Leo obtinere ceperat ex anno Christi 440, biennio antequam Attila Sirmium atque Illyricum deuastasset. Quinam autem  eius decessores episcopo Thessalonicensi, et quibus in prouinciis uices suas demandarint, aperit Nicolaus papa 1 in epistola 2 ad Michelem imperatorem Grecorum; ubi docet episcopum Thessalonicensem Romani pontificis uices egisse per Epirum ueterem, Epirum nouam, atque Illyricum, Macedoniam, Thessaliam, Achaiam, Daciam Ripensem, Daciamque Mediterraneam, Mysiam, Dardaniam, et Preualim: idque temporibus decessorum suorum, Damasi, Siricii, Innocentii, Bonifacii, Celestini, Sixti, Leonis, Hilari, Simplicii, Felicis et Hormisde: ex quibus septimus Leo Attilanam Illyrici et Sirmii uastitatem spectauit, sex priores eamdem precessere. Quare ante eam cladem, episcopi Thessalonicenses fuerunt primates, non tantum in Illyrico quod post Honorii exordia Orientale dictum est; sed etiam in aliis prouinciis Illyrici postmodum dicti Occidentalis; nempe in Mysia, in Dacia utraque, et in Illyrico stricte sumpto, quod tum Pannonias, adeoque Sirmium uidetur comprehendisse. Cum ergo Damasus episcopum Thessalonicensem  primatem constituerit etiam in Illyrico in Mesia, et in Dacia utraque, ut asserit Nicolaus papa; et ex auctore Greco synodici, tempore Damasi Acholius episcopus Thessalonice, cum Ambrosio Mediolanensi prefuerit concilio Aquileiensi anno Christi 381, iam tum apparet primatem fuisse in Illyrico episcopum Thessalonicensem.

uerum iste seu primatus, seu uicariatus apostolicus episcopi Thessalonicensis longe est euidentior ex aliquot Romanorum pontificum epistolis, nuper anno 1662 Rome editis in Luce Holstenii Collectione posthuma. Ibi, pag. 43, Acholio Damasus uices suas committit, ut in synodo ecumenica Constantinopolitana Maximum Cynicum a nonnullis episcopis Aegyptiis ordinatum exauctorari curet. Quod et ibi factum est canone 43 eius synodi quarto. Pagina eadem 43, Anysio Acholii successori Siricius papa litteras dedit, ut nulla, inquit, licentia esset, siue consensu tuo in Illyrico  episcopos ordinare presumere. Pag. 49. Rufo Thessalonicensi episcopo Innocentius papa uices suas committit per Achaie, Thessalie, Epiri ueteris, Epiri noue et Crete, Dacie Mediterranee, Dacie Ripensis, Mesie, Dardanie, et Preualis Ecclesias: ut esset inter earum primates primus; precessores, ait, nostros apostolicos imitati, qui beatissimis Acholio et Anysio iniungi pro eorum meritis ista uoluerunt. Pag. 51. Rufo eidem Bonifacius papa; Frequentia  ad caritatem tuam ex eius fonte  scripta manarunt, quibus sollicitudinem Ecclesiarum per Macedoniam et Achaiam sitarum, fraternitati tue certum est esse commissam. Pag. 68. Idem Bonifacius ad episcopos Thessalie; episcopos, inquit, per Illyricum, citra conscientiam cepiscopi nostri Rufi nullus ordinare presumat. Data u idus Martias, Honorio XIII et Theodosio X AA. coss. Pag. 89. Xystus papa Perigeni Corinthiorum episcopo. Nunc ergo, frater carissime, sancto fratri et cepiscopo nostro Anastasio  Thessalonicensis urbis antistiti eam seruato reuerentiam, quam ceteri quoque pontifices per Illyricum constituti, erga predicti dignitatem reseruare non abnuunt. Pag. 99. Xystus idem ad uniuersos episcopos Illyrici: Illyriciane omnes Ecclesie, ut a decessoribus nostris accepimus, et nos quoque fecimus, ad curam nunc pertinent Thessalonicensis antistitis. Pag. 145. Leo papa Anastasio episcopo Thessalonicensi: Negligentia nulla proueniat circa Ecclesiarum regimen per Illyricum positarum, quas dilectioni tue uice nostra committimus; beate recordationis Siricii exemplum secuti, qui sancte memorie Anysio predecessori tuo commisit. Pag. 154: Metropolitanis Illyrici idem Leo: uicem itaque nostram fratri et cepiscopo nostro Anastasio, secuti eorum exemplum quorum nobis recordatio est ueneranda, commisimus. Idem Leo ad metropolitanos Achaie: uolentes a sacerdotibus Domini custodiri que sedis apostolice auctoritas 44 crebra constituit:  scilicet ut per Illyricum Ecclesie constitute, ad curam fratris et cepiscopi nostri Anastasii Thessalonicensis urbis antistitis pertinerent.

Ex his igitur scite concludit Holstenius longe a uero aberrasse Blondellum Caluiniane secte ministrum, qui libro contra primatum, pag. 393, exstare negat in antiquis monumentis uestigium ullum uicariatus Thessalonicensis episcopi sub Romano pontifice. Quod porro ait idem Holstenius non uno loco, uicariatum sancte sedis per Illyricum, non loco seu sedi Thessalonicensi, sed personis, hoc est, episcoporum Thessalonicensium priuatis meritis fuisse concessum, non uideo qua ratione cum citatis pontificum epistolis conueniat. Ad Acholium redeo, qui et Ascholius Basilio Magno, epistolis 337, 338, 339, Theodoreto lib. u Hist., cap. 9, et aliis passim. Hic cum mense Maio anni 381 interfuerit concilio ecumenico Constantinopolitano, ut constat ex Damasi citata ad eum epistola, affirmaturque a Socrate lib. u, cap. 8,  et Sozomeno lib. uII, cap. 4, synodo Aquileiensi haud incommode interfuisse potuit anni eiusdem 381 Septembri. Ita enim percurrebat omnia excursu frequenti  Constantinopolim, Achaiam, Epirum, Italiam, ut iuniores eum non possent consequi. Et sicut synodo Constantinopolitane extra suam diecesim, non nisi ut Damasi pape legatus interfuit: sic et uidetur Aquileie  ut pontificis eiusdem legatus adfuisse. At cum certum sit, presertim ex epistola citata Innocentii pape ad Rufum Thessalonicensem, fuisse Acholium  in toto Illyrico inter primates primum: nec missus uideatur Constantinopolim aut Aquileiam pontificius legatus, nisi iam tum Illyrici primas, ut eius maior esset his locis ex hac dignitate auctoritas; qua fronte in synodo Aquileiensi iactare potuit episcopus Sirmiensis Anemius: Caput Illyrici nonnisi ciuitas est Sirmiensis.  Ego igitur episcopus illius ciuitatis sum. Dixerim ego potius hec a uigilio Tapsensi declamatorie conficta, 45 cum synodi Aquileiensis euo non congruant, neque historice ueritati.

Nec uero suspicetur quisquam, nondum a Damaso fuisse Acholium constitutum totius Illyrici primatem quando celebrata est synodus Aquileiensis, mense nimirum Septembri anni 381. Nisi enim iam tum Acholius id erat adeptus dignitatis, uix ea unquam potitus est, cum eius obitus in annum inciderit exeuntem 382, uel certe ineuntem 383, uti hoc ratiocinio deprehendimus.

Interfuit Acholius mense Maio anni 381 concilio Constantinopolitano ecumenico legatus Damasi pape, Aquileiensi porro ad eiusdem anni Septembrem. Proximo deinde anno 382 presens fuit concilio Romano, ut probat synodica Constantinopolitanorum apud Theodoretum lib. u, cap. 9. Eodem anno, qui Antonium et Syagrium consules habuit, uniuersa gens Gothorum cum rege suo in Romaniam se tradiderunt  die u nonas Octobris, ut scribit Idatius in Fastis: cui consentiens Marcellinus comes, iisdem consulibus, Uniuersa, inquit, gens Gothorum, Athanarico rege suo defuncto, Romano sese imperio dedit mense Octobri. Nunc audi Ambrosium epistola 22 ad Thessalonicenses, de Acholio recens e uiuis erepto sic loquentem: Quasi Eliseus, inter arma, inter acies dum uixit uersatus est, meritis suis componens prelia. Denique ubi securitas cohabitantibus reddita est , sanctum exhalauit spiritum, et quasi Elias usque ad celum eleuatus est. Premiserat autem in epistola eadem: Cognoui in celestibus iam requiescere uirum sanctum Acholium, quem in terris requirebamus. Queritis quis hoc annuntiauerit, cum uestre sanctitatis nondum uenissent littere. Non teneo auctorem nuntii: et usu quidem uenit ut non libenter teneamus nuntium mestitudinis. Sed tamen clauso tunc temporis mari, occupatis terrarum barbarica infestatione regionibus, cum deesset qui aduenire potuerit, non defuit qui nuntiaret:  ut mihi uideatur ipse sanctus annuntiasse se nobis. Ergo per hiemem clauso mari obierat Acholius, adeoque sub finem anni 382, uel haud procul initio sequentis 383. Quis credat, ad 46 hec ultima eius tempora reseruatam illi a Damaso primatis in Illyrico dignitatem: et non potius ei delatam cum aliquot ante annis Gothos instar Elisei, orationibus suis profligaret, omnesque sanctissimi episcopi partes impleret?

Ex hac interim Acholii obitus chronologia disce unde calumniam a Theodoreto depellas. In Annalibus ecclesiasticis falsum titulum indidisse notatur synodice Damasi ad Paulinum episcopum Thessalonicensem, e concilio Romano date, ipso anno 382, quo Acholius episcopus Thessalonicensis ei synodo interfuit, cum  adhuc tum superstes esset imperator Gratianus. Sed nodum hunc soluit, Theodoreti operum editio Parisiensis Grece-Latina anni 1642, ubi epistola Damasi,  sic inscribitur: , , , hoc est: Confessio fidei catholice, quam Damasus papa in Macedoniam misit ad Paulinum episcopum qui tum uersabatur Thessalonice. En lapis offensionis, in quem impacti iam olim Theodoreti interpretes, non percepta eius mente, Paulinum putarunt episcopum Thessalonicensem qui erat Antiochenus, tum forte Thessalonice negotii causa degens. Acholium siue Ascholium precesserant in episcopatu Thessalonicensi, Alexander qui concilio Niceno interfuit anno 325; Aetius qui Sardicensi, anno 347; Eremius () qui post concilium Ariminense anni 359 multam uim et graues contumelias pertulit ut ab Athanasii communione auelleretur, ipso teste Athanasio in Apologia ad Constantium imperatorem. Hunc secutus est Acholius, cui denique anno  382 aut 383 uita functo successit Anisius, quem anno 389 interfuisse concilio  Capuano, habetur ex Innocentii pape epistola 22. cap. 5.

6. Quis non rideat tergiuersationes Palladii? Ut que non tam hereticum hominem, quam bardum et insulsum pre se ferant: aptiusque ludicro dramati quam uere synodo conueniant.

7. Qua tandem ratione inducitur Ambrosius excandescens 47 ad illam sententiam: Pater qui me misit, maior me est: et addens: Anathema illi qui diuinis Scripturis addit aliquid, aut minuit. Et omnes eius concilii episcopi sic referunt in synodica ad imperatores: Ibi tum euangelii scripta falsantes, proposuerunt nobis dixisse Dominum: Qui me misit, maior me est; cum aliter scriptum doceat series Scripturarum. Quomodo enim damnant uiri tanti iudicii, tanteque eruditionis, quod Athanasio, quod Cyrillo Alexandrino, quod Epiphanio, probatum est? Aut quam lepide ac stupide Palladius ad hanc censuram quasi de celo tactus obmutescit? Certe Epiphanius heresi 69, numero 53 editionis Petauiane,  de Arianis loquens: Ex Euangelio, inquit, dictum imprimis illud proferunt, interpretatione sua deprauatum: Qui misit me Pater, maior me est. Allegationem non redarguit, sed interpretationem. Imo Cyrillus Alexandrinus in Thesauro, assertione 11, itemque Athanasius ad finem libri de humana Natura suscepta ab unigenito uerbo, et passim in disputatione contra Arium habita in concilio Niceno, Christum in Euangelio dixisse profitentur , , Pater qui me misit maior me est: ut uel hinc dubium supersit num apud illos quedam fuerint Greca exemplaria Euangelii S. Ioannis, que cap. XIu, uersu 28, totam hanc sententiam uelut coniunctim a Christo prolatam representarent. Sed esto, conflata sit ea propositio ex duobus Scripture locis, quamlibet a se mutuo distractis, uerissima tamen est, et ab omnibus catholicis in recto sensu admittenda. Quare, etsi potuerit uigilius in illo pugne simulacro declamatoria eam licentia redarguere, nemo  tamen prudens sibi persuadeat, id factum a disertissimo Ambrosio, et Patribus ceteris in grauissima illa synodo Aquileiensi serio rem gerentibus.

8. Qui hanc altercationem propius inspexerit, illam agnoscet eiusdem prope methodi, certe eiusdem genii esse cum ea, in qua Athanasium uigilius cum Ario solo, uel cum Ario, Photino, et Sabellio disputantem fecit. In utraque prelegitur rescriptum imperiale. Sequuntur obiectiones et responsiones, ad totam aduersariorum heresim redarguendam: hoc solam 48 discrimine quod in altera que dialogi formam habet, pauci sunt interlocutores; hec porro synodi speciem prefert, Aquileie ex triginta amplius episcopis congregate. In illa Athanasius contra Arium: Licet  iam dudum crebro ac sepius de unitate substantie citra acta disputauerim, etc. In ista Ambrosius aduersus Palladium sic orditur: Diu citra acta tractauimus, etc. Ad ultimum, Probi sententie respondet in hac fictitia synodo elegans oratio sub nomine Ambrosii, que totam concludit disputationem;  qua de oratione infra pluribus.

9. Palladius et Secundianus in ueris duabus synodicis, tacito licet nomine affirmantur Occidentales; et quidem ex Dacia Ripensi, et Mesia: ubi Mesiam superiorem uenire non dubium est, que cum toto Illyrico  ad Occidentale imperium spectabat: nam inferior  in diecesi erat prefecti pretorio Orientis. Notum est ex eodem Zosimo, et aliis scriptoribus cum eatenus duo tantum fuissent per imperium Homanum prefecti pretorio, quatuor a Constantino Magno constitutos: unum Orientis, alterum Illyrici, tertium Italie, quartum Galliarum: quorum quam late patuerint iurisdictiones, iidem auctores traduat. Duas porro prefecturas pretorianas uni interdum fuisse commissas docet Ammianus lib. XXuI, rem gestam memorans ualentiniani et ualentis Augg. primo consulatu, anno Christi 365: Et post hec, ait, cum ambo  fratres Sirmium introissent, diuiso palatio, ut potiori placuerat, ualentinianus Mediolanum, Constantinopolim ualens discessit. Et Orientem quidem regebat potestate prefecti Sallustius; Italiam uero cum Africa et Illyrico Mamertinus, et Gallias prouincias Germanianus. Hinc porro habetur, cum ex quatuor prefecturis una duntaxat Orientalis nuncuparetur, tres reliquas ad Occidentale imperium pertinuisse; idque a Constantini Magni temporibus usque ad Honorium, aut etiam post ipsum, quando Illyricum in Orientale et Occidentale dispartitum est: quo ex tempore tum Mesia superior, tum Dacia Ripensis in Orientali Illyrico fuere, ut ex utriusque imperii Notitia constat. 49 Certe, tempore Athanasii erat Thessalonica in Occidente: sic ille in Apologia ad Constantium: Ubique enim iactabatur, uincentium Capue, et Fortunatianum Aquileie, et Eremium () Thessalonice, ceterosque in Occidente episcopos uim non uulgarem, grauesque contumelias passos esse, donec promitterent sese a nostra communione abstinere. Iam aduerte, in  Altercatione illa, que hactenus apud uulgus actorum concilii Aquileiensis nomen obtinuit, Palladium Orientales episcopos appellare consortes et consacerdotes suos, adeoque se Orientalem profiteri. Hinc enim certe eius concinnator disputationis, uera ipsa synodo Aquileiensi anno 381 celebrata haud paulo recentior deprehenditur, et in uigilii Tapsensis etatem commode incurrit.

10. Synodice inscriptionem ad episcopos prouincie uiennensium et Narbonensium prime et secunde, ratio temporum expensa falsi pariter redarguit. Prouinciam enim Narbonensem unam duntaxat agnoscunt Sextus Rufus in Breuiario quod ad ualentinianum I, Iouiani successorem, scripsit, et libro Xu Ammianus Marcellinus, Honorio priores. Porro Notitia prouinciarum Gallie septemdecim, et Notitia imperii, que secunde Narbonensis prouincie meminere, Honorio sunt posteriores, teste doctissimo Sirmondo et aliis eruditis. Nimirum pro eui sui statu  locutus est uigilius, quo modo Patrum concilii Aquileiensis nemo loqui potuisset. Et sane, uidetur uigilius ad hos prochronismos animum minime aduertisse; aut, si aduertit, pro nichilo eos duxisse, atque id solum spectasse ut Afros suos, seu uandalos Arianos in Palladio confutaret.

11. Quorsum  ne apicem quidem habet ea synodica ad Gallos, de grauissimis negotiis in synodo Aquileiensi pertractatis; puta de captis consiliis ad Ursini comprimendam audaciam qui sedi Romane inhiabat, et ad protegendos Orientales orthodoxos qui hereticorum impiorumque o liis premebantur; sed tantum de Palladio et Secundiano conuictis et damnatis?

12. Cum in ueris duabus synodicis, ad Gratianum et 50 Theodosium datis, mentio esset duorum illorum Ariane secte e Dacia Ripensi et Mesia episcoporum, quos synodus erroris conuictos e suis sedibus deiecerat; ecquid erat opus tertia illa epistola ad  eosdem imperatores, in qua Palladius et Secundianus in perfidia cariosi memorarentur; commendarentur Patrum qui ad concilium conuenerant ingentes animi; porro duorum illorum Arianorum exaggeraretur nequitia, ac totius septem horarum altercationis artificium rhetorico plane studio retexeretur? Quid ille tam prolixe querele de ualente ex Petauionensi episcopo, nouo milite, qui etiam torque et brachiali, impietate Gothica profanatus, more indutus gentilium, ausus esset in prospectum exercitus prodire Romani? Num satis erat in uera synodica insinuatum principibus, ciere turbas ualentem cum Ursino, ut eadem utrumque animaduersione plectendum esse intelligerent? uerum si coniecture indulgendum est, uidetur hoc loco uigilius Mariuadum Arianum diaconum in ualente perstrinxisse; ut qui ualens esset gratia apud barbarum regem, ac fortasse habitu ornatuque Gotthico seu uandalico in eius comitatu subinde appareret. Quod eo uerisimilius est, quia ualens episcopus  Arianus ad annum concilii Aquileiensis, Christi 381 non uidetur peruenisse. Nam Ursacius a Singiduno Mesie, et ualens a Mursa Pannonie, tum quidem etate ac moribus iuniores , sed tamen iam episcopi, interfuerunt anno 335 Tyrie pseudosynodo aduersus Athanasium coacte. Unde ualentem eumdem improbabile est, post sex et quadraginta annos, nempe anno 381, adhuc fuisse superstitem: de quo post synodum Ariminensem anni 359 uix ullum in historia exstat uestigium. Que igitur de ualente in synodicam suam congessit uigilius, ad eam spectant licentiam qua et in alio suo opere, Athanasium coram Probo iudice, cum Ario, Photino et Sabellio colloquentem fecit.

Confirmantur autem que hactenus dixi de uulgatis actis synodi Aquileiensis, ex libro synodico quem de Greco Latine reddidit Ioannes Pappus: editusque est primum Argentorati apud 51 Rietschium anno 1601, et rursus ibidem apud Christophorum ab Heyden, anno 1611; ac nouissime tomo II Bibliothece iuris  canonici ueteris, Lutetie Parisiorum, anno 1661. Cuius libri Grecus auctor anonymus, synodos omnes ab apostolorum temporibus, usque ad octauam que super Ioannis pape uIII et Photii CP. unione celebrata est, compendio complexus, uel eo admonuit scripsisse sese annis abhinc plus minus octingentis, nono post Christum seculo labente. Hec porro habet capite 74 de synodo Aquileiensi.

,  , , . , , , , , , , , .  , , , . , . , , , , , , .


Que sic Latine reddimus:

Cum autem Gratianus contra Gotthos bellum aggressus esset, ac Theodosium  magistrum 52 militum constituisset, quieuerunt hostes, et dux ipse tropeum gestans ad imperatorem rediit. Quamobrem Gratianus maximum Theodosium, ut digno eum honore remuneraretur, patrui sui imperium regere iussit, quod Constantius et ualens Arianis fauentes corruperant: et Orientalium Romanorum imperatorem eum constituit. Damaso etiam pape mandauit, ut Aquileie synodum conuocaret: cui prefuit Ambrosius  Mediolanensis, et Ascholius Thessalonicensis. Que quidem sancta synodus tomum componens hortationis plenum , ad piissimum imperatorem Theodosium cum idoneis uiris eum transmisit. Ex Romanis enim etiam qui de Hispanica Gallia sunt, ab heretica lue inuenti sunt immunes: de Spanogallia, Italia, Campania, Dalmatia, Sardinia, Achaia, quicunque Occidentales Gratiani imperio erant subiecti.

Ioannis Pappi Latina uersio Calabriam inserit inter Dalmatiam et Sardiniam: unde opinari licet, uocem fuisse in Greco textu, typographi negligentia pretermissam.

Ex his porro intelligitur primo, concilio Aquileiensi prefuisse cum Ambrosio episcopo Mediolanensi, Ascholium siue Acholium Thessalonicensem episcopum: qui tamen in actis uulgatis ne quidem ei synodo interfuisse legitur; sed primus locus ualeriano  episcopo Aquileiensi, tanquam pre idi tribuitur.

Secundo nullam hic memorari synodicam ad episcopos Galliarum; sed tomi duntaxat ad Theodosium imperatorem, quem pronum est interpretari duas illas synodicas, quarum meminimus, que res in synodo Aquileiensi uere gestas continent. Et quanquam ex more inscripte sunt tribus Augustis. Gratiano, ualentiniano ac Theodosio, singulos tamen ita spectant ut si soli imperassent: nec dubium quin ad unumquemque eorum destinate sint; sed solemnior fuit missorum legatio Aquileia Constantinopolim, ubi sedem fixerat Theodosius, et a Greco presertim scriptore minime pretermittenda.

Quod uero ecumenicam dicere uisus est hic auctor synodum 53 Aquileiensem, quam nemo antiquorum in eo gradu collocauit, gemina interpretatione leniendum est. Prior est, quod eam aperte non dixit ecumenicam synodum, sed tantum, eam ad imperatorem tomum cum legatis destinasse,  , quasi esset ecumenica synodus; idem nimirum sibi ius uindicans quod ecumenicarum synodorum fere proprium uidebatur, cum tamen ipsa eo ordine non censeretur. Altera interpretatio est, ecumenicam hic dictam esse synodum Aquileiensem, quod ex toto fere Gratiani imperio conuenisset. Sic enim  dicta sunt non raro concilia generalia, siue uniuersalia, que ex omnibus aut plerisque regni alicuius prouinciis coaluissent. Quare, in Carthaginensi Iu, quod anno Christi 398 celebratum est, Honorio Iu et Eutychiano coss., consedisse legitur in concilio uniuersali Aurelius cum aliis episcopis Africanis. Et in concilio Toletano III anni 589, cap. 18 prime editionis, precipere dicitur sancta et uniuersalis synodus, etc.

13. Aduertet prudens lector, ueras duas synodicas concilii Aquileiensis non reperiri  in antiquis codicibus mss., iunctas illi disputationi  que pro legitimis synodi actis supposita est; aut duabus aliis synodicis, que his actis semper attexuntur: tametsi plurimum intererat hec omnia coniunctim edi, si ad idem concilium pertinebant. Unde, quam certo tenetur, ueras illas synodicas a uera Aquileiensi synodo esse profectas, tam iuste concluditur, altercationem illam seu dialogisticam orationem, concilii forma conuestitam, eique annexas duas epistolas nichil ad ueram ipsam Aquileiensem synodum pertinere.

Mea est igitur sententia, quam eruditorum censure lubens subiicio, periisse, aut certe nondum ad nos peruenisse uera et legitima acta seu decreta concilii Aquileiensis: fictitia porro, et ad confutandos eui sui Arianos comparata fabricasse uigilium de suo ingenio; seruata nichilominus eius synodi epocha, et Patrum qui ei presentes astiterunt nominibus, quamuis alicubi corruptis, nec eo quo par erat uel ordine uel numero; 54 cum in multis diuersa sit eorum series actis prefixa, ab ea que synodali ad imperatores  epistole subnotata est: ac desit utrobique Ascholius Thessalonicensis episcopus, quem ei synodo cum Ambrosio Mediolanensi prefuisse, post citati antiqui scriptoris Greci testimonium non licet dubitare. Adderem et Tenacem Celiensem seu Celeiensem Pannonie superioris episcopum, si uere ex Lazio referret Carolus a S. Paulo in Illyrico Occidentali, eum quoque concilio Aquileiensi interfuisse, cuius in actis uulgatis Tenacis episcopi nulla apparet mentio. Sed hoc non dicit Lazius, qui tantum hec de illo habet in Commentariis reipublice Romane, lib. XII, cap. 6: Ac sedem quidem episcopi Celeie exstitisse, decreta Fabiani pape contestantur; ubi concilio Ecclesie sub Decio imperatore habito, Tenax quidem Celeie episcopus interfuisse legitur, anno Domini ducentesimo tertio. Abunde, ut opinor, aliis argumentis confectum a nobis est quod proposuimus. Scribendi igitur occasio uigilio fuit   quod Palladii episcopi quidam aduersus Ambrosium libellus circumfertetur; quem ille blateronem, et in eius persona Arianos omnes, constituerit specie disputationis uelut in medio cetu concilii Aquileiensis habite, certis ictibus configere.



u. uigilii Tapsensis contra Palladium libri pars posterior, Ambrosio a plerisque, a nonnullis Gregorio Nazianzeno ascripta

Cum ad finem abrupta sit ea disputatio que hactenus synodi Aquileiensis actorum apud uulgus uicem obtinuit, finiaturque in illis uerbis: Secundianus dixit; Ego dico genitum a Patre uerum, genitum dico omnibus; existimauit Baronius, ac post eum Seuerinus Binius, mutila esse hec acta, atque illis aliquid ad finem deesse. uidimus autem in peruetusto codice Diuionensi  post illa Secundiani uerba proxime sequi librum Ambrosii de Fide , qui tomo Iu operum Ambrosii inscribitur: De Filii Diuinitate et Consubstantialitate contra Arianos; cuius initium est; Multas quidem, et graues hereses nouimus. Sic igitur sentio, nichil plane desiderari ad finem huius disceptationis: sed uigilium, sicut in dialogo sub nomine Athanasii, altercantium obiecta responsaque abrupta, Probi iudicis longa sententia terminauit; ita suam istam Palladii et Secundiani confutationem, hac longiuscula quasi Ambrosii loquentis oratione conclusisse. Et mira sane est huius opusculi cum precedenti altercatione connexio. Cum enim uigilius in persona Ambrosii Palladium et Secundianum tantum non scholastico ardore pressisset, ut Dei Filium non modo Deum ac Dominum, aut etiam Unigenitum, uel Deum de Deo dicerent, sed Deum de Deo natum, non factum; adeoque diuina eadem cum Patre natura constare agnoscerent: mox Ambrosium excusantem facit quod non  academicus disputator assisteret;  omnesque aperientem Arianorum uersutias, quibus errores suos tegere, et incautis fucum facere solerent, ne Filium Patri esse faterentur. Et cum prefatur, cauendos maxime hereticos illos qui se Christianos glorientur, et uno tantum uerbo, ne dicam apice, a catholicis discrepent: ac subinde hereticum nunc unum, nunc plures compellans, hoc etiam addit: At cum idem ipse sis qui hic sepe conuictus, sepe confessus, sepe negasti, sepius aliter immutando damnatus es: qui etiam nunc ui, ambitione, et potentia exagitas, turbas omnia; quomodo me putas ignoscere tibi posse, frequentius eadem retractanti? Alludit manifeste ad eam quam premisit, contra Palladium eiusque asseclas altercationem.

Nec desunt alia indicia que tractatum hunc uigilii Tapsensis esse suadeant. Confer enim prima illa uerba, Multas quidem et graues hereses nouimus a plurimis ebullire, et ueneni uice ad intimum pectus, canceris sui uirus effundere, etc., cum illo uigilii aduersus Eutychem librorum exordio, Magnum et graue  fidei 56 periculum, quod nec facile sentiri, nec facile a plerisque ualeat euitari, quoniam est pietatis specie obumbratum, per multas Orientis Ecclesias domestica contentione grassari comperimus, etc. Expende insuper locum illum Salomonis: Substantia mea, dulcedo mea est, qui habetur ad finem capitis 4; legitur autem iisdem omnino uerbis, in iis libris de Trinitate quos et uigilio uindicabimus, libro u post medium: et in alio eius opere  quod prodiit sub nomine Idacii aduersus uarimadum, lib. I, cap. 44. Qui locus eadem forma nusquam apparet in diuinis Scripturis, sed tantum deducitur ex capite XuI Sapientie, uersu 21. Nec eo usus est Ambrosius libro in de Fide ad Gratianum, cap. 7, ubi idem ipsum  etiam copiosius probauit, quam sit probitum in isto de quo agimus opusculo de Filii diuinit te. Nec ullus Patrum   locum illum hac forma unquam expressit; ita ut non immerito uigilii Tapsensis proprius uideatur, et quidam eius operum quasi character.

Considera et locum Baruch, cap. III, uersu 36: Hic est Deus noster, etc., cuius auctor capite 7 huius opusculi laudatur Ieremias receptissimus prophetarum: qui locus cum eodem Ieremie elogio refertur lib. III uigilii de Trinitate, ante medium. Nec tantum receptissimus, sed etiam prudentissimus prophetarum appellatur Ieremias in uigilii dialogo contra Arium, lib. II, cap. 8. Que auxesis qua ratione nitatur non uideo. Certe Ambrosius, quamuis Ieremie passim meminerit, nusquam tamen illum aut prudentissimum aut receptissimum prophetarum nuncupauit. Totus porro hic libellus de Filii diuinitate, si propius inspiciatur, quamuis ad ementiendum Ambrosii stylum sit a uigilio comparatus; minus tamen habet succi et neruorum quam Ambrosius ipsemet, cuius natiuus decor, a uocum propriarum delectu, aptaque collocatione  plus habet uel gratie, uel maiestatis. Librum igitur quem se uigilius aduersus Palladium scripsisse affirmat, duabus partibus constare opinamur: priore, que pro actis concilii Aquileiensis 57 hactenus supposita est; posteriore, que prodiit nomine Ambrosii sub titulo: De Filii Diuinitate et Consubstantialitate, contra Arianos. Quam utramque ad antiquum codicem recensitam, longeque uulgatis emendatiorem damus.

Non est autem hic pretereunda, de secundi huius opusculi auctore inter criticos agitata questio; quod cum Ambrosio tribuant plerique, non desunt tamen qui Gregorio Nazianzeno ascribant: quare, iam olim prodiit inter eius opera, cum prefatione que secundam huius tractatus editionem ab auctore certis de causis prolatam docet. Qua ex prefatione due lectiones tertii nocturni habentur in Breuiario Romano, in festo sancte Trinitatis, sub titulo: Homilia sancti Gregorii Nazianzeni, in tractatu de Fide. Prodiit autem Argentorati iam ex anno 1508, ac deinde Lipsie  anno 1522, cum hoc titulo: Gregorii cognomento Theologi, episcopi Nazianzeni, de Fide, Rufino interprete tractatus. Et Iosie Simleri tempore  dicebant quidam illum Grece exstare in uaticana bibliotheca. Nazianzeno autem uindicari censuit Ioannes Costerus, et alii nonnulli, ex epistola 111 S. Augustini ad Fortunatianum; ubi hec habet: Gregorius etiam sanctus episcopus Orientalis apertissime dicit, Deum natura inuisibilem, quando Patribus uisus est  alicuius conspicabilis materie dispositione assumpta, salua sua inuisibilitate uideri potuisse. uerum quesitus hic tractatus Grece scriptus, et in bibliotheca uaticana, et aliis in locis, nusquam hactenus comparuit. Et scite Federicus Morellus tomo I editionis Parisiensis operum Nazianzeni anni 1609, in Notis ad Orationem 49 : Hec oratio, inquit, non uidetur Gregorii genuinum opus, neque ultius auctoris  Greci, sed Latini, tametsi antiqui. Citat enim Scripturam, et Isaiam prophetam maxime, non uerbis utens Latine uulgate, sed ueteris illius Itale, que e Greca Septuaginta interpretum fuit expressa. Rufini autem prologus, non huic tractatui, sed tantum apologetico prefigitur: quod ut apertius sit, habe illum ex codice Diuionensi peruetusto 58 bibliothece clarissimi et senatorii uiri Ioannis Bouhieri, emendatiorem quam hactenus prodierit.





INCIPIT PROLOGUS RUFINI IN APOLOGETICO SANCTI GREGORII NAZIANZENI, AD APRONIANUM.

Proficiscenti mihi ex Urbe magnopere iniungebas, fili carissime, ut tibi absens quoque aliquid operis impenderem, nec nos a consuetis studiis necessitas mee profectionis inhiberet. Petebas ergo Gregorium Nazianzenum tibi in Latinum uerti; uirum per omnia incomparabilem, qui uerbo et operibus clarus, splendidissimum  lumen scientie Christi Ecclesiis prebuit cum ea docuit que fecit, nec seipsum condemnauit agendo contraria quam docebat. Is Cappadocie domo, episcopo patre, matre quoque satis religiosa, oriundus fuit: Athenis et altus et eruditus, ut pauci. Nec tamen in conuersatione scholari, uel sodalium illecebris cedens prodidit pudicitiam; sed tanquam a Deo sibi commissum thesaurum, ad domum castam reportauit integrum signaculum castitatis. Denique cum philosophie studiis apud Athenas floreret, uidit per soporem sedenti sibi et legenti duas decoras satis dextra leuaque feminas consedisse: quas ille castitatis instinctu oculo toruiore respiciens, quenam essent et quid sibi uellent percunctabatur. At ille eum familiarius et ambitiosius complectentes, aiunt: Ne moleste accipias, iuuenis, note tibi satis et familiares sumus: altera enim ex nobis Sapientia, altera Castitas dicitur: et misse sumus a Domino tecum habitare, quia iocundum nobis et satis mundum in corde tuo habitaculum preparasti. Tum deinde cum ob  eximium in litteris profectum, Athenis ut oratorium doceret astringeretur, furtim nauem ingressus abscessit: et cum se inexplorato mari commisisset, tempestate uexatus est, in qua Deo se seruiturum uouit: quod cum faceret, subito a patre episcopo in sacerdotium subrogatus est: quod egre ferens, discessit ad tempus. Postmodum uero regressus libellum hunc Apologeticum dixit in Ecclesia, causas 59 sue abscessionis, uel etiam reditus allegans. Post hec etiam defuncto patre, succedi in episcopatum apud Nazianzum breue oppidum. Et inde cum propter ualentis Ariani tempora Ecclesias catholici recepissent, Constantinopolim ad instituendam uel docendam Ecclesiam transire exoratus est: ubi cum magnificum opus in uerbo Dei ageret, et infinitas quotidie pene multitudines ab hereticis ad fidem ueram conuerteret; ut fieri solet, gloriam emulatio subsecuta est. Ille uero tam erat in timore Dei perfectu, ut cum sensisset causa sui esse inter episcopos disceptationem,  statim sponte discederet, dicens illum tantummodo propheticum sermonem. Si propter me est tempestas ista, tollite me, et mittite in mare, et desinat a uobis commotio . Huius neque uita aliquid probabilius et sanctius, neque eloquentia clarius et illustrius, neque fide purius et rectius, neque scientia plenius et perfectius inueniri potest; qui solus sit de cuius fide ne dissidentes quidem inter se  et partes et studia disputare potuerint; sed id obtinuerit apud Deum et Ecclesias Dei meriti, ut quicunque ausus fuerit doctrine eius in aliquo refragari, ex hoc ipso quia ipse sit magis hereticus arguatur. Manifestum namque indicium est, non esse recte fidei omnem qui in fide Gregorio non concordat. Hunc ergo absque ullo prorsus lege scrupulo; sciens tamen quod eloquentie eius prefulgidum in Greco lumen, non parum necessitas interpretationis obscurat. In quo utrum nostri sermonis paupertas, an ipsa interpretationis natura hoc agat, tu qui utriusque lingue habes peritiam magis probato. Hactenus  Rufinus.

uides inscribi prolegum hunc ad Apronianum, sicut et in codice Nicolai Fabri cuius meminit Morellus: legi etiam in utroque codice, cum propter ualentis Ariani tempora Ecclesias catholici recepissent; pro quo uulgate editiones, cum post ualentis, etc., ad speciem emendatius. uerum ne in hoc quidem a duobus illis antiquis et bone note exemplaribus recedendum putauerim: notus est enim usus aduerbii propter ex Lucretio, Cicerone aliisque prisci Latii magistris, ad denotandam 60 seu loci seu temporis propinquitatem, ut idem sit propter ualentis tempora, quod quis diceret, haud multo post exactum ualentis imperium. Sublato certe ualente per mensem Augustum anni ere Dionys ane 378, hiennio post, nempe anno 380, Theodosii edictis ecclesie catholicis restitute sunt, cum eas ad quadraginta annos Ariani obtinuissent. Que porro Nazianzeni opera Rufinus  Latine reddiderit, uix definire est ex hoc prologo qui solius meminit Apologetici: uix etiam ex codice Diuionensi, in quo uni Apologetico prenotatur interpres Rufinus. Nihilominus cum in codicibus tum Nicolai Fabri tum Diuionensi octo sint Nazianzeni libri, siue orationes styli ac genii eiusdem, opinor ego cum Morello, Rufini interpretis esse illas omnes: quarum hi tituli habentur in ms. Diuionensi, ab editis nonnichil diuersi; Liber I Apologeticus in Latinum ex Greco translatus a Rufino. Liber II de Epiphaniis, siue de Natale Domini. Liber III de Luminibus, quod est secundis Epiphaniis. Liber Iu de Pentecosten, de Spiritu sancto, dicta in ecclesia Constantinopoli. Liber u de Hieremie dictis, presente imperatore, apud quem et intercedit pro quodam periclitante. Liber uI de Reconciliatione et Unitate monachorum. Liber uII de Grandinis uastatione, cum pater episcopus reticeret. Liber uIII In semetipso de agro reuersus. Hi libri in editione Federici Morelli anni 1609 sunt octo orationes, eo qui sequitur ordine, 1, 38, 39, 44, 17, 12,  15 et 28. Quod uero etiam de Fide Nicena libellum, ex Greco Nazianzeni textu a Rufino Latine redditum fuisse scripserunt recentiores nonnulli, id neque iudicio rationis, neque ueterum codicum auctoritate nititur: sed neque ex Augustini ad Fortunatianum epistola citata colligi potest: quod ut intelligat prudens lector, perlegat  Nazianzeni orationem in editione Morelli tricesimam quartam, que est secunda de Theologia; uidebit probari a theologo, non Moysem ; non Paulum, quamuis raptum usque ad tertium celum; non Abraham, Iacob, Etiam, Isaiam, Ezechielem, aut alium quemlibet ex Patribus, Deum uidisse in hac mortali uita, nisi per speculum et in enigmate, et per res sensibus subiectas. 61 Quam doctrinam compendio contrahens Augustinus, ex Gregorio episcopo Orientali retulit in illa epistola 111: Deum natura inuisibilem, quando Patribus uisus est, sicut Moysi cum quo facie ad faciem loquebatur, alicuius conspicabilis materie  dispositione assumpta, silua sua inuisibilitate uideri potuisse. Hec ipsa Augustini pauca et selecta uerba uigilius operi suo inseruit; plura in rem eamdem ex illa Nazianzeni 34 oratione mutuatus. Prefatio huic tractatui prefixa inter opera Nazianzeni, argumentum est secunde eius editionis a uigilio prolate: quam nos loco suo reddemus, ne quid a nobis pretermis um queri possit studiosus lector, quod ad uigilium pertineat.

uerum de actis concilii Aquileiensis, ac de duabus uulgatis eius synodicis haud leuis restat difficultas. Si enim hec a uigilio Tapsensi conficta esse statuerimus, ecquid nobis supererit quo huius synodi epocham, res gestas, et Patrum qui ei interfuerunt numerum, nomina ac seriem defimamus? Addo probari uulgata hec acta a grauissimis et doctissimis uiris: Sirmondo, qui tomo 1 Conciliorum Gallie, synodicam inseruit huius concilii ad episcopos prouincie uiennensium, et Narbonensium prime et secunde, eique sententias episcoporum Gallie in ea synodo prolatas  adiunxit; Petauio in notis ad Epiphanium, heresi 72 Marcellianorum, ubi hec habet: Nam et in concilio Aquileiensi, in quo, annitente Ambrosio, Palladius et Secundianus episcopi damnati sunt, cum tam studiose id ageret Ambrosius ut ab iis indicium aliquod Ariane professionis eliceret, ideoque uariis interrogationibus lacesseret, nullam consubstantialis mentionem attigit, sed hec tantum communia; ecquid Filius immortalis, bonus, ac uerus esset, ac reliqua generis eiusdem. Et ad heresim 69 Arianorum: uide, inquit, concilii Aquileiensis acta, ubi Ambrosii opera Palladius et Secundianus Ariani episcopi damnati sunt: qui inter cetera Dei Filium uerum Deum fateri compulsi, miris tergiuersationibus eludunt. Cardinali Baronio, qui hec ipsamet acta in suis Annalibus erudito commentario illustrauit. Cardinali Perronio, qui eadem 62 a Caluini aliorumque nouatorum cauillis in responsi ne iterata ad Magne Britannie regem uindicauit. Ut iam  editiones Conciliorum plurimas non commemorem, que hec acta cum duabus illis quas dixi epistolis synodicis representant.

Ad hec respondeo, cum disputatio illa aduersus Palladium, eique adiuncte synodice due sint a pia doctaque uigilii Tapsensis episcopi manu, sanamque et ad confutandos Arianos aptissimam doctrinam contineant, ac pro concilii Aquileiensis gestis iam pridem prodierint, non mirum si pro ueris ipsis eius synodi actis etiam ab eruditis accepte sint. Sic enim et Aeneas Parisiensis, et Theodulfus Aurelianensis, et Hincmarus Remensis, et alii uiri euo suo doctrina sapientiaque in paucis clari, pro legitimis Athanasii operibus habuere dialogum cum Ario, et libros aliquot de Trinitate, quos uigilii huius esse recentior etas deprehendit. Magnanimorum est  facile in fraudem induci: nec ignauie inscitieue maculam cane uetustati aspergunt inuenta aut reperta iuniorum.

Ad obiectionem igitur initio propositam dico imprimis,  constare ex epistola synodica concilii Constantinopolitani secundi sub Damaso, quod anno Christi 382 celebratum est, precedente anno 381 Aquileie habitam quamdam synodum, secundum quam Damasus papa ad Theodosium imperatorem litteras emiserit. Hanc synodicam refert Theodoretus libro u Hist., cap. 9, et exhibent Conciliorum editiones uulgate. De rebus in synodo Aquileiensi gestis qui certi aliquid nosse uult, duas ex ea datas epistolas synodicas consulat, que iam olim prodiere inter Ambrosii epistolas, sed a Sirmondo edite sunt emendatiores post appendicem codicis Theodosiani. In harum priore, que incipit, Prouisum est quidem, hec habentur: Quantum ad partes spectat Occidentis, duo tantum reperti sunt qui auderent profanis et impiis uocibus obuiare concilio, iuxta angulum Ripensis Dacie turbare consueti. Aliud est quo magis angimur, de quo quoniam conuenimus fuit rite tractandum, ne totum 63 corpus posset Ecclesie toto orbe diffusum et uniuersa  turbare. Pergunt Patres synodi multa conqueri de Ursino, qui ante annos quatuordecim Damaso posthabitus, necdum acquieuerat: rogantque ad extremum imperatorem Gratianum ut populo Romano et sacerdotibus securitatem tandem importunissimi hominis abiectione tribuat. In altera, ad Theodosium, similiter monent, in Occidentalibus partibus uix duos hereticos repertos, qui obuiare possent sancto concilio: tum post paucos uersus: Equidem inquiunt, per Occidentales partes, duobus in angulis tantum, hoc est, in latere Dacie Ripensis ac Mesie, fidei obstrepi uidebatur: quibus tamen nunc post concilii sententiam, uestre fauore clementie opinamur illico consulendum. Per omnes autem tractus atque regiones, et uicorum claustra  usque ad Oceanum manet intemerata fidelium atque una communio. Hinc porro ad finem usque rogant imperatorem ut Alexandrie concilium fieri iubeat ad pacandas Orientales Ecclesias, Alexandrinam  maxime et Antiochenam: quod a uobis  et Africane et Gallicane Ecclesie per legatos obsecrant; hoc est, ut totos faciatis uobis in orbe episcopos debitores. Ex his intelligere est actum precipue in synodo de compescendo Ursino Romane Ecclesie perturbatore: tum etiam de Orientalibus Ecclesiis tranquillaudis. Duos illos hereticos, in latere Dacie Ripensis ac Mesie fidei obstrepere solitos, qui concilio obuiauerant, non negauerim Palladium fuisse et Secundianum episcopos: nec seriem huius synodi Patrum uulgatam reiecerim, quando et Africe et Gallie legatos in uerarum synodicarum altera memoratos representat. Diem quoque inchoati concilii admitto nonas Septembres, siue  tertium nonas. Atque hec omnia opinor collegisse uigilium ex legitimis actis que iniuria temporum interierint: sed altercationem illam contra Palladium, Secundianum et Attalum, eique respondentes synodicas  duas, ad cercendos Arianos uandalos, de suo ingenio industriaque contexuisse.



uI. uigilii Tapsensis episcopi liber contra Mariuadum, sub nomine Idacii Clari contra uarimadum hactenus euulgatus.

64 Duos Idacios, siue Itacios, aut Hydatios scriptoribus ecclesiasticis annumerauit antiquitas: Idacium Clarum Priscilliani equalem, et Idacium Gallecum Lemicensem, altero illo haud paulo recentiorem. De priore Isidorus capite 2: Itarius, inquit, Hispaniarum episcopus, cognomento et eloquio Clarus, scripsit quemdam librum sub Apologetici specie, in quo detestanda Priscilliani dogmata, et maleficiorum eius artes, libidinumque eius probra demonstrat: ostendens, Marcum quemdam Memphiticum magie scientissimum, discipulum fuisse Manis, et Priscilliani magistrum. Hic autem cum Ursatio episcopo, ob necem eiusdem Priscilliani  Ecclesie communione priuatus, exsilio condemnatur: ibique die  ultimo fungitur, Theodosio maiore et ualentiniano regnantibus. De posteriore sic auctor appendicis de Duodecim Scriptoribus, post Isidorum et Ildefonsum edite: Idatius prouincie Gallecie episcopus, secutus Chronicam Eusebii Cesariensis episcopi, seu Hieronymi presbyteri, que usque hodie in ualentis Augusti imperium edita declaratur, dehinc ab anno primo Theodosii Augusti, usque in annum imperii Leonis octauum subiunctam sequitur historiam: in qua magis barbararum gentium bella crudelia narrat, que premebant Hispaniam. Decessit sub Leone principe, ultima iam pene senectute, sicut etiam prefationis sue demonstrat initio. Hunc Lemicensem facit Sigebertus, de uiris illustribus cap. 18. Hos uero duos Idatios male in unum conflauit Trithemius libro de Scriptoribus ecclesiasticis. At de auctore libri aduersus uarimadum  Sirmondus in prefatione ad opuscula dogmatica ueterum quinque scriptorum ita loquitur: De Idacio iis assentiri non possumus,  qui ad Theodosiana 65 illum tempora referunt, eumdemque faciunt cum Idacio altero accusatore Priscilliani. Nam iuniorem hunc illo fuisse declarat libri prefatio, que reges tum fuisse docet qui Arianis fauerent: quod Theodosianis temporibus minime congruit, congruit autem uandalicis. Denique uarimadum hunc Ariane secte diaconum, et regis sui gratia subnixum, illum ipsum esse apparet, qui litterarum metathesi Mariuadus apud uictorem Uticensem libro primo extremo nuncupatur, et diaconus item Arianus, atque apud regem Hunericum in honore habitus memoratur. Porro libri a se conscripti aduersus Maribadum Ariane secte diaconum meminit uigilius Tapsensis libro II Dialogi contra Arium, Photinum et Sabellium, cap. 45: Audiamus autem, inquit, beatissimum Paulum de hoc eodem mysterio apertius disserentem, et tres unum Deum confirmantem; sicut in libro quem aduersus Maribadum nefande hereseos uestre diaconum edidimus, plenissime constat expressum, de quo nunc in hoc loco pauca inserimus. Dum ergo ille obiiceret quod unio  excludat equalitatis Trinitatem, equalitas repella unionem, inter alia multa hoc ego retuli. Audi, inquam, Apostolum hanc Trinitatis unionem calcatius predicantem. Dicit in Epistola ad Corinthios prima: Diuisiones donationum sunt, idem autem Spiritus; et diuisiones ministeriorum sunt, idem autem Dominus; et diuisiones operationum sunt, idem autem Deus qui operatur omnia in omnibus . Quia Trinitas est, tres nominauit. Et quia ipsa Trinitas unus Deus est, cum tres connumerasset personas, non dixit pluraliter qui operantur, sed singulariter qui operatur. Et ne prauo, inquam, intelligentie sensu, de Patre eum solo dixisse arbitreris, qui operatur omnia, et non etiam simul de Filio et Spiritu sancto, diligentius in subiectis quid dicat ausculta. Cum enim multa diuine gratie opera numerasset, ait: Hec autem omnia operatur unus atque idem Spiritus . Cernis operantem Patrem, operantem Filium, operantem Spiritum  sanctum: et cum simul tres operentur, non de eis dicitur qui operantur, sed qui operatur, ut unus Deus in Trinitate monstretur. Item Filium et Patrem idem apostolus nominans, ait: Ipse Dominus noster iehsu Christus, et Deus Pater, qui dilexit nos . Et cum de duobus 66 nominasset, et unum esse ostenderet, non dixit qui dilexerunt, sed qui dilexit. Nec ait consolentur, sed consoletur corda uestra. Item: Ipse autem Deus Pater noster, et Dominus iehsu Christus dirigat uiam nostram ad uos . Nec hic ait dirigant, sed dirigat. Hactenus de illo opere mutuatissime Trinitatem unum Deum esse, apostolico sensu docuerim. Ad reliqua festinemus. uix igitur dubii quidquam uidetur restare, quin uigilius noster, sicut in aliis quibusdam suis lucubrationibus, nunc Athanasii, nunc Ambrosii, nunc etiam Augustini nomen assumpsit, ita in hoc aduersus Mariuadum opere, sub Idaci Clari appellatione latere uoluerit. Opinor autem, consulto illum aduersarii sui nomen, duorum elementorum metathesi immutasse, et pro  Maribado seu Mariuado uarimadum scripsisse, ne Mariuadum apud reges gratia pollentem lacessere conuinci posset, ac totum interim Mariuadum sub uarimadi nomine confutaret. His adde, significare etiam uigiliam se aduersus Maribadum per questiones et responsiones disputasse, que est ipsamet Idaciani libri methodus. Adde, et ad questionem 44 usum Idacium loco illo Sapientie XuI, 21: Substantia mea, dulcedo mea est; qui proprius uigilii et eius operum quidam ueluti character, ut iam supra monui. Frustra igitur Idacium hunc personatum quisquam confuderit cum eius prope equali Idatio Lemicensi Gallecie, auctore Fastorum consularium, et Chronici ab anno primo Theodosii Magni ad Anthemii usque imperium perducti.

Sed uidendum qua ratione, apostoli Pauli quatuor loca, que se in Maribadum Ariane secte diaconum torsisse asserit uigilius Tapsensis, in Idatio reperiantur. Auctor libri aduersus uarimadum, Idacii  Clari nomen preferens, prefatur, ad eumdem confutandum, iam olim in uno corpore simul de unitate Trinitatis libellos a se fuisse digesios. Unde et contra eumdem uarimadum scripsisse deprehanditur eos libros de Trinitate, qui exstant inter opera Athanasii, quos et eruditorum uirorum preiudicio et aliis argumentis, uigilii Tapsensis esse mox ostendemus. In his igitur aduersus uarimadum conscriptis libris, 67 siue qui Idacii Clari, siue qui Athanasii titulo prenotati sunt, euidens est quatuor illa Pauli apostoli loca, non simul quidem omnia, et eodem uerborum ductu, sed tamen sensu eodem, et cum eisdem lineamentis reperiri. Duo priora loca ex Epistole prioris ad Corinthios, capite XII, reperies libro XII de Trinitate, supra pag. 302, et iterum pag. 320, et in altero libro qui Idacii Clari titulum prefert, pag. 377, et pag. 434, et pag. 437 et 448. Tertium Apostoli locum, ex Epistola II ad Thessalonicenses, cap. II, uersu 15, leges apud Idacium Clarum lib. II,  cap. 27. Quartum uero locum, ex Epistola I ad Thessalonicenses, cap. III, uersu 11, inuenies in libro XII de Trinitate, pag. 300. Utrobique animaduertes confutari uarimadum seu Mariuadum Ariane secte diaconum: utrobique iuberi audire apostolum Paulum unionem Trinitatis predicantem: ut appareat hec esse ipsamet loca que in Dialogo siue Altercatione aduersus Arium, Photinum et Sabellium, alias a se contra Mariuadum producta fuisse memorauit.



uII. uigilii Tapsensis episcopi, de Trinitate contra Mariuadum libri duodecim.

Quod libri de Trinitate qui inter Athanasii opera Latina circumferuntur, non sin legitimi eius fetus, sed uigilii: potius a quo Athanasii cum Ario disputatio conficta est, Sirmondi iam olim coniectura fuit in notis ad Theodulfum de Spiritu sancto, et Philippi  Labbei in dissertatione de Scriptoribus ecclesiasticis quos Bellarminus attigit: cuius hec sunt uerba, Eiusdem uigilii sunt libri XI de Trinitate, iisque que ad uarias circa eam aduersus hereticos controuersias pertinent, qui Latino idiomate et seorsim sub Athanasii nomine editi sunt, et inter eius opera annumerati, quasi ad eumdem Athanasium pertinerent. Nec inanis ea coniectura uidebitur attendenti primum, quod in Grecis Athanasii operum exemplaribus nusquam appareant. 68 Deinde, quod ex facie ipsa dictionis, non de Greco Latine redditi, sed a primo auctore Latine conscripti arguantur. Preterea, quod exstent coniuncti Dialogo Athanasii et Arii coram Probo iudice, in codicibus mss. Floriacensi, Parisiensi, et Pontiniacensi: expressius uero in codice Cluniacensi peruetusto, in quo post librum ultimum de Trinitate, qui inscribitur, de Trinitate et de Spiritu sancto, hec subnotata sunt; Sancti Athanasii de Trinitate liber explicitus. Incipit eiusdem Altercatio contra Arium, Sabellium uel Fotinum hereticos. Nam quia et libri  de Trinitate, et Altercationis contra Arium idem asseritur auctor Athanasius: et posterius opus, Athanasii personati, nempe uigilii Tapsensis esse minime dubium est; consequens est ut opus quoque precedens eidem ascribatur uigilio. Firmat uero hec omnia Idatius Clarus, hoc est uigilius ipsemet initio prefationis libri contra Mariuadum, ubi hec ait: Dudum, dilectissimi fratres, in Neapoli urbe Campanie constitutus, cuiusdam uarimadi Ariane secte diaconi propositionibus, a quodam studioso ac religiosissimo uiro mihi oblatis, rustico quidem sermone respondens, in uno corpore simul de Unitate Trinitatis libellos digessi. Sed quia nunc comperimus eos nichil uelle sibi priuatis uerbis opponi: sed magis propositiones suas desiderent testimoniorum uirtutibus oppugnari; mediocribus et ingenii tardioribus consulentes, ita, sancto nos Spiritu adiuuante, responsionem nostram uniuersis eorum obiectionibus testimonialiter coaptauimus, ut is qui legerit, non nudis  uerbis, sed legalibus  ualeat refellere documentis, ut omni ex parte confundantur, et ad nichilum redigantur qui super fundamentum prophetarum et apostolorum dogmata, talia figmenta construere moliuntur. Certe enim hi libelli de Trinitate haud perpolito sermone constant; siue ad occultandum nobilioris genii auctorem, siue ad elocutionis Athanasiane quasi e Greco sermone expresse grauitatem ementiendam: et quamuis Scripture testimoniis subinde aspersi sint, non tamen ex illis conflati sunt toti, uti est liber qui Idacii Clari nomen prefert. Nec uero moram facere debent, Theodulfus Aurelianen is in Collectanei de processione Spiritus sancti, Aeneas 69 Parisiacensis in opere contra Grecos, et Hincmarus Remensis in libro de una et non trin Peitate contra Gothescalcum, qui longas identidem periodos describunt ex his libris de Trinitate, laudato eorum auctore Athanasia episcopo Alexandrino. Quid enim mirum si ante octingentos annos hi libri Athanasii esse putati sunt,  qui superstite ipso uigilio Tapsensi annis fere abhinc mille et ducentis, Athanasii Alexandrini episcopi nomen pretulerunt?

De numero horum librorum, ac de ordine hoc obseruandum est undecim tantum libros de Trinitate exhibere Athanasii editionem Parisiensem, quia undecimum et ultimum ex duobus conflat qui in mss. codicibus distinguuntur. Prior perbreuis incipit, Credo in Deum Patrem omnipotentem, et inscribitur in codicibus Cluniacensi et Pontiniacensi Libellus fidei. Posterior multo prolixior incipit: His qui Filium Dei creaturam esse profitentur, et titulum habet, De Trinitate, et de Spiritu sancto. Quare, ex hoc uno factis duobus, existunt duodecim. Quod ergo Hinc marus libro de una et non trina Deitate contra Gothescalcum, pag. 423, dicit Athanasium octo libros confecisse contra Arianos, suadere hoc tantum uidetur, uigilium sub nomine Athanasii octo simul libros edidisse aduersus Arianam heresim: sed non prebat,  nullos alios eiusdem argumenti libros ab eo postea fuisse adiectos, uel etiam conscriptos ante illos octo. Nam et Hincmarus ipse in eodem libro, pag. 535, citat ex Athanasio librum alium de Trinitate, quem et pag. 497 librum decimum appellat: et exstant hi omnes quos dixi duodecim in mss. exemplaribus, etsi non omnes in singulis, nec omnes numeris inter se distincti, Ceterum, intelliget diligens lector qui hanc editionem cum prioribus omnibus comparare studuerit, me hos libros magnam partem mutilos, et sexcentis locis deprauatos, ueterum codicum ope sue integritati restituisse.



uIII. uigilii liber contra Felicianum, sub nomine Augustini.

70 De Altercatione Augustinum inter et Felicianum, que habetur tomo sexto operum beati Augustini, mea iam olim coniectura fuit, illam quoque esse uigilii Tapsensis; tum ex altercationis uocabulo, tum ex aliis genii et ingenii uigiliani uestigiis. Et eo  iam propendentem animum inclinabat codex Iurensis perquam uetustus, in quo iuncta erat hec Altercatio, tum Dialogo Athanasii cum Ario coram Probo iudice, tum uigilii tribus primis libris aduersus Eutychetem: cum euoluens Augustini Basileensem editionem Frobenianam anni 1528, huic opusculo prefixam legi hanc Erasmi prefatiunculam: Non est probabile hunc dialogum esse Augustini, cuius non meminit in libris Retractationum. Nam actis ecclesiasticis solet addi locus: interdum etiam quid fecerit qui proponit, aut qui respondet. Ad hec, non solent Ariani tam facile concedere in disputando, quam hic facit Felicianus. Preterea densior est Augustinus in citandis Scripturis quam hic est. Ne commemorem phraseos dissonantiam. Eruditus aliquis exercendi ingenii gratia finxit Dialogum: quod factum et ab Hieronymo uidemus. At, mi Erasme, num eruditus hic potuit esse Augustinus, qui non pugnam decretoriam recenseret, sed dialogum fingeret, in quo Arianum hominem sub Feliciani appellatione, omissis e sacra Scriptura  testimoniis, sola ratiocinatione confutaret? Frustra est igitur hec censura, nisi qua parte Retractationum Augustini auctoritatem negantem, et phraseos dissonantiam allegat. Certe enim uigilii libros contra Eutychem sapiunt, uoces quedam ei familiares, et longus periodorum ductus: crebra item omioptota, atque omioteleuta quasi ad numerum subsultantia: que quidem ab Augustini stylo aliena sunt. Sed coniecturam nostram firmauit imprimis codex Diuionensis antiquus, et bone note, in quo libellus contra Felicianum uigilii auctoris nomen prefert. Neque opponas quod Lanfrancus contra Berengarium, et Magister 71 sententiarum in 3, dist. 21, cap. Sicut, et dist. 22, cap. Et utique; imo et his antiquior Beda in caput I Epistole I ad Corinthios, hoc opus tanquam Augustini citant. Nihil enim mirum quod Augustini creditus est liber iste, qui etiam in uetustissimis codicibus, Augustini nomine prenotatus est; et certo uigilii consilio, qui se prodi noluit, Augustino  est ascriptus. Scio dixisse Bellarminum libro de Scriptoribus ecclesiasticis, censeri hunc librum in Indiculo Possidii: et habetur certe in eo Indiculo editionis Parisiensis anni 1571. Sed eum pretermisit editio Parisiensis accuratior anni 1586: nec apparet in antiquis optimeque note codicibus Iurensi et Thuano, a me uersatis: ut uel hinc existimare liceat, illum recentioris cuiuspiam audacia in Possidium fuisse inculcatum. Hoc porro opusculum recensuimus ad codices Diuionensem, Iurensem, Geneuensem, et Cartusie Portarum; ut non modo auctori suo uindicatum, sed etiam permultis locis emendatum, et primeuo suo, ut confidimus, nitori restitutum lucem aspiceret.

Atque hec dicta sunto de uigilii Tapsensis episcopi libris nobis notis qui adhuc supersunt. Addit Cassiodorus libro I diuinarum Lectionum, cap. 9: uigilius quoque Afer antistes, de mille annorum intelligentia,  que in predicta Apocalypsi continetur, unde magna questio nonnullis oboritur, plenissima et diligenti narratione disseruit. Sed librum hunc, solo ex hoc senatoris testimonio mihi notum, uigilio Tapsensi non ausim asserere; cum in Africa plures exstitisse uigilios episcopos nichil repugnet: nec tamen uelim adimere, cum alium a Tapsensi uigilium, et Afrum et scriptorem non nouerim.



IX. uigilii Tapsensis librorum ordo.

Hec satis de uigilii Tapsensis episcopi operibus, quorum priora  ex posterioribus cognouimus. Quare, si secundum temporum rationem disponenda sunt, ultimum 72 omnium locum obtinebunt libri eius aduersus Eutychianos. Inter eos porro quibus Arianorum heresim oppugnauit, hic ordo seruabitur. Primi erunt libri XII de Trinitate, ut quorum meminit in prefatione libri Idaciani contra Maribadum. Sequetur prior forma altercationis Athanasium inter atque Arium coram Probo iudice. Exinde liber  contra Felicianum, qui unus esse uidetur ex iis libellis quos de Trinitate aduersus uarimadum, ex priuatis potius uerbis quam ex testimoniorum  uirtutibus a se constructos prefatur Idacius Clarus. Quare, non improbauerim si quis existimauerit, Mariuadum sub Feliciani conficto nomine a uigilio fuisse perstrictum; cum es et ille apud regem gratiosus, et in eius aula conspicuus, adeoque felicitatis humane apicem uulgi opinione adeptus. Hunc igitur proxime excipiet liber Idacii Clari nomine uulgatus aduersus uarimadum. Tum libelli duo contra Palladium, quorum prior pro gestis concilii Aquileiensis, et duabus eius epistolis synodicis suppositus est, alter Ambrosio uel Gregorio Nazianzeno male ascriptus: hoc enim opus commemorat uigilius loco a nobis citato, postquam meminit libri sui contra Maribadum, uel eo hunc prius a se conscriptum tacite innuens. Deinde altercationis forma posterior, qua non Arium modo, sed et  Photinum et Sabellium uelut Athanasii manu configit. At nos in his edendis libris alium tenuimus ordinem, quem mox subiiciemus.

Hactenus uigilio Tapsensi episcopo opera sua  uindi auimus. Haud tamen omnia eque firma ratione. Hoc enim te monitum uolumus, lector candide, non esse nobis propositum, de alienis spoliis uigilium Tapsensem locupletare: nosque horum operum que illi ascripsimus, duos ordines constituere. Prior est indubitorum eius operum, que sunt:

Contra Eutychem libri quinque, quorum quartus continet defensionem epistole S. Leonis pape ad Flauianum Constantinopolitanum: quintus porro defensionem decreti synodi Chalcedonensis.

73 Altercationis inter Athanasium et Arium forma prior.

Eiusdem Altercationis forma posterior, que cum Ario, etiam Photinum et Sabellium ab Athanasio  conuictos, ac Probi iudicis sententia damnatos inducit.

Alter ordo est dubiorum uigili operum que coniecturis haud leuibus illi attribuimus; sed tamen coniecturis, que sic rem non euincant, ut nichilominus lectoris animum ad se inclinent. Hec uero sunt:

De Trinitate libri XII Athanasii Latinis operibus inserti.

Liber contra Felicianum Arianum, Augustino uulgo ascriptus.

Idatii Clari nomine uulgatum opus contra uarimadum Arianum diaconum.

Liber contra Palladium Arianum, duabus constans partibus, quarum prior pro concilii Aquileiensis actis exhibita est in collectionibus conciliorum que post annum 1550 prodire ceperunt; altera, de Fide, seu de Filii cum Patre consubstantialitate, hactenus a  multis uel Gregorio Nazianzeno, uel Ambrosio ascripta est.

De quibus libris coniecturas nostras sic proposuimus, ut liberum cuique suum iudicium relinquamus: si cui uerosimilius aliquid occurrerit, ultro in eius sententiam concessuri.

uindicatis ergo pro facultate uigilii Tapsensis operibus, nunc inquirendum restat an ipse quoque uindicatus, hoc est, in sanctorum catalogum receptus sit, adeoque ut sancti reliqui publico cultu honorandus.



X. Au pro sancto habendus uigilius.

Difficilis sane questio propter historie ieiunitatem. Hunerici regis edicto Carthaginem conuenire iussi sunt episcopi, ex prouincia Proconsulari 54, ex prouincia Numidie 123, ex Byzacena 111, quorum ultimus, adeoque ordinatione postremus uigilius Tapsitanus, ex Mauritania Cesariensi 120, 74 ex Mauritania Sitifensi 42, ex prouincia Tripolitana 5, ex insula Sardinia 8. Omnes numero 463. Ex his periisse referuntur  88; nempe de Proconsulari 4, de Numidia 34, de Byzacena 10, de Mauritania Cesariensi 32, de Sitifensi 8. Ex aliis 375 fugerunt 28, passus est unus, confessor fuit unus, ceteri qua in Corsicam, qua Constantinopolim relegati. Constant hec omnia ex ipsius uictoris opere de Persecutione Africana. Sed de tanto episcoporum numero, si octo uel decem excipias, quid quisque ceterorum pertulerit, aut quem uite exitum sit sortitus, incompertum est. uigilium quidem Constantinopoli scripsisse aduersus Eutychem, affirmat Aeneas Parisiensis, et Theodulfus Aurelianensis: et ipsemet indicat ad finem libri primi, cum ait: Queso interea lectorem, uilitatem nostri sermonis non usquequaque despiciat, quia et fortassis potuit eloquentius oratio comi. Sed nos ita stylum temperauimus, ut rem potius quam uerba legentibus commendaremus. Et maxime hoc opus cothurno tumentis eloquii inflari non debuit, ne transferendi in Grecum necessitas aliqua adsit: quia difficilius integritas sensuum, in aliam linguam pari potest sermonis  ueritate seruari. Quibus uerbis se et Latine, et inter Grecos scripsisse significat. Sed quis scit an ille fuerit  ex iis octo et uiginti qui Euangelii uel permissu uel hortatu fuga sibi consuluerunt? Et quamuis constaret fuisse uigilium ex illis sexaginta doctrina prestantibus  qui precisis etiam linguis loqui non destiterunt, quis prestet non fuisse alterum e duobus illis, quos refert ex Procopio Nicephorus Callistus lib. XuII, cap. 11, cum carnis flagitio contaminati fuissent, illa deinde absque uocis organo loquendi mirabili uirtute excidisse? Sane hos confessores siue martyres ab Hunerico diuersis penis mulctatos, simul omnes colit Greca Ecclesia 7 Decembris, Latina Octobris 12; at eorum distinctam appellationem in diem Domini reseruauit, qui et illuminabit abscondita tenebrarum  et manifestabit consilia cordium: et tunc laus erit unicuique a Deo. 75 Neque his obstat quod antiqua exemplaria librorum contra Eutychem, uigilio auctori sancti prenomen appingunt; etiam Iurense illud peruetustum quod Tapsensem eius episcopatum  nobis aperuit. Alioquin Eusebius quoque Cesariensis, quamuis  Ariane hereseos inustus macula, tamen pro sancto nobis erit, quia et eum a scriptoribus nonnullis sanctum prenotari legimus. Certe hec appellatio prioribus aliquot post Christum seculis, omnibus indita est, presertim sacre professionis fidelibus; quo sensu Apostolus in Epistola ad Philippenses, Salutant uos, inquit, omnes sancti ; et ad Ephesios cap. III, u. 8, ipse se omnium sanctorum minimum dixit. Sed eos solos posterior etas substantiue sanctos uel nuncupauit, uel censuit, quibus publici auctoritate Ecclesie decreti essent honores. Quamuis igitur uigilius Tapsensis episcopus tot aduersus Arianos, Eutychiauos, aliosque hereticos libris, et per tempora turbulentissima conscriptis, magnum sibi et infracte fidei et eruditionis nomen pepererit, meritoque inter illustres ecclesiasticos scriptores referendus sit; non sic tamen inter sanctos, quia publicum ei cultum ab Ecclesia nominatim de retum  nullis ex fide dignis monumentis accepimus.



 OPUSCULUM II, SIuE IN OPERA uIGILII TAPSENSIS NOTAE





[DE uIGILIO TAPSENSE.]



uigilii.


76 Lusit nebulo nescio quis in uigilii nostri nomine, Dormilium eum contumeliose appellans: preclare scilicet Hieronymum imitatus, qui uigilantio heretico Dormitantii nomen impegit. Quasi uero sic habendus esset tot doctor laurearum, tot palmarum confessor, ut nefarius ille a fide apostata. uide ut bilem  mouerit sarcasmus iste, etiam homini acatholico Iosie Simlero, in editione Tigurina anni 1571. Scriptorum aliquot Latinorum aduersus Nestorium et Eutychem, et in his uigilii. Nam eo, ut decebat, laudato: Mirum igitur est, inquit, nostra etate quemdam suo iudicio, theologorum corypheum, optimum hunc Patrem et doctissimum, ignominiose mutato nomine Dormilium appellare: qui dum hac ratione illum perstringere se putat, suam interim 77 impudentem temeritatem et arrogantiam modestis hominibus ridendam, seu potius miserandam prodit.



Tapsensis.

Tapsi due: Africe altera, altera Sicilie, ut nomine sic et situ, et forma non absimiles. Nam Tapsus Sicilie peninsula uere est, Thucydidi lib. uI, : quamuis insula dicatur Seruio in uirgilium et in Itinerario insulari; unde et uulgo l'isola delli Manghisi. Tapsus etiam Africe peninsule similis est, ut mox dicam ex Dione. uigilius noster Tapsensis episcopus  fuit in Byzacio. Media est Tapsus inter Leptim Minorem, et Annibalis Turrim. Hanc porro uocem aspirare religio fuit, cum in antiquo unde eam hausimus codice Iurensi non aspiretur: et Tapsum, non Thapsum, exhibeat Tabula itineraria, segmento 4. Sed et Thapsus Sicilie sine aspiratione legitur apud uirgilium III Aeneidos, uersu 689, etiam in duobus mss.  codicibus quos consuluimus, et in Itinerario insulari, et apud Silium Italicum lib. XIu. At Greci in utraque significatione scripsere. De Thapso Sicilie Thucydides lib. uI, Stephani Epitomator, Plutarchus in Nicia. De Thapso Africe Ptolemeus lib. Iu, cap. 3, Strabo lib. XuII, Dio Cassius lib. XLIII, et Plutarchus in Cesare, apud quem librarii oscitantia Thapsacus irrepsit pro Thapso. Et quidem Hortensius Thapso Sicilie nomen factum ait , quod in mari quodammodo sepulta uideatur, sitque fluctibus pene par, ut ait Seruius ad illud uirgilii, Tapsumque iacentem. Tapsi Africane  meminit Liuius lib. IX, decadis 3. Plinius lib. u, cap. 4, et lib. uI, cap. 34, eam censet inter oppida libera  in Byzacenis, seu Libiphenicibus. Ptolemeus, in tabula 2 Africe ei tribuit longitudinis gradus 37, min. 30; latitudinis gradus 32, min. 30. Strabo lib. XuII Scipionem a Cesare profligatum scribit, primo apud Ruspinam, deinde apud Uzitas, tertio  apud Thapsium, et proximum ei lacum. Plutarchus in Cesare belli 78 exituam notat, cesa referens a Scipionis partibus militum quinquaginta millia, uix uiris quinquaginta e Cesario exercitu desideratis. Parcior est Aulus Hirtius libro de Bello Africo, ubi occisa dicit hostium decem tantum millia: additque a uictore Thapsitanos HS. XX millibus mulctatos. De quo prelio etiam Dio Cassius lib. XLIII, qui et urbis positum ita describit: Sita est Thapsus quodammodo  in peninsula: et hinc quidem mari, hinc palude alluitur. Ceterum inter mare ac paludem arctus  admodum isthmus ad urbem pertinet: in eoque lacus est; ita ut ex utraque lacus parte propter ipsum littus angustus omnino transitus pateat. Eam paludem appellat Hirtius stagnum Salinarum; inter quod, inquit, et mare angustie quedam non amplius mille et quingentos passus intererant. Est autem, ut uidetur, Tapsensis isthmi lacus, ille ipse in quem, ut referi Leo Africanus lib. u, fons influit calidus, et odoris sulphurei, uulgo dictus Lacus leprosorum, quod in eo leprosi ac uulnerati facile curentur.





IN LIBROS CONTRA EUTYCHEM.



Lib. I, pag. 1, Religiosorum principum seueris sanctionibus.

De imperatoribus loquitur Marciano et Leone. Ad hec, de Zenone prudentiore facto, cum Thecle martyris beneficio regnare iterum cepisset, ut refert  Euagrius lib. III, cap. 8 et 9. De Iustino item seniore, eiusque successore Iustiniano, si ad eorum imperia  uitam produxit uigilius, qui anno Christi 484 Byzacenorum omnium episcoporum ultimus erat, ac fortasse tracenario non maior. Nam ab his omnibus principibus aduersus heresim Eutychianam editas esse sanctiones sacra historia docet.



Pag. 12. Ciuitatis Constantinopolitane.

79 Sic omnia que uidimus exemplaria, uno excepto Iurensi, in quo habetur ciuitatis Constantine: quam lectionem alteri putarem preferendam, nisi dum tautologie speciem uitat, incurreret in equiuocum. Nam ciuitas Constantina proprie est Cirta, Numidie metropolis. uictor Schotti, de Cesaribus, in Constantino: Tum per Africam sacerdotium decretum Flauie genti: Cirteque oppido, quod obsidione Alexandri ceciderat, reposito, exornatoque nomen Constantina inditum.



Pag. 12. Extrinsecus offerimus.

 Huic operi significat uigilius se adiunxisse de duarum in Christo naturarum distinctione sententias Patrum, tum Grecorum, de quibus hoc loco, tum etiam Latinorum, quorum meminit ad finem libri II. Descripsit autem ex his Patrum dictis pauca  et breuia lib. u, a capite 22.



Pag. 13. Transferendi in Grecum.

Scribebat enim inter Grecos, et quidem Constantinopoli. Aeneas Parisiensis episcopus, in opere contra Grecos, cap. 74, fere ex Theodulfi Collectaneis, uigilius, inquit, Africanus episcopus Spiritum sanctum a Patre Filioque procedere, his uerbis demonstrat, in libris quos scripsit Constantinopoli, in defensionem tomi Leonis pape contra Eutychianistas. Subdit locum ex uigilii lib. I, cap. 10, quem descripsimus in uindiciis, pag. 29.



Lib. II, pag. 17. Sine Deo.

Hoc loco Epistole Pauli ad Hebreos cap. II uersu 9, ubi habet uulgata editio: Ut gratia Dei  pro omnibus gustaret mortem, Theodoretus legit,  ,sine Deo: et sic 80 explicat, ut Christus mortuus dicatur pro omnibus, solo Deo excepto; atque adeo etiam pro angelis: Sola enim, inquit, diuina natura hoc remedio non eget. Addit Theophylactus cum Oecumenio, natam eius loci corruptionem a Nestorianis, ut qui duas in Christo personas agnoscerent, personam humanam sine Deo, hoc est sine persona diuina mortem subiisse confirmarent. uerum orthodoxus Theodoretus illud , non ex persona Nestorianorum, sed ex propria retulit: refertque Nestorio ipso antiquior Ambrosius; sine Deo, conuenientius explicans de Christo passo secundum humanam naturam, non secundum diuinam: sic enim ait lib. II de Fide ad Gratianum, cap. 4: Quam bene autem posuit Apostolus: Ut sine Deo pro omnibus gustaret mortem: ne diuinitatis illam passionem putaremus fuisse, non carnis: Et lib. u, cap. 3: Ut sine Deo, inquit, pro omnibus gustaret mortem, id est quod  creatura omnis sine passione aliqua diuinitatis, dominici sanguinis redimenda sit pretio. Non ergo Nestorianis in hac parte, sed Ambrosio, aliisque catholicis Patribus adhesit uigilius noster, Nestorianismi in his ipsis  libris acerrimus impugnator.



Pag. 22. Dum uoce depromi calcatur.

Sic habet codex Iurensis peruetustus et optime note, cum sit in uulgatis palpatur, obscuro aut uerius nullo sensu. Calcatur autem idem est quod negligitur.



Pag. 23. Eusebius.

uides censeri a uigilio Eusebium inter Latini sermonis apostolicos uiros, cum Hilario, Ambrosio, Augustino, Hieronymo; ne Emesenum, Grecumue suspiceris. Nec uero Latinum duntaxat, sed et Gallum et Lugdunensem demonstrant quedam eius homilie, ex illis quinquaginta, quas primus edidit Ioannes Gaigneius sub nomine Eusebii Emeseni; et que postea prodierunt sub Eusebii Gallicani titulo, ex recognitione Andree Schotti, in Bibliotheca Patrum Coloniensi: cum alioqui certum sit, ex iis nonnullas esse Fausti ex Lerinensi abbate 81 episcopi Regensis, Ceterum Eusebii Latini scripto is meminit quoque auctor antiquus uite S. Hilarii Arelatensis episcopi,  siue est Reuerentius aut Rauennius huius successor, siue Honoratus Massiliensis. Meminit et liber Scintillarum Defensoris, qui septem ex illo sententias refert, capitibus 15, 30, 35, 71, 73, 77 et 78. Ex tabulis Lugdunensibus, anno Christi 1287 Iu cal. Septembris, Lugduni in ueteri basilica S. Iusti, inuentum seu recognitum est cum aliis plurimis sanctorum corporibus, corpus beati Eusebii confessoris, cuius nomen lapis supra eum positus pretendebat. Et notat codex ritualis ms. eiusdem ecclesie S. Iusti, quod festum eius agebatur die 14 Augusti, cum oratione de confessore non pontifice, Deus qui nos beati Eusebii confessoris tui annua, etc., ac si eueniret dominica die, missa matutina ad maius altare legebatur de dominica; missa uero dominica seu solemnis, de S. Eusebio. Hunc ipsummet pronum est putare Eusebium Lugdunensem, scriptorem disertissimum, cuius in homiliis citatis egregia exstant testimonia de duabus Christi naturis et persona unica; cum graui censura  Orientalis erroris, presertim hom. 1 et 2 de Natiuitate Domini, et pluribus de Paschate; in quarum una locum hunc insignem obseruauimus in duobus codicibus mss. quorum in altero est quinta de Pascha: Quod uero huius agni caput cum pedibus comedere nos debere Scriptura commemorat, hoc est ut Deum et hominem pari confessione ueneremur. Caput ergo diuina, pedes humana substantia est. Caput accipiamus de eo quod dicit beatus Ioannes, In principio erat uerbum: pedes uero de quo Paulus apostolus scribit: Semetipsum exinaniuit, formam serui accipiens, in similitudinem hominis factus, et habitu inuentus ut homo: et, Factus ex muliere, factus sub lege.



Lib. III, pag. 24. Paterne diuinitatis extorrem.

Ita mss. codices, non  exortem. Idem uigilius lib. XI de Trinitate, ab arcanis Patris extorrem; et post 82 pauca, nec sit extorris a Patre. Extorris, ex etymo, quasi extra terram; sicut exsul,  qui extra solum. Hic extorris uigilio, pro alieno, seiuncto, extraneo. Antiquorum Christianorum usu, extorres diuersi erant a professoribus et confessoribus; imo et ab exsulibus et a relegatis. Professor erat qui ultro et non interpellatus fidem Christi profitebatur. Confessor, qui tantum interpellatus; cui si pro fide pati aliquid contingeret, etiamsi non usque ad mortem, martyr dicebatur: quam tamen appellationem solis ad mortem usque uexatis attribuit posterior etas. Extorris, qui sponte patrio solo excesserat, siue tormentorum metu, siue alia ex causa. Exsul, qui patria eiectus fuerat. Relegatus, qui certum in locum amandatus. Plura in rem hanc Baronius 2 Ianuarii, littera II; Ludouicus de la Cerda in Aduersariis sacris, cap. 72, num. 6.



Pag. 25. Secundum quam, propter unionem persone, cum sit Deus, seruus factus est Patris.

Ita omnes quos uidimus codices mss. Corrupte, ut uidetur, in uulgatis: eaque secundum nature sue ueritatem,  diuinitati in eamdem personam unita est: propter quam unionem persone, cum sit Deus, seruus factus est Patris.



Lib. Iu, pag. 34. Defensio epistole S. Leonis.

Hec est beati Leonis pape I Epistola ad Flauianum episcopum Constantinopolitanum, que duodecima censetur inter eius decretales Rome editas anno 1591, in aliis fere editionibus decima: pro qua hoc libro Iu pugnat ex professo uigilius noster aduersus Eutychianum incerti nominis, a quo liber exierat aduersus epistolam hanc S. Leonis, et synodi Chalcedonensis decreta: quem et cap. 15 impiissimum appellat, et Eutychiane hereseos ueneno infectum. Quam bone 83 autem cause patrocinetur uigilius, intelliget qui meminerit quibus uerbis ea epistola a concilii Chalcedonensis Patribus commendata sit, quantoque omnium Ecclesiarum consensu et applausu ab orthodoxis accepta: de cuius textu quispiam  si usque ad unum  iota disputauerit, et non eam in omnibus uenerabiliter receperit, anathema sit. Antiquus auctor uite S. Amati, ex monacho primum Agannensi, deinde Luxouiensi, Habendensis abbatis: Mox itaque, ait, cum ad finem uenisset, cuidam fratri precepit: Affer, inquit, epistolam pape Leonis ad sanctum Flauianum datam; que coram me legatur, quoniam in ea plenissima ratio fidei catholice continetur. Allata itaque epistola coram eo legebatur. Cumque recenseretur, uir sanctus dicebat: Sic credo : ita confiteor, Deus omnipotens: ita de te sentio, Fili Dei, Iesu Christe, qui pro nostra salute dignatus es in hunc mundum uenire: sic de te intelligo, Spiritus sancte, procedens ab utroque, Patre et Filio. Unum Deum in Trinitate, et Trinitatem in unitate confiteor. Ita edoctus de tua sentio Incarnatione, piissime Christe. Quid plura? per uniuersas sententias suam semper aptabat confessionem; ut scilicet uir sanctus se in omnibus orthodoxum comprobaret. Sic habent mss. codices, Romaricensis, et S. Maximini Treuirensis, ac fere eadem Surius 13  Septembris. Sed et hanc epistolam in Occidentalibus Ecclesiis per Aduentum olim legi solitam refert Baronius anno Christi 449, num. 42, ex codice Sancte Marie ad Martyres: nosque eam descriptam uidimus in peruetusto codice S. Benigni Diuionensis, inter lectiones proxima hebdomada ante Natalem Domini recitari consuetas. Non commemoro quod ex ore Gregorii Magni acceptum narrat Ioannes Moschus, seu Sophronius in Prato, cap. 147, hanc ipsam epistolam a S. Leone, cum eam scripsisset, principis apostolorum Petri tumulo impositam, et beati ipsius Petri manu emendatam. Quo mihi superflua uidetur de  huius epistole auctore contentio; obiicientium Marcellinum comitem, qui uiuiano et Felice coss. de Prospero agens: Epistole quoque, inquit, pape Leonis aduersus Eutychem de 84 uera Christi incarnatione date, ab isto dictate creduntur: quod iisdem uerbis refert in Prospero Gennadius; tametsi in Leone easdem ipsas epistolas Leoni diserte ascribat. Sane scriba qui principi aut pontifici est ab epistolis, siue a commentaris, manus quodammodo eius est: perspecta enim domini mente quoad argumenti summam, rescripto formam addere, suoque illud stylo exarare solet. Ita scriptum idem et principi et scribe imputari potest; ut in Theodorici Wisigotthi edictis uidere est, que et Cassiodoro tribuuntur. Singularis questio est de hac epistola ad Flauianum aduersus Eutychianam heresim conscripta, an de Prosperi, an de Leonis pape ingenio extusa sit; cum utrumque et disertissimum, et fidei dogmatum apprime callentem fuisse constet. In quo difficile est quidquam certi statuere. Si coniectura agendum est, existimauerim  illam et Leonis et Prosperi opus fuisse, qui ambo communicatis inter sese et cum Deo consiliis, eam omni ex parte perfecerint. Haud certe aliena est ab indubitatis aliis operibus magni Leonis: et quamuis aliquid in eam contulisset Prosper, Leoni tamen in primis tribuenda est, ut qui eam recensuerit, emendandam Petro apostolo detulerit, auctoritate sua firmarit, ac per omnes Orientis Occidentisque Ecclesias sparserit; adeo ut ab eo uelut catholice Ecclesie summo capite uim traxerit ad fidem stabiliendam.

Ceterum quanto studio allaboratum sit uel inde a prima sacri huius opusculi editione, ut quale ab auctore suo prodierat, ne apice quidem immutato intactum illibatumque seruaretur; preter Gelasii decretum  probant Galliarum episcopi, Ceretius, Salonius et ueranus, dum ad Leonem de hac ipsa epistola sic scribunt: Magna preterea et ineffabili quadam nos peculiares tui gratulatione succrescimus, quod illa specialis doctrine uestre pagina ita per omnium  Ecclesiarum conuenticula celebratur, ut uere consona omnium sententia declaretur, merito illic principatum sedis apostolice constitutum, unde adhuc apostolici spiritus oracula reserentur. Idcirco, si dignanter admittitis, deprecamur ut opus et presentibus et futuris temporibus 85 profuturum, quod nos asseruandi studio foliis mandare curauimus, sanctitas uestra percurrere, et si quid librarii errore defuerit, emendare dignetur. uel si salutarem lecturis omnibus paginam aliquo studii uestri accumulatis augmento, id ipsum addi libello huic sollicita pietate iubeatis: ut non solum plures sancti episcopi fratres nostri per Gallias, uerum etiam multi ex laicis filii uestri, qui epistolam istam magnopere pro ueritatis manifestatione desiderant, remissam ad nos, et sancta manu uestra emendatam transcribere, legere, et tenere mereantur. Dolemus tamen, tanti momenti paginam non typis Italicis, non Gallicis, non Germanicis prodiisse adeo illimem ut omni prorsus mendo careat. Quo nobis iniecta mens est, ut ei expurgande adniteremur: ope nimirum Grece  uersionis, Chalcedonensis concilii actis illigate, nec non trium codicum mss. probe note et adorande uetustatis. Primus est, actorum concilii Chalcedonensis, collectore Rustico diacono, ex bibliotheca Ioannis Bouhierii Diuionensis, uiri senatorii. Alter ex libro sacrarum Lectionum S. Benigni. Tertius noster, qui fidei dogmata ex Ambrosio, Augustino, Fulgentio, uariisque pontificum et conciliorum decretis excerpta continet. Igitur ex his recensitam a nobis hanc epistolam damus: cui et scholia subiiciemus, in quibus primus codex littera A, secundus littera B, tertius littera C designabitur.



[S. LEONIS PAPAE I EPISTOLA.]





S. LEONIS PAPAE I EPISTOLA AD FLAuIANUM EPISCOPUM CONSTANTINOPOLITANUM Aduersus heresim Eutychianam, NUNC EX ANTIQUIS CODICIBUS EMENDATIOR QUAM HACTENUS PRODIERIT. 


 86 Dilectissimo fratri Flauiano episcopo Constantinopolitano LEO episcopus.

Lectis dilectionis tue litteris, quas miramur fuisse tam seras, et gestorum episcopalium ordine recensito, tandem [1 1Kb] quid apud uos scandali contra integritatem fidei exortum fuisset agnouimus: et que prius uidebantur occulta, nunc nobis reserata patuerunt. Quibus Eutyches, qui presbyterii nomine honorabilis uidebatur, multum [2 1Kb] imprudens et nimis imperitus ostenditur: ut etiam de ipso [3 1Kb] dictum sit a propheta: Noluit intelligere ut bene ageret: iniquitatem meditatus est in cubili suo . Quid autem iniquius quam impia sapere, et sapientioribus doctioribusque non [4 1Kb] cedere? Sed in hanc insipientiam cadunt qui, cum ad cognoscendam ueritatem aliquo impediantur [5 1Kb] obscuro, non ad propheticas uoces, non ad apostolicas litteras, nec ad euangelicas auctoritates, sed ad semetipsos recurrunt: et ideo magistri erroris existunt, quia ueritatis discipuli non fuerunt. Quam enim eruditionem de sacris Noui et ueteris Testamenti  paginis acquisiuit, qui [6 1Kb] ne ipsius quidem symboli initia comprehendit? Et quod per totum mundum, omnium [7 1Kb] regenerandorum uoce depromitur, istius adhuc senis corde non capitur. 87 Nesciens igitur quid deberet de uerbi Dei incarnatione sentire, nec uolens ad promerendum lumen intelligentie, in sanctarum Scripturarum latitudine laborare, illam saltem communem et indiscretam confessionem sollicito [8 1Kb] recepisset auditu, qua fidelium uniuersitas profitetur credere se in Deum Patrem omnipotentem, et in Iesum Christum Filium eius unicum, Dominum nostrum, qui natus est [9 1Kb] de Spiritu sancto et Maria uirgine. Quibus tribus sententiis, omnium fere hereticorum machine destruuntur. Cum enim Deus [10 1Kb] et omnipotens et Pater creditur, consempiternus cidem Filius demonstratur: in nullo a Patre differens, quia de Deo Deus, de omnipotente omnipotens, de eterno natus est ceternus: non posterior tempore, non inferior potestate, non dissimilis gloria,  non diuisus essentia. Idem uero sempiterni genitoris unigenitus sempternus, natus est de Spiritu sancto et Maria uirgine. Que natiuitas temporalis illi natiuitati diuine et sempiterne nichil minuit, nichil contulit, sed totam se reparando homini qui erat deceptus impendit; ut et mortem uinceret, et diabolum, qui mortis habebat imperium, sua uirtute destrueret. Non enim superare nos possemus peccati et mortis auctorem, nisi naturam nostram ille susciperet, et suam faceret, quem nec peccatum contaminare, nec mors potuit detinere. Conceptus quippe est de Spiritu sancto intra uterum uirginis matris; que illum ita salua uirginitate edidit, quemadmodum salua uirginitate concepit. Sed si de hoc Christiane fidei fonte purissimo sincerum intellectum haurire non poterat, quia splendorem perspicue ueritatis, obcecatione sibi propria tenebrarat, doctrine se euangelice subdidisset, dicente Mattheo: Liber generationis Iesu Christi, filii Dauid, filii Abraham . Apostolice quoque predicationis expetisset [11 1Kb] instructum,  et legens in Epistola ad Romanos: Paulus seruus Iesu Christi, uocatus apostolus, segregatus in Euangelium Dei, quod ante promiserat per prophetas suos in Scripturis sanctis: de Filio suo, qui factus est ei ex semine Dauid secundum carnem , ad propheticas quoque paginas piam sollicitudinem contulisset, [12 1Kb] et inueniens promissionem Dei ad Abraham 88 dicentis: In semine tuo benedicentur omnes gentes : et ne de huius seminis proprietate dubitaret, secutus fuisset Apostolum dicentem: Abrahe dicte sunt promissiones,  et semini eius. Non dicit: Et seminibus. quasi in multis, sed quasi in uno: Et semini tuo, quod est Christus . Isaie quoque predicationem interiore apprehendisset auditu, dicentis: Ecce uirgo in utero concipiet, et pariet Filium, [13 1Kb] et uocabunt nomen eius Emmanuel; quod est interpretatum Nobiscum Deus : eiusdemque prophete fideliter uerba legisset: Puer natus est nobis, et Filius datus est nobis, cuius potestas super humerum eius: et uocabunt nomen eius magni consilii Angelus, Admirabilis, Consiliarius, Deus, Fortis, Princeps pacis, Pater futuri seculi . Nec frustratorie loquens, ita uerbum diceret carnem factum, ut editus utero uirginis Christus haberet formam hominis, et non haberet materni corporis ueritatem. An forte ideo putauit Dominum nostrum Iesum Christum non nostre esse nature, quia missus ad beatam Mariam angelus ait: Spiritus sanctus superueniet in te, et uirtus Altissimi obumbrabit tibi: ideoque quod nascetur ex te sanctum, uocabitur Filius Dei : ut quia  conceptus uirginis diuini fuit operis, non de natura concipientis fuerit caro concepti? Sed [14 1Kb] non ita intelligenda est illa generatio singulariter murabilis, et mirabiliter singularis, ut per nouitatem creationis, proprietas remota sit generis. Fecunditatem enim uirgini Spiritus sanctus dedit, ueritas autem corporis sumpta de corpore est: et edificante sibi Sapientia domum, uerbum caro factum est, et habitauit in nobis ; hoc est, in ea carne quam assumpsit ex homine, et quam spiritus uite rationalis animauit. Salua igitur propri tate utriusque nature, et in unam ceunte personam, suscepta est a maiestate humilitas, a uirtute infirmitas, ab eternitate mortalitas: et ad resoluendum conditionis nostre debitum, natura inuiolabilis nature est unita passibili: ut  unus atque idem mediator Dei et hominum homo Christus iehsu, et mori posset ex uno, et mori non posset ex altero. In integra ergo ueri hominis perfectaque natura  uerus natus est Deus, totus in suis, totus in nostris. Nostra 89 autem dicimus que in nobis ab initio Creator condidit, et que reparanda suscepit: nam illa que deceptor intulit, et homo deceptus admisit, nullum habuerunt in Saluatore uestigium: nec quia communionem humanarum subiit infirmitatum, ideo nostrorum fuit particeps delictorum. Assumpsit formam serui sine sorde peccati; humana augens, diuina non minuens: quia exinanitio illa, qua se inuisibilis uisibilem prebuit, et creator ac Dominus omnium rerum, unus uoluit esse mortalium, inclinatio fuit miserationis, non defectio potestatis. Proinde qui manens in forma Dei fecit hominem, idem in forma serui factus est homo. Tenet enim sine defectu proprietatem suam utraque natura: et sicut formam serui, Dei forma non amisit; ita formam Dei, serui forma non minuit. Nam quia gloriabatur diabolus, hominem sua fraude deceptum diuinis caruisse muneribus, et immortalitatis dote nudatum duram mortis subiisse sententiam; seque in malis suis quoddam  [15 1Kb] de preuaricatoris consortio inuenisse solatium; Deum quoque, iustitie exigente ratione, erga hominem quem in tanto honore condiderat, propriam mutasse sententiam: opus fuit secreti dispensatione consilii, ut incommutabilis Deus, cuius uoluntas non potest sua benignitate priuari, primam erga nos pietatis sue dispensationem sacramento occultiore compleret: et homo, diabolice iniquitatis uersutia actus in culpam, contra Dei propositum non periret. Ingreditur ergo [16 1Kb] hec mundi infima Filius Dei, de celesti  sede descendens, et a paterna gloria non recedens: nouo ordine, noua natiuitate generatus. Nouo ordine, quia inuisibilis in suis, uisibilis est factus in nostris: incomprehensibilis uoluit comprehendi: ante tempora manens, esse cepit ex tempore: uniuersitatis Dominus seruilem formam obumbrata maiestatis sue immensitate suscepit: impassibilis Deus, non dedignatus est homo esse passibilis, et immortalis mortis legibus subiacere. Noua autem natiuitate generatus, quia inuiolata uirginitas concupiscentiam nesciuit, carnis materiam ministrauit: [17 1Kb] assumpta est de matre Domini natura, non culpa: nec in Domino 90 Iesu Christo, ex utero uirginis genito quia natiuitas est mirabilis, [18 1Kb] ideo nostri est natura dissimilis. Qui enim uerus est Deus, idem uerus est homo: et nullum est in hac unitate mendacium, dum inuicem sunt, et humilitas hominis, et altitudo deitatis. Sicut enim Deus non mutatur miseratione, ita homo non consumitur dignitate. Agit enim utraque forma cum alterius communione quod proprium est: uerbo scilicet  operante quod uerbi est, et carne exsequente quod carnis est. Unum horum coruscat miraculis, aliud succumbit iniuriis: et sicut uerbum ab equalitate paterne glorie [19 1Kb] non recedit, ita caro naturam nostri generis non reliquit. [20 1Kb] Unus enim idemque est uere Dei Filius, et uere hominis Filius: Deus per id quod in principio erat uerbum, et uerbum erat apud Deum, et Deus erat uerbum; homo per id quod uerbum caro factum est. et habitauit in nobis: Deus per id quod omnia per ipsum facta sunt, et sine ipso factum est nichil ; homo per id quod factus est ex muliere, factus sub lege . Natiuitas carnis, manifestatio est humane nature: partus uirginis, diuine est uirtutis indicium: infantia paruuli ostenditur humilitate cunarum, magnitudo Altissimi declaratur uocibus angelorum. Similis est rudimentis hominum quem Herodes impie molitur occidere, sed Dominus est omnium quem magi gaudent suppliciter adorare. Iam cum ad precursoris sui Ioannis baptismum  uenit, ne lateret quod carnis uelamine diuinitas tegeretur, uox Patris de celo intonans dixit: Hic est Filius meus dilectus in quo mihi bene complacui . Quem itaque sicut hominem [21 1Kb] diabolica tentat astutia, eidem sicut Deo angelica famulantur officia. Esurire, sitire, lassescere, atque dormire procul dubio humanum est; [22 1Kb] sed quinque panibus quinque millia hominum satiare, et largiri [23 1Kb] Samaritane aquam uiuam, cuius haustus bibenti [24 1Kb] prestet ne ultra iam sitiat: supra dorsum maris plantis non desidentibus ambulare, et elationes fluctuum increpata tempestate consternere, sine ambiguitate diuinum est. Sicut ergo  non eiusdem nature est flere miserationis affectu amicum mortuum, et eumdem remoto quatriduane 91 augere sepulture, ad uocis imperium excitare rediuiuum; aut in ligno pendere, et in noctem luce conuersa, omnia elementa tremefacere; aut clauis transfixum esse, et paradisi portas fidei latronis aperire: ita non eiusdem nature est dicere: Ego et Pater  unum sumus , et dicere: Pater maior me est . Quam is enim in Domino Iesu Christo Dei et hominis una persona sit; aliud tamen est unde contumelia in utroque communis, aliud unde communis est gloria: de nostro enim illi est minor Patre humanitas, de Patre illi est equalis cum Patre diuinitas. Propter hanc ergo unitatem persone in utraque natura intelligendam, et Filius hominis legitur descendisse de celo, cum Filius Dei, carnem de ea uirgine de qua est natus assumpserit. Et rursum Filius Dei crucifixus dicitur ac sepultus, cum hec non in diuinitate ipsa, qua unigenitus consempiternus et consubstantialis est Patri, sed in nature humane sit infirmitate perpessus. Unde unigenitum Filium Dei crucifixum et sepultum omnes etiam in symbolo confitemur, secundum illud Apostoli: Si enim cognouissent, nunquam Dominum maiestatis crucifixissent . Cum autem ipse Dominus noster atque Saluator [25 1Kb] fidem discipulorum suis interrogationibus  erudiret: Quem me, inquit, dicunt homines esse Filium hominis ? Cumque illi diuersas aliorum opiniones retexuissent: uos autem, ait, quem me esse dicitis ? me utique qui sum Filius hominis, et quem in forma serui atque in ueritate carnis aspicitis, quem me esse dicitis? Ubi beatus Petrus diuinitus inspiratus, et confessione sua omnibus gentibus profuturus: Tu es, inquit, Christus Filius Dei uiui . Nec immerito beatus est pronuntiatus a Domino, et a principali petra soliditatem et uirtutis traxit et nominis, qui per reuelationem Patris eumdem et Dei Filium est confessus et Christum: quia unum horum sine alio receptum, non proderat ad salutem: et equalis erat periculi, Dominum Iesum Christum aut Deum tantummodo sine homine, aut sine Deo solum hominem credidisse. Post resurrectionem uero Domini [26 1Kb]  quid aliud quadraginta 92 dierum mora gestum est, quam  ut fidei nostre integritas ab omni caligine mundaretur? Colloquens enim cum discipulis suis, et cohabitans atque conuescens; et pertractari se diligenti curiosoque contactu ab eis quos dubietas perstringebat admittens; ideo et clausis ad discipulos ianuis introibat, et flatu suo dabat Spiritum sanctum, et donato intelligentie lumine sanctarum Scripturarum occulta pandebat: et rursum uulnus lateris, fixuras clauorum, et omnia recentissime passionis signa monstrabat, dicens: uidete manus meas, et pedes, quia ego sum. Palpate et uidete, quia spiritus carnem et ossa non habet sicut me uidetis habere ; ut cognosceretur in eo proprietas diuine humaneque nature indiuidua permanere; et ita sci emus uerbum non hoc esse quod [28 1Kb] carnem, ut unum Dei Filium, et uerbum confiteremur, et carnem. Quo fidei sacramento Eutyches iste nimium estimandus est uacuus, qui naturam nostram in unigenito Dei, nec per humilitatem mortalitatis, nec per gloriam resurrectionis agnouit:  nec sententiam beati apostoli et euangeliste Ioannis expauit, dicentis: Omnis spiritus qui confitetur Iesum Christum in carne uenisse, ex Deo est: et omnis spiritus qui soluit Iesum, ex Deo non est, et hic est Antichristus . Quid autem est soluere Iesum, nisi humanam ab eo separare naturam, [29 1Kb] et sacramentum per quod unum saluati sumus, impudentissimis euacuare figmentis? Caligans uero circa naturam corporis Christi, necesse est ut etiam in passione eius eadem obcecatione desipiat. Nam si crucem Domini non putat falsam, et susceptum pro mundi salute supplicium uerum fuisse non dubitat, cuius credit mortem, agnoscat et carnem; nec diffiteatur nostri corporis hominem, quem cognoscit fuisse passibilem: quoniam negatio uere carnis, negatio est etiam corporee passionis. Si ergo Christianam suscipit fidem, et a predicatione Euangelii suum non auertit auditum, uideat que natura transfixa clauis pependerit in crucis ligno; et aperto per militis lanceam latere crucifixi, intelligat [30 1Kb] unde sanguis et  aqua fluxerit; ut Ecclesia Dei, et lauacro rigaretur, et poculo. Audiat et beatum Petrum apostolum predicantem, quod 93 sanctificatio Spiritus per aspersionem fiat sanguinis Christi: nec transitorie legat eiusdem apostoli uerba, dicentis: Scientes quod non corruptibilibus argento et auro redempti estis de uana uestra conuersatione paterne traditionis, sed pretioso sanguine quasi agni incontaminati et immaculati Iesu Christi . Beati quoque Ioannis apostoli testimonio non resistat, dicentis: Et sanguis Iesu Christi Filii Dei emundet nos ab omni peccato . Et iterum: Hec est uictoria que uincit mundum, fides nostra. Quis est qui uincit mundum, nisi qui credit quoniam iehsu est Filius Dei? Hic est qui uenit per aquam et sanguinem iehsu Christus: non in aqua solum, sed in aqua et sanguine. Et Spiritus est qui testificatur, [31 1Kb] quoniam Spiritus est ueritas. Quia tres sunt qui testimonium dant, Spiritus, et aqua, et sanguis [32 1Kb] et tres unum sunt . Spiritus utique sanctificationis,  et sanguis redemptionis, et aqua baptismatis: que tria unum sunt, et indiuidua manent, nichil que eorum a sui connexione seiungitur: quia catholica Ecclesia hac fide uiuit ac proficit, ut nec sine uera diuinitate humanitas, nec sine uera credatur humanitate diuinitas. Cum autem ad [33 1Kb] interlocutionem examinis uestri Eutyches [34 1Kb] responderet, dicens: Confiteor ex duabus naturis fuisse Dominum nostrum ante adunationem, post adunationem uero unam naturam confiteor; miror tam absurdam tamque [35 1Kb] peruersam eius professionem nulla iudicantium [36 1Kb] increpatione repressam, et sermonem nimis insipientem, nimisque blasphemum ita omissum, quasi nichil quod offenderet esset auditum: cum tam impie duarum naturarum ante incarnationem unigenitus Dei Filius fuisse dicatur, quam nelarie postquam uerbum caro factum est, natura in eo singularis asseritur. Quod ne Eutyches ideo uel recte uel tolerabiliter estimet dictum, quia nulla uestra est sententia confutatum, [37 1Kb] dilectionis tue diligentiam commonemus , ut  si per inspirationem misericordie Dei ad satisfactionem causa perducitur, imprudentia hominis imperiti, [38 1Kb] etiam in hac sensus sui peste purgetur. Qui quidem, sicut gestorum ordo patefecit, bene ceperat a sua persuasione discedere, cum uestra sententia coare atus profitetur se dicere quod ante noa dixerat, 94 et ei fidei acquiescere cuius prius fuisset alienus,  Sed cum anathematizando impio dogmati noluisset prebere consensum, intellexit cum fraternitas uestra in sua manere perfidia, dignumque esse qui iudicium condemnationis exciperet. De quo si fideliter atque utiliter dolet, et quam recte mola sit episcopalis auctoritas [39 1Kb] uel sero cognoscit; si ad satisfactionis plenitudinem, omnia que ab eo male sunt sensa, uiua uoce et presenti subscriptione damnauerit, non erit reprehensibilis erga correctum quantacunque miseratio. Quia Dominus noster, uerus et bonus Pastor, qui animam suam posuit pro ouibus suis, et qui uenit animas hominum saluare, non perdere, imitatores nos sue uult esse pictatis; ut peccantes quidem iustitia cerceat, conuersos autem misericordia non repellat. Tunc enim demum fructuosissime fides uera defenditur, quando etiam a sectatoribus suis opinio falsa damnatur. Ad omnem uero causam pie ac fideliter exsequendam, fratrem nostrum [40 1Kb] Iulianum episcopum, et [41 1Kb] Renatum presbyterum, sed et filium meum Hilarum diaconum, uise nostra direximus. Quibus  Dulcitium notarium nostrum, cuius fides [42 1Kb] nobis est probata sociamus: confidentes adfuturum diuinitatis auxilium, ut is qui errauerat, damnata sensus sui prauitate saluetur. Deus te incolumem seruet, frater carissime. Data idibus Iunii, [43 1Kb] Asterio et Protogene uu. CC. coss. [44 1Kb] Tiburtius notarius, iussu domni mei uenerabilis pape Leonis edidi.





SCHOLIA IN PRAEMISSAM EPISTOLAM S. LEONIS.


1. Quid apud uos scandali contra.] In uulgatis, Quid apud uos scandali contigerit, atque contra, etc. Sed duas uoces  expunximus, quia et superflue uidebantur, et deerant in tribus mss. codicibus, nec erat in Greco textu quod eis responderet.

95 2. Imprudens.] Ita omnia exemplaria: quod est Grece uersionis . Nusquam impudens,  quod a margine adnotat anni 1551 editio Coloniensis.

3. Dictum sit a propheta.] Sic in editis, B et C. Male in A. predictum: nam in Greco est : et hic sensus  accommodatitius, non est predictio.

4. Cedere.] Ita C, ut in Greco . in A et B et in uulgatis, credere.

5. Obscuro.] Sic A, B et C, quod Grecus circumloquitur, , obscuritatis impedimentum. At si nude legis obstaculo, mentem auctoris non exprimis.

6. Ne ipsius quidem.] Ita in A, B et C; suauius quam in editis, nec ipsius quidem.

7. Regenerandorum.] Nempe catechumenorum, seu competentium, qui baptismum recepturi, symbolum ex memoria recitare iubebantur, teste Augustino passim, et Ferrando, ac Fulgentio in Epistola de duabus questionibus. Sic porro habent A, B, C, apposite  ad deprimendam Eutychis imperitiam pro quo male in editis, regeneratorum. Grecus interpres nec futuri temporis, nec preteriti uocabulo usus, reddidit , eorum qui regenerantur; eo competentes designans, qui non nisi symbolum edocti baptismo initiabantur.

8. Recepisset.] Sic in A, B et C; cum in uulgatis legatur apprehendisset. Greca interpretatio uerba hic non reddidit, sed sententiam que utrique lectioni aptari potest.

9. De Spiritu sancto, et Maria uirgine] Ita in A, B et C, non  ex Maria uirgine. Fauetque Greca uersio, , . Idem legimus in antiquis exemplaribus symboli Constantinopolitani Grecis et Latinis. Sic uero cum sub una particula de uel ex colliguntur et sacratissime uirginis, et superuenientis in eam Spiritus sancti influxus ad diuini uerbi , firmatur sententia Bonauenture Scoti et aliorum theologorum,  qui concursum effectiuum agnoscunt non solum in Spiritu sancto, sed etiam in matre uirgine ad corporis Christi in suis uisceribus conformationem: 96 alioquin  matre minime futura.

10. Et omnipotens, et Pater creditur.] In uulgatis, Et omnipotens, et eternus Pater creditur. Sed uocem eternus non habent A, B, C, neque Grecus textus  : et superfluum ostendit quod cum ait S. Leo, Deus et omnipotens et Pater creditur, subsumit id solum quod premiserat, credere se in Deum Patrem omnipotentem, nulla eterni facta mentione.

11. Instructum.] Ita mss. omnes. Grecus , institutionem.

12. Et inueniens.] Sic tres mss., . uulgata, et inuenisset.

13. Et uocabunt.] . Sic est in A, B et C; non ut in uulgatis, et uocabitur.

14. Non ita intelligenda est.] In editis plerisque, non ita nobis intelligenda est Frustra.

15. Preuaricatoris.] Sic A cum plerisque uulgatis, . Tamen in B et C lego preuaricationis.

16. Hec mundi infima.] . Ita C et A et uulgata pleraque exemplaria. Mendose nonnulli, infirma.

17. Assumpta est de matre.] In uulgatis, assumpta  est igitur de matre. Iusto affluentius: nam uocula igitur nec redditur in Greco, nec habetur in mss.

18. Ideo nostri est natura dissimilis,] Ita mss. tres: et recte: nam in Greco est , et constat sententia. Sic etiam legitur hic locus apud Fulgentium in responsione ad secundam e quinque Ferrandi questionibus, in plerisque exemplaribus; ubi tamen habent nonnulli codices, nostre est nature dissimilis; alii, nostre est natura dissimilis: quod ultimum secuti sumus in editione huius Fulgentii epistole cum operibus Ferrandi, cerniturque in uulgatis editionibus huius epistole S. Leonis.

19. Non recedit.] . Et sic tres mss. Male in uulgatis, non recessit

20. Unus enim idemque est uere.] uulgate editiones, cum B 97 et C; unus enim idemque est  uere, etc. uerum hec parenthesis nec in Greco apparet, nec in A, sed nec in uigilio,  qui hunc locum refert lib. u aduersus Eutychem: quare nos illam uelut ascititiam reiicimus.

21. Diabolica tentat astutia.] Ita omnes codices, dempto A, in quo tantum diaboli; consentanee Grece uersioni: . Utrumuis eligas, perinde est.

22. Sed quinque panibus.] Ita Grecus cum C et A. alii; sed et de quinque panibus.

23. Prestet, ne ultra.] Ita C et A. Grecus, . B, prestitit. Plerique alii, prestat; male.

24. Plantis non desidentibus.] Sic in A et C. uulgata exemplaria, subsidentibus. Interpres, .

25. Fidem discipulorum suis.] Ita Grecus cum tribus mss. Inaniter nonnulli, fidem discipulorum suorum suis, etc.

26. Que utique ueri corporis fuit.] Sic tres mss. ut in Greco, . Male in uulgatis plerisque, ueri hominis.

 27. Non alter.] : et ita in tribus mss. Perperam nonnulli, aliter non.

28. Carnem, ut unum.] Ita mss. tres. In uulgatis, carnem, et ut unum. Grecus interserit , carnem, sed unum. Planior sensus ex mss.

29. Et sacramentum per quod.] In uulgatis, et sacramentum fidei, per quod. Ubi abundat fidei uocabulum, quod nec in Gr., nec in tribus mss. habetur.

30. Unde sanguis et aqua fluxerit.] In Greco, . Ita mss. tres. In uulgatis, effluxerint.

31. Quoniam Spiritus est ueritas.] Hunc locum ex I Ioan. u, 6, ita refert S. Leo in codicibus peruetustis A, C, et in Greco interprete, qui sic habet in actis concilii Chalcedonensis, . Cum autem Latina uulgata Bibliorum uersio hoc loco reddat, quoniam Christus est ueritas; ita expresserunt locum hunc in epistola S. Leonis quedam exemplaria, tum cusa tum manuscripta, non ualde antique manus; adnotata ad marginem  uoce Spiritus, quia nimirum in antiquioribus 98 eam reperissent. Sane in Greco textu Epistole S. Ioannis legitur, , cui lectioni congruit Syrus interpres, Fulgentius libro X contra Fabianum, et alii nonnulli Patres: ut dubium non sit quin ita quoque legerit S. Leo. De mente Apostoli hic litem non moueo, cum in utraque lectione sit sanus et orthodoxus sensus.

32. Et tres unum sunt.] Sic tres mss. Sic et Grecus, absque pronomine, nisi dicas hic articulum uim habere pronominis, quod minus probabile: nam et Idatius legit, et tres unum sunt. In uulgatis, et hi tres unum sunt.

33. Interlocutionem.] . Et ita fere omnes codices. Romana tamen et Parisiensis editiones, interrogationem, minus apte.

34. Responderet.] Sic lego in solo A. Cetera uel edita, uel manuscripta, responderit. Prior lectio magis placet, significans Eutychem etiam tum cum absurdissimam suam confessionem promeret, debuisse  a iudicibus redargui. Greca ad utramque lectionem aptari possunt.

35. Peruersam eius professionem.] In A et in Greco deest eius.

36. Increpatione repressam.] Ita in A. In ceteris, reprehensam; haud absque tautologie macula. Greca in utrumlibet traxeris.

37. Dilectionis tue diligentiam.] Sic A et editio Coloniensis anni 1551. Ita et Grecus interpres, . Alia exemplaria, sollicitudinis tue diligentiam.

38. Etiam in hac sensus sui peste purgetur.] Ita tres mss. In uulgatis, etiam ab hac sensus sui macula per te purgetur. Grecus, quod possis uertere, etiam ab hac peste in proprio sensu purgetur.

39. uel sero cognoscit.] Sic omnes. Mendose editio Coloniensis 1551. uel se reum cognoscit.

 40. Iulianum episcopum.] In solo A, Iulium.

41. Renatum presbyterum.] Addunt B, C et uulgati omnes, tituli Sancti Clementis: que adnotatio mihi suspecta est, quod 99 neque in A neque in Greco appareat: quodque usu minime receptum uideatur, ut Romani presbyteri scripto a suis titulis appellatentur, ante Symmachi pape tempora; sub quo in Romana prima synodo, inter alios subscribunt presbyteri tres eiusdem tituli S. Clementis. Existimauerum tamen uere Renatum hunc fuisse presbyterum tituli S. Clementis, cum hoc in plerisque huius epistole exemplaribus, etiam antiquis adnotetur: cumque id ascriptum fuisset ad marginem, inde in textum irrepsisse. Ceterum hic ipse uidetur esse Renatus presbyter, ad quem est epistola Theodoreti 116.

42. Nobis est probata.] In uulgatis, nobis est sepe probata. Sed istud seue nec in Greco occurrit, nec in tribus mss.

43. Asterio et Protogene uu. CC. coss.] Hic est annus ere uulgaris 449; cui additis 38, prodibit annus  ere Hispanice 487. Emendandi igitur codices qui eram 483 aut 486 huic epistole subnotant. Nos hunc temporis characterem uelut adiectitium consulto pretermisimus.

44. Tiburtius notarius, iussu domni mei uenerabilis pape Leonis edidi.] Hanc subscriptionem uni debemus Rustico diacono, et codici A; qua Tiburtius notarius cum epistolam istam se iussu pape Leonis edere testetur; uel inde apparet, non eam ad solum Flauianum, cui inscribitur, fuisse transmissam; sed per omnes Christiani orbis Ecclesias sparsam, eoque encyclicam: ut nimirum  instar symboli, pro fidei regula orthodoxis esset.


Lib. u, pag. 56. Defensio decreti synodi Chalcedonensis.

Que uulgo inscribitur, Definitio fidei concilii Chalcedonensis, hanc passim libris Iu et u appellat uigilius Decreta; 100 singulariter autem, Decretum, cap. 17 et 18 libri huius quinti, qui specialem eius defensionem  continet. Exstat porro hoc fidei decretum actione 5 synodi Chalcedonensis: ubi scite adnotauit Seuerinus Binius, perperam in antiquis editionibus Latinis proferri hoc loco duas eius concilii definitiones, sub his titulis: Diffinitio concilii Chalcedonensis sub quadruplici editione. Dominus noster, et Saluator iehsu Christus, etc.; tum pagina sequenti: Al a Diffinitio Chalcedonensis synodi similiter sub quadruplici editione. Sufficeret quidem, etc. Nam et in Grecis uulgatis, et in Latinis mss. exemplaribus unica est Chalcedonensium Patrum, unius inscriptionis, unoque ductu decurrens fidei Definitio, que primum edita et promulgata est actione quinta: ac deinde iterum recitata actione sexta coram Marciano Augusto. Que quia haud absque mendis hactenus prodiit, et quinti huius libri argumentum est, placuit duas eius uersiones e peruetustis et optime note codicibus proponere: alteram auctore anonymo, ex codice nostro; alteram ex codice iam citato clarissimi uiri Ioannis Bouhierii, auctore qui ascribitur, Rusticus per gratiam  Dei diaconus sancte Ecclesie Rome; qui passim admonet, se cum Grecis et Latinis, presertim monasterii Acemetarum exemplaribus contulisse, distinxisse, emendasse: feriasque adnotat et mensium dies quibus singularum partium recensionem absoluit. Sed eas notas plerasque corruperunt librarii, una inter alias excepta, que ad finem actionis octaue, sic se habet: Confeci die ferie uI calendis Aprilis, indictione XIII. Erat tum littera dominicalis B, annus ere Christiane 550; quo anno Rusticus diaconus uersabatur Constantinopoli cum uigilio papa; a quo per schisma deficiens, de gradu diaconatus deiectus est cum Sebastiano item Romane Ecclesie diacono, per sententiam uigilii pape, eo ipso anno 550, indictionis XIII in schismaticos latam: quam uidere poteris  inter pontificum Romanorum epistolas, uel apud Baronium anno eodem.

In duabus, quas dixi, decreti Chalcedonensis uersionibus,  formulas fidei, Nicenam et Constantinopolitanam in unum 101 coniecimus, quod in autographis, uix perpaucis et exigui momenti apicibus inter se discreparent. Que porro anonymi translationi inserta est Greca dictio, , librarium usque eo transuersum egit, ut in editione Conciliorum Coloniensi  anni 1551, pag. 883, columna 4, eius loco scriberet Macedonianos; quod textui primigenio, et uersionibus aliis minime quadrat. Non aduertens Grecam hanc uocem relictam esse ab antiquo in erprete , quo eam Latino uocabulo non satis a se expressam esse demonstraret.





DEFINITIO FIDEI CONCILII CHALCEDONENSIS, DCXXX PATRUM, Actione quinta edita et promulgata: iterumque recitata actione sexta coram Marciano Augusto.



[1Kb] EX uERSIONE RUSTICI DIACONI.


Sancta, et magna, et uniuersalis synodus, que per gratiam Dei, et precepta piissimorum et Christianissimorum  imperatorum nostrorum, ualentiniani et Marciani Augustorum congregata est in Chalcedona metropoli prouincie Bithyniorum, in ecclesia sancte et uictricis martyris Euphemie, hec definiuit que subter scripta sunt.

102 Dominus noster et Saluator iehsu Christus, notitiam fidei discipulis suis firmans dixit: Pacem meam do uobis, pacem meam relinquo uobis , ut nullus dissonet a proximo circa dogmata pietatis, sed ut  pariter ueritatis ostenderent predicationem. Quia uero non desinit per zizania sua diabolus contra semina pietatis insurgere, et semper aliquid nouum contra ueritatem inuenire; propter hoc Dominus, ut consueuit, prouidens humano generi, piissimum hunc et fidelissimum ad emulationem crexit imperatorem. Et undique sacerdotii presides ad se conuocauit, ut gratia Domini omnium nostrum Christi operante, omnem quidem mendacii a Christi ouibus pestilentiam remoueat, floribus  autem ueritatis eas pinguescere faciat. Quod et perfecimus, communi iudicio dogmata expellentes erroris; et inerrabilem Patrum renouauimus fidem: symbolum trecento um decem et octo omnibus predicantes. Et eos ut proprios Patres esse ascribimus, qui postea in magna Constantinopoli congregati sunt centum quinquaginta, et 103 eamdem fidem ipsi quoque confirmauerunt. Definimus igitur, ordinem et omnes formulas fidei conseruantes nos quoque eius  que apud Ephesum olim facta est sancta synodus ; prefulgere quidem recte et immaculate fidei, expositionem 318 sanctorum beatissimorum Patrum apud Niceam, sub pie recordationis Constantino principe congregatorum. Obtinere autem etiam 150 sanctorum Patrum apud Constantinopolim definitam: ad interemptionem tunc exortarum hereseon, confirmationem uero eiusdem catholice et apostolice nostre fidei.



EX ALTERO CODICE MS. DIuIONENSI.


Sancta, et magna, et uniuersalis synodus, que secundum Dei gratiam, et sanctiones piissimorum,  Christianissimorumque imperatorum nostrorum, ualentiniani et Marciani Augustorum, congregata est apud Chalcedonam metropolim Bithynie prouincie, in martyrio sancte et uenerabilis martyris Euphemie, definiuit subter annexa.

Dominus noster et Saluator iehsu Christus notitiam fidei confirmans discipulis suis ait: Pacem meam do uobis, pacem meam relinquo uobis, ut nullus a proximo dissonet in doctrina pietatis, sed equaliter predicationem  ueritatis ostendant. Quoniam uero non quiescit nequissimus sua zizania sationibus pietatis inspergere, noui aliquid contra ueritatem semper inueniens, ob hoc consuete Dominus noster prouidens humano generi, piissimum hunc et fidelissimum principem ad zelum fidei suscitauit: et undique sacerdotii principes conuocauit, quatenus gratia Domini omnium nostrum Christi operante, ab ouibus Christi omnem pestem quidem mendacii submoueret, germinibus autem ueritatis  pingues efficeret. Quod quidem et fecimus, communi decreto dogmata fugantes erroris: et integram Patrum renouamus fidem, trecentorum decem et octo symbolum omnibus predicantes: et tanquam domesticos qui pietatis huius compositionem receperunt Patres ascribentes, qui postea apud Constantinopolim conuenerunt centum quinquaginta, qui et ipsi eamdem fidem subsignauerunt. Definiuimus igitur ordinem, et omnes formas fidei. Conseruantes  quoque eam que apud Ephesum olim facta est sancta synodus; cuius presides fuerunt sancte memorie Celestinus Romanorum urbis antistes,  et Cyrillus Alexandrine Ecclesie. Et prefulgere quidem recte et immaculate fidei expositionem trecentorum decem et octo sanctorum et beatissimorum Patrum apud Niceam sub pie recordationis Constantino principe congregatorum: obtinere autem etiam centum quinquaginta sanctorum Patrum apud Constantinopolim definitam ad interemptionem tunc exortarum hereseon, confirmationem uero eiusdem catholice, et apostolice nostre fidei



SYMBOLUM CCCXuIII SANCTORUM PATRUM APUD NICAEAM.


Credimus in unum Deum, Patrem omnipotentem, factorem celi et terre, uisibilium omnium et inuisibilium. Et in unum Dominum Iesum Christum, Filium Dei unigenitum: qui genitus est ex Patre ante omnia secula: lumen de lumine, Deum uerum de Deo uero: genitum non factum, consubstantialem Patri, per quem omnia facta sunt. Qui propter 104 nos homines, et propter nostram salutem descendit, et incarnatus est, atque inhumanatus est, et passus est, et resurrexit tertia die: et ascendit in celos, uenturus iudicare uiuos et mortuos. Et in Spiritum sanctum. Eos autem qui dicunt: Erat aliquando quando non erat, et antequam nasceretur non erat: et quia ex non exstantibus factus est, aut ex alia substantia uel subsistentia; dicentes esse aut conuertibilem aut mutabilem Filium Dei, hos anathematizat catholica et apostolica Dei Ecclesia.



SYMBOLUM CL SANCTORUM PATRUM, QUI IN CONSTANTINOPOLIM CONGREGATI SUNT.


Credimus in unum Deum, Patrem omnipotentem, factorem celi et terre, uisibilium omnium et inuisibilium. Et in unum Dominum Iesum Christum, Filium Dei unigenitum: qui de Patre genitus est ante omnia secula: lumen de lumine, Deum uerum ex Deo uero: genitum non factum, consubstantialem Patri per quem omnia facta sunt. Qui propter nos homines, et propter nostram salutem descendit: et incarnatus est de Spiritu sancto et Maria uirgine, et inhumanatus est: crucifixus est pro nobis sub Pontio Pilato, et sepultus est: et resurrexit tertia die: et ascendit in celos, et sedet ad dexteram Patris: et iterum uenturus est cum gloria iudicare uiuos et mortuos: cuius regni non erit finis. Et in Spiritum sanctum Dominum, et uiuificantem: ex Patre procedentem: cum Patre et Filio adorandum, et conglorificandum: qui locutus est per prophetas. In unam catholicam et  apostolicam Ecclesiam. Confitemur unum baptisma in remissionem peccatorum: exspectamus resurrectionem mortuorum, et uitam futuri seculi. Amen.

Sufficeret quidem ad plenam cognitionem pietatis, et confirmationem, sapiens 105 hoc et salutare diuine gratie symbolum. De Patre enim, et Filio, et Spiritu sancto perfectionem docet: et Domini inhumanationem fideliter accipientibus representat. Sed quoniam ii qui ueritatis reprobare predicationem conantur, per proprias hereses, nouas uoces genuerunt: et hi quidem mysterium dispensationis  Domini que propter nos facta est, corrumpere presumentes, et uocem de uirgine denegantes: alii uero confusionem permixtionemque introducentes, et unam naturam esse carnis et diuinitatis stulte confingentes: et passibilem unigeniti diuinam naturam per confusionem prodigiose dicentes. Propter hoc illis omnem machinationem contra ueritatem uolens claudere presens nunc sancta, et magna, et uniuersalis synodus, predicationem hanc ab initio immobilem  docens, decreuit ante omnia, fidem in recusabilem permanere CCC. X. et uIII sanctorum Patrum. Et doctrinam confirmat, que de substantia Spiritus sancti CL Patribus postea congregatis in regia ciuitate tradita est, propter 106 illos qui Spiritui sancto repugnabant: quam illi omnibus notam fecerunt, non quasi aliquid deesset antecedentibus inferentes; sed de Spiritu sancto intellectum eorum contra illos qui dominationem eius respuere tentauerunt, Scripturarum testimoniis declarantes. Propter illos  autem qui mysterium dispensationis corrumpere moliuntur, et purum hominem esse illum qui ex sancta uirgine Maria natus est, impudenter delirant, epistolas synodicas beati Cyrilli quondam Alexandrine Ecclesie presulis, ad Nestorium et ad alios per Orientem congruas existentes suscepit, ad conuincendas Nestorii uesanias; interpretationem uero eorum qui salutaris symboli mentem pio zelo nosse desiderant. Quibus etiam epistolam  maxime et senioris urbis Rome presulis, beatissimi et sanctissimi archiepiscopi Leonis, que scripta est ad sancte memorie archiepiscopum Flauianum, ad perimendam Eutychis malam intellegentiam consequentissime coaptauit: ut pote et magni illius Petri confessioni congruentem et communem 107 quamdam columnam nobis aduersum praua dogmata existentem, ad confirmationem rectorum dogmatum. His namque qui in duos Filios dispensationis diuine mysterium discerpere  nituntur obsistit: et illos qui passibilem deitatem unigeniti sunt ausi dicere, sacro cetu expellit: et his qui in duabus naturis Christi, temperamentum aut confusionem exquirunt resistit; et eos qui celestem, aut alterius alicuius esse substantie dicunt quam ex nobis adsumpsit serui formam, ut dementes abigit: et qui duas quidam ante unitionem naturas Domini fabulantur, unam uero post unitionem confingunt, anathematizat. Sequentes igitur sanctos Patres, unum  eumdemque confiteri Filium, Dominum nostrum Iesum Christum, consonanter omnes docemus: eumdem perfectum in deitate, et eumdem perfectum in humanitate: Deum uere, et hominem uere eumdem ex anima rationali et corpore: et consubstantialem Patri secundum deitatem, et consubstantialem nobis eumdem secundum humanitatem, 108 per omnia nobis similem absque peccato: ante secula quidem de Patre genitum secundum deitatem; in nouissimis autem diebus  eumdem propter nos, et propter nostram salutem, ex Maria uirgine Dei genitrice, secundum humanitatem. Unum, eumdemque Christum, Filium, Dominum, unigenitum, in duabus naturis inconfuse, immutabiliter, indiuise, et inseparabiliter agnoscendum: nusquam sublata differentia naturatum propter unitionem; magisque salua proprietate utriusque nature, et in unam personam atque subsistentiam concurrente. Non in duas personas  partitum siue diuisum, sed unum et eumdem Filium unigenitum, Deum uerum, Dominum Iesum Christum: sicut ante prophete de eo, et ipse nos iehsu Christus erudiuit, et Patrum nobis symbolum tradidit. His igitur cum omni undique scrupulositate et diligentia a nobis dispositis, definiuit sancta et uniuersalis synodus, alteram fidem nulli licere proferre, uel conscribere, aut componere; aut sentire, aut docere aliter. Eos autem qui ausi sunt componere fidem alteram, aut certe proferre;  aut docere aut tradere alterum symbolum, uolentibus uel ex gentilitate ad agnitionem ueritatis uel ex Iudeis, uel 109 ex heresi quacunque conuerti; hos, si episcopi fuerint aut clerici, alienos  esse episcopos ab episcopatu, et clericos a clero: si uero monachi aut laici fuerint, anathematizari.

 Sufficeret quidem ad plenam cognitionem pietatis et confirmationem, sapiens hoc et salutare per Dei gratiam symbolum. De Patre enim, et Filio, et sancto Spiritu plenitudinem docet, et Domini inhumanationem fideliter accipientibus representat. Sed quoniam ledere predicationem ueritatis conantes, propriis heresibus nouas uoces proferunt; hi quidem mysterium Domini propter nos diuine dispensationis  audentes corrumpere, et Matris Dei uirginis appellationem recusant. Alii uero confusionem, permixtionemque introducunt, et unam naturam carnis et deitatis stulte confingunt; passibilem unigeniti diuinam esse naturam, confusione portentosa dicentes. Ob hoc illis omnem machinationem contra fidem uolens claudere presens nunc sancta, et magna, atque uniuersalis synodus, predicationem hanc ab initio inconcussam docens constituit prediceteris, trecentorum  decem et octo sanctorum Patrum fidem manere inlesam. Et propter illos qui aduersum sanctum Spiritum pugnant () posterioribus temporibus a Patribus apud Constantinopolim centum quinquaginta congregatis, de essentia Spiritus conroborat traditam disciplinam, quam illi omnibus notam fecerunt: non quasi deesset aliquid precedentibus inferentes, sed de sancto Spiritu suam sententiam promulgantes; aduersum eos qui ueritatem ipsius ledere tentauerunt, Scripturarum  testimoniis roborantes. At uero propter illos qui mysterium dispensationis uiolare conantur, purum hominem esse qui ex sancta uirgine Maria natus est, impudentius delirantes, beati Cyrilli Alexandrine ecclesie presulis synodicas litteras ad Nestorium, et ad alios per Orientem, acceptissimas habet, ad conuincendas Nestorii blasphemias, et ad interpretationem salutaris symboli his qui nosse desulerant. Quibus etiam  epistolam magne et senioris Urbis presulis beatissimi et sancti archiepiscopi Leonis, que scripta est ad sancte memorie archiepiscopum Flauianum, ad sensus pessimos Eutychis auferendos, consequentissime aptauit: ut pote magni illius Petri confessioni congruentem, et quamdam columnam nobis aduersum praua dogmata existentem, ad confirmationem recti dogmatis. His enim qui in duos filios, dispensationis diuine mysterium discerpere nituntur obsistit: et illos qui passibilem deitatem  unigeniti ausi sunt dicere, a sacro cetu expellit: et his qui in duabus naturis Christi, permixtionem aut confusionem exquirunt resistit: et eos qui celestem, aut alterius alicuius esse substantie dicunt quam ex nobis assumpsit serui formam, ut dementes abigit: et qui duas quidem ante unitionem naturas Domini fabulantur, unam uero post unitionem confingunt, anathematizat. Sequentes igitur sanctos Patres, unum eumdemque confiteri Filium, et Dominum  nostrum Iesum Christum, consona uoce omnes docemus: eumdem perfectum in deitate, eumdemque perfectum in humanitate: Deum uere, et hominem uere eumdem ex anima rationali et corpore: cessentialem nobis eumdem secundum humanitatem, per omnia nobis similem absque peccato: ante secula quidem de Patre genitum secundum deitatem, in nouissimis autem diebus eumdem propter nos, et propter salutem nostram, ex Maria uirgine Theotoco secundum humanitatem.  Unum eumdemque Christum, Filium, Dominum, unigenitum, in duabus naturis inconfuse, immutabiliter, indiuise, inseparabiliter agnoscendum. Nusquam sublata essentia naturarum propter unionem, magisque salua proprietate utriusque nature, et in unam personam atque subsistentiam concurrente. Non in duas personas partitum atque diuisum, neque disiunctum; sed unum et eumdem Filium unigenitum, Deum uerbum, Dominum Iesum  Christum; sicut ante prophete de eo, et ipse nos iehsu Christus erudiuit, et Patrum nobis symbolum tradidit.

His igitur cum omni undique ueritate, diligentia, et sollicitudine a nobis definitis, statuit sancta et uniuersalis synodus, alteram fidem nulli licere proferre uel conscribere, aut componere; aut sentire, aut docere aliter. Eos autem qui ausi sunt componere fidem alteram; aut proferre aut docere; aut tradere alterum symbolum uolenti conuerti,  uel ex gentibus ad cognitionem ueritatis uenire, uel ex Iudeis, uel heresi quacumque: hos si episcopi fuerint aut clerici, alienos esse episcopos ab episcopatu, et clericos a clero: si uero monachi  aut laici fuerint, anathematizari.




Pag. 58. Lucifer per legatum.

Ad synodum Alexandrinam  non conuenisse Luciferum Caralitanum episcopum, sed eo legatum misisse diaconum suum, testantur Rufinus lib. I, cap. 27, et Socrates lib. III, cap. 4. Nec repugnat synodica, que est Athanasii epistola ad Antiochenses, cui subscribunt diaconi duo, Herennius et Agapetus a Lucifero legati: nam et inter hos duos ordinem fuisse uerisimile est; ut qui prior censetur Herennius, potiores ea in legatione partes ageret; Ag petus legati potius comes quam legatus interesset.



Pag. 58. Pauci, sed meritis magni.

Hic inter magnos meritis episcopos censeri a uigilio Luciferum Caralitanum, mirabitur nemo, qui  S. Athanasii datam ad eum epistolam perlegerit, eius laudibus refertam. Quam epistolam quia in codicibus antiquis, Cluniacensi, Parisiensi, Pictauensi, et Pontiniacensi, iunctam reperimus uigilii Tapsensis Dialogo sub nomine Athanasii contra Arium; et quidem uulgatis eius editionibus haud paulo emendatiorem: idcirco hic eam reddimus, erudito lectori nec ingratam, nec  inutilem futuram.





EPISTOLA ATHANASII EPISCOPI ALEXANDRINI AD LUCIFERUM CARALITANUM EPISCOPUM.
 

Domino beatissimo, ac merito gloriosissimo sancto Lucifero episcopo Athanasius. Etsi credo, etiam peruenisse 110 ad sanctitatem tuam de persecutione, quam etiam nunc aduersus fraternitatem nostram facere conati sunt inimici Christi, querentes sanguinem nostrum; possunt tamen etiam carissimi nostri referre  religioni tue. In tantum enim rabiem suam per milites extendere ausi sunt, ut non solum ciuitatis clericos effugarent, sed etiam ad eremitas exirent, et funestas suas manus aduersus monachos immitterent. Inde factum est ut etiam ego me longius abducerem, ne etiam qui nos susceperunt, negotium ab eisdem paterentur. Cui enim parcerent Ariani, qui nec animis suis pepercerunt? quando autem poterunt recedere a suis nefandis actibus, dum permanent negando Christum Dominum unicum Filium Dei? Hec est radix eorum prauitatis: hoc suo arenoso fundamento edificant peruersas suas uias: sicut scriptum inuenimus in tertio decimo psalmo . Dixit insipiens in corde suo, Non est Deus. Et mox sequitur: Corrupti sunt, et abominabiles facti sunt in operibus suis. Inde Iudei negantes Filium Dei, digni fuerunt audire: ue genti peccatrici, populo pleno delictis, semen malignum, filii sine lege . Unde sine lege? quippe quia dereliquistis Dominum. Inde beatissimus Paulus, cum cepisset non tantum credere in  Filium Dei, uerum etiam predicare deitatem ipsius, dixit: In nullo mihi mali conscius sum . Ita enim iuxta uestram confessionem, etiam nos optamus tenentes apostolicum traditionem, uiuere iuxta diuinam legem; ut possimus uobiscum inueniri in choro illo, in quo nunc exsultant patriarche, prophete, apostoli ac martyres. Licet igitur Ariana insania cum extranea potentia ita seuiret, ut non liceret nec fratres libere eremum uidere, tamen iuxta orationes tuas Deo fauente, etsi cum labore et periculo, uidere potui fratrem, qui solet tam necessaria quam epistolas sanctitatis tue quam aliorum destinare. Accepimus itaque epistolas ac libros religiosissime ac sapientissime anime tue, in quibus perspeximus imaginem apostolicam, fiduciam propheticam, magisterium ueritatis, doctrinam uere fidei, uiam colestem, martyrii gloriam, triumphos aduersus heresim Arianam; cum traditione integra Patrum nostrorum, regulam rectam ecclesiastici ordinis. O uere Lucifer, qui lumen ueritatis  111 ferens posuisti super candelabrum ut luceat omnibus. Quis enim exceptis Arianis non peruidet ex tua doctrina, quod ueram quidem fidem, maculam autem Arianorum ualde et admirabiliter, ut est lumen a tenebris, ita separasti ueritatem a calliditate, et a prauitate hereticorum defendisti Ecclesiam catholicam,  et probasti nichil esse, sed tantum phantasiam, Arianorum uerba. Docuisti calcandos esse presides diabolicos. Quam bona hortamenta tua ad martyrium! quam desiderantissime ostendisti moriendum esse pro Christo Filio Dei: quam futuri seculi et uite celestis amorem manifestasti! uideris esse uere templum Saluatoris, qui in te habitans hec ipse per te loquitur, ipse qui tantam gratiam tribuit sermonibus tuis: quippe qui ante eras apud omnes amabilis, nunc tamen tantus est amor affectionis tue in animis omnium collocatus, ut Eliam te temporibus nostris nominent. Et non mirum: si enim qui Deo placere uidentur, filii Dei nominantur, quanto magis participes prophetarum confessores, et maxime te appellari dignum est? Credimus quod non tu solus hec locutus es, sed Spiritus sanctus tecum. Unde tanta memoria Scripturarum? unde sensus et intellectus earumdem integer? unde talis ordo sermonis compositus est? unde tanto hortamenta in uiam celestem? unde fiducia contra diabolum, et probationes aduersus  hereticos, nisi Spiritus sanctus collocatus es et in te? Gaude igitur, in eo te esse iam per fidem, in quo etiam precessores tui nunc sunt martyres, hoc est in choro angelorum. Gaudemus etiam nos, habentes, te exemplum uirturis, patientie, et libertatis. Nam de his que scripsisti de nomine meo, erubesco aliquid proferre, ne uidear adulator; sed scio et credo ipsum Dominum, qui sancto et religioso animo tuo reuelauit omnem notitiam, redditurum tibi etiam pro hoc labore premium in regno celorum. Quia ergo talis es, precatorem te esse pro nobis per orationes tuas Dominum petimus, ut iam inspicere dignetur  Ecclesiam catholicam, et eripiat omnes famulos suos de manibus persecutorum; quo etiam hi omnes qui propter metum temporalem cecderunt, leuare se 112 tandem possint, et reuerti ad uiam iustitie, a qua seducti uagantur, nescientes in qua fouea sint miseri. Specialiter autem ego peto, si aliquid minus a me dictum est, ignoscere digneris.  A tanto enim fonte quod potuit, imperitia mea uix haurire ualuit. De fratribus autem nostris, si minus potui uidere eosdem, iterum ut ignoscas peto: est enim ipsa ueritas testis, optasse me et desiderasse hoc impetrare, et tantum habuisse dolorem quod non potui. Nam nec lacryme cessauerunt ab oculis, nec gemitus ab animo, quia nec fratres permittimur uidere. Testis est autem Dominus, quia nec parentes quos habeo potui uidere ex quo persequuntur nos. Quid enim non faciunt Ariani? It nera obseruant, curas agunt de proficiscentibus et exeuntibus de ciuitate, naues querunt, eremitas girant, domos perturbant, concutiunt fratres, singulis negotia concinnant. Sed Deo gratias; dum hec agunt, tanto magis et plus exsecrantur ab omnibus, et cognoscuntur uere, ut dixit sanctitas tua, mancipia esse Antichristi. Eo ipsi miseri dum in odio habentur, durant in malignitate sua, donec morte aui sui Pharaonis et ipsi damnentur. Salutant religionem tuam qui mecum sunt. Dignare salutare qui tecum sunt. Diuina Dei gratia incolumem  te memorem nostri semper beatum conseruet, merito homo Dei, famule Christi, particeps apostolorum, solatium faternitatis, magister ueritatis, sed in omnibus desiderantissime.




[COMMENTARIUM]

Hactenus epistola. Has in Luciferum Caralitanum congestas ab Athanasio sane exquisitas laudes memorant Marcellinus et Faustinus presbyteri Luciferiani, in libello precum ad ualentinianum, Theodosium, et Arcadium imperatores, aliisque Luciferi eiusdem preconiis cumulant; quem aiunt quatuor in exsiliis per decem annos dire uexatum, diuinas in eis et apostolicas uirtutes operatum esse: tanti uero estimatos eius libros a magno Athanasio, ut eos ille in Grecum stylum transtulerit, ne tantum boni Greca lingua non haberet. Unde et queruntur, cum Lucifer secundum Scripturas diuinas et crediderit, et docuerit, et uixerit, et in nomine Christi sit uirtutes operatus; tamen ad opprimendos uere fidei uindices, illos a Lucifero Luciferianos 113 per contumeliam appellari. uerum  he laudes, attendendum est quando et a quibus profecte sint. Laudatus est Lucifer a laudato uiro Athanasio adhuc uiuus, cum nichil eatenus non laude dignum uel egisset, uel scripsisset: sic et ab Hilario Pictauensi, initio libri aduersus Constantium iam uita functum, sanctis uiris annumeratus est pro catholica fide in exsilium actis. Laudatus est a Marcellino et Faustino schismaticis, iam pridem mortuus, cum uite pie sancteque traducte fedissimam schismatis aspersisset labem. Lucifer, contemptu seculi, sacrarum Litterarum peritia, fidei constantia, integritate morum, miraculis etiam illustris, cum totius sanctitatis in sese exemplar prebuisset; postmodum ex anno Christi 362 soluta synodo Alexandrina, in Eusebium uercellensem commotior uisus, quod hic Paulini Antiochie episcopi ordinationem ab eo factam non probasset: simul egre ferens, lapsos in Ariminensi et Seleuciensi conciliis antistites, non solum in catholicam communionem, sed etiam in pristinos honores restitui; a maxime partis orthodoxorum communione  sese ultro secreuit; factus ipse multorum schismaticorum caput, qui ab eo Luciferiani nuncupati sunt. Seuerus libro II Historie: In tantum, inquit, eos qui Arimini fuerant, condemnauit , ut se etiam ab eorum communione secreuerit, qui eos sub satisfactione uel penitentia recepissent. Id recte an perperam constituerit, dicere non ausim. Plena certe obscuritatis ac periculi controuersia hec fuit, ut docuit euentus: plerique tamen catholicorum Luciferi factum improbarunt. Auctor antiquus libri de Heresibus, cui Sirmondus Predestinati titulum indidit, sic ait in heresi 81: Octogesimam et primam non heresim accusamus in Lucifero, sed schisma arguimus. Catholicus quidem per omnia: sed Luciferianos faciendo populos, et diuidendo se ab Ecclesia, a fide sua caritatem exclusit. Prosper in Chronico, ad consulatum ualentiniani III, et ualentis III, qui annum spectat Christi 370: Lucifer Caralitanus episcopus moritur, qui cum Gregorio  episcopo Hispamarum, et Philone Libye, nunquam se Ariane miscuit prauitati: sed dum rigorem iustitie erga correctionem eorum qui cesserant 114 non relaxat, ipse a suorum communione desciuit. Ambrosius orat. in funere Satyri: Lucifer enim, ait, se a nostra tunc temporis communione diuiserat: et quanquam pro fide exsulasset, et fidei sue reliquisset heredes, non putauit tamen  fidem esse in schismate. Nam etsi fidem erga Deum tenerent, tamen erga Dei Ecclesiam non tenerent, cuius paterentur uelut quosdam artus diuidi, et membra lacerari. Augustinus de Agone Christiano, cap. 30, ex quo etiam Isidorus lib. uIII Originum, cap. 5: Quod  etiam in ipsi precidi a radice uoluerunt, quis non detestandum esse cognoscat? Et ideo maxime quia hoc eis displiciut Ecclesia catholica, quod uere catholice sanctitatis est. Nusquam enim tam uigere debent uiscera misericordie, quam in catholica Ecclesia; ut tanquam uera mater, nec peccantibus filiis superbe insultet, nec correctis difficile ignoscat: e post pauca: Itaque post persecutionem que per Arianos  hereticos facta est; posteaquam pax, quam quidem catholica in Domino tenet, etiam a principibus seculi reddita est; episcopi qui perfidie Arianorum in illa persecutione consenserant, multi correcti redire in catholicam delegerunt, damnantes siue quod crediderunt, siue quod credidisse simulauerant. Hos Ecclesia catholica materno recipit sinu, tanquam Petrum post fletum negationis per galli cantum admonitum, aut tanquam eumdem post prauam simulationem, Pauli uoce correctum. Hanc illi matris caritatem superbe accipientes, et impie reprehendentes, quia Petro post galli cantum surgenti non gratulati sunt, cum Lucifero qui mane oriebatur, cadere meruerunt.

In eamdem sententiam Rufinus, Socrates, Sozomenus, Theodoretus: ex quibus apparet, laudari nunc quidem Luciferum non debere sine exceptione. Preclare multa fecit: hac una  siue pertinacia, siue austeritate, priorum recte factorum gloriam obscurauit. Hec nimirum ei defuit linea de  prototypo, cuius ad similitudinem sanctos omnes formari necesse est; cum hec sit eius uox in Euangelio, Misericordiam uolo, et non sacrificium: non enim ueni uocare iustos, sed peccatores . Excusare uidetur eius factum Hieronymus in Dialogo aduersus 115 Luciferianos, c. 7, sic de eo loquens: uentum est ad asperrimum locum, in quo aduersum uoluntatem et propositum meum, cogor de beato Lucifero, secus quidquam, quam et illius meritum, et mea humanitas poscit, existimare. Sed quid faciam? ueritas os reserat, et inuitam linguam conscium ad eloquendum pectus impellit. In tali articulo Ecclesie, in tanta rabie luporum, segregatis paucis ouibus reliquum gregem deseruit; bonus quidem ipse pastor; sed multam predam bestiis relinquens. Pretereo illa que quidam ex maledicis, quasi satis firma defendunt; hoc illum, amore glorie et nominis in posteros transmittendi fecisse: nec non et pro simultate, quam aduersus Eusebium propter Antiochenam dissensionem susceperat. Nihil istorum de tali uiro credo. Unum est quod etiam  in presenti constanter loquar, uerbis eum a nobis dissentire, non rebus; siquidem eos recipiat, qui ab Arianis baptisma consecuti sunt. Quid ergo est? Beati prenomine Luciferum ornauit Hieronymus: nunquid et illum sanctorum fastis ascriptum esse nos docuit? Sardi quidem ut sanctum publico eum cultu prosequuntur: imo et uercellenses, quamuis Eusebii sui ductu Luciferianos summopere auersati. Magnum habet pondus ad uindicandum Luciferum, harum quas dixi Ecclesiarum antiqua traditio: cui uiam sternit Hieronymus suo illo elogio, quanquam, si propius inspiciatur, satis castigato. Tantum enim ab eo crimen depellit Hilarii diaconi, noui  Deucalionis, qui baptismum Arianorum nullum putabat: aperte autem illum notat, quod bonus licet pastor, multam predam bestiis reliquisset: ac toto illo opere, aduersus Luciferianos contendit, male excludi a suis honoribus episcopos aut presbyteros lapsos, si penitentia  sua Ecclesie satisfecerint: quod ne quis forte de sectariis duntaxat interpretaretur, ipsum eorum principem his uerbis ad finem perstringit: Synodus Nicena episcopo Nouatianorum, si conuersus fuerit, presbyterii gradum seruat: que sententia et Luciferum impugnat, et Hilarium; dum idem et clericus est, et baptizatus. Quod ergo ait Hieronymus, a reliquo Ecclesie corpore Luciferum uerbis potius quam rebus dissensisse, sic fere accipiendum uidetur, quo modo id quod aiunt Socrates 116 lib. III, cap. 7, et Sozomenus lib. u, cap. 12. paulo post synodum Alexandrinam , ipsum quoque Ecclesie catholice consentientem in Sardiniam suam secessisse: ac postea nichilominus Luciferianorum schismatis fuisse auctorem. Que ad speciem contraria sic concilianda sunt: quod ille quidem iuxta decretum concilii Alexandrini, episcopos lapsos in honoribus suis recipiendos esse senserit; dum tamen constaret non ficte illos penituisse, sed sincere et ex animo ab Arianis recessisse: quem  in finem plus aliquid ab eis exigendum, quam nudam fidei Nicene professionem, qua non semel Ariani per simulationem edita orthodoxis imposuerant: nimirum ut diutius inter laicos retenti, pro defectionis sue grauitate, offensis plebibus satisfacerent, priusquam cathedris suis restituerentur. In eo porro negotio cum opinione sua mollius agi uideret, tum uero indignatum, sese et ab episcoporum lapsorum, et ab eorum qui facibus eos recepissent, communione segregasse. Ad extremum, hoc dolendum est quod cum schismatis Luciferi meminerint grauissimi et nominatissimi scriptores, tamen eius penitentie nusquam meminerint: nisi quis eam, ex Hieronymi seuero alioquin ore prolata illa beati appellatione, implicite designatam putet. Penitendi certe illi tempus non deluit, cum synodo Alexandrine, que illi offendiculo fuit, octo annis fuerit superstes, nec uita cesserit nisi anno ualentiniani septimo, Christi 370, ut Hieronymo, Prospero, aliisque obseruatum est.




Pag. 58, uersu 19. Niceni concilii auctoritate nitebatur.


Similia de Macedonio Athanasius in Epistola ad Antiochenses. Nam qui simulanter sese iactitant de confessione Nicene fidei, atque interim audent blasphemias dicere contra Spiritum sanctum, nichil aliud prestant quam quod Arianam heresim uerbis inficientur, animo sensuque retineant. Quare et Rufinus lib. I, cap. 25, Macedonianos ex Arianis prodiisse asserit. Ita, inquit, pestifera illa bestia, que per Arium primo quasi de inferis extulerat caput, 117 subito triformis apparuit: per Eunomianos qui dicunt per omnia dissimilem Filium Patri quia nullo genere similis possit esse factura factori: per Arianos, qui dicunt similem quidem posse dici Filium Patri: sed largitate gratie, non proprietate nature; in quantum scilicet potest Creatori creatura conferri: per Macedonianos, qui dicunt similem quidem Filium per omnia Patri, sanctum uero Spiritum cum Patre et Filio nichil habere commune. Refertque Augustinus libro de Heresibus, cap. 52, Macedonianos eadem de causa Semiarianorum  appellatione fuisse notatos.



Pag. 58. Apud Sirmium.

Note sunt fidei tres formule Sirmienses, uel ex Hilario et Athanasio de Synodis. At longe a uero aberrarunt Socrates, Sozomenus et Nicephorus, qui eas omnes in una et eadem Sirmiensi aduersus Photinum collecta synodo propositas fuisse prodiderunt. Etenim probatum est a Petauio nostro, tum in Animaduersionibus Epiphanianis ad heresim 73 Semiarianorum, tum in Dissertatione de Photino heretico, quam Rationarii temporum editioni tertie subiecit, solam e tribus primam formulam in ea synodo confectam esse, anno Christi 351 P. C. Sergii et Nigriniani. Secundam sexennio post, nempe anno 357 in paucorum episcoporum conuentu, quem improprie Phebadius Agennensis synodum appellauit. Tertiam demum anno 359, Eusebio et Hypatio coss., paucis item episcopis auctoribus, ac presertim Marco Arethusio;  que formula statim delata est ad concilium Ariminense. De secunda loquitur uigilius, que apud Hilarium inscribitur; Exemplum blasphemie, apud Sirmium per Hosium et Potamium conscripte: tum sub initium, ea discussa memoratur ab episcopis ualente, Ursatio et Germinio.



Pag. 58. Uniuersi Orientales episcopi.

Ancyram Galatie conuenerunt episcopi Orientales anno 358, 118 preside Basilio Ancyrano, ad rescindendam Sirmiensem illam formulam, numero ac temporis ordine secundam, cui Hosius Cordubensis episcopus, iam tum  centenario maior, ui ac tormentis adactus subscripserat. Non tamen uniuersi eo conuenerunt, sed tantum duodecim, qui synodice Ancyrane subscripti leguntur apud Epiphanium heresi 73 Semiarianorum. Neque Hilarius, de Synodis aliud habet quam quod Orientales episcopi in unum congregati eam formulam damnarint: quod indefinite dictum, de uniuersis male interpretatus est uigilius.



Pag. 58, uersu 28. Duodecim sententiarum definitiones.


Sumpsit ex Hilarii libro de Synodis, qui Ancyranos anathematismos habet tantum duodecim. Ceterum fere nouemdecim exstant in synodica Ancyrana apud Epiphanium citato loco.



Pag. 58, uersu 30. Apud Sardicam, omnium prouinciarum Orientis episcopi congregati.

uocem Orientis restituimus ex antiquis codicibus, Regio, Trecensi, et Corbeiensi: quemadmodum et prouincias episcoporum pseudosynodi Sardicensis, uel potius Philippopolitane, quas ex Hilarii libro de Synodis descripsit uigilius. Adfuisse quidem Sardicensi concilio legitimo episcopos ex aliis quoque, presertim Occidentis prouinciis, fidem faciunt inscriptiones subscriptionesque trium synodicarum Sardicensium, ad Iulium papam, ad Alexandrinos, et ad omnes episcopos catholicos, que exstant apud Hilarium in Fragmentis, Athanasium in Apologia 2, Theodoretum lib. II Hist., cap. 6, Epiphanium Scholasticum  in Hist. Tripartita, lib. Iu, cap. 24. Ex quibus fortasse qui primi hos uigilii libros typis edidere, Romam, Hispanias, Gallias, Sardiniam, Africam aliasque Occidentis prouincias hunc in locum inculcarunt. Sed aduertisse potuerant, non hic mentionem esse Sardicensis uere synodi, sed conciliabuli 119 tantum Philippopolitani, quod Sardicense ab hereticis predicatum est; cuius exstat synodica in Fragmentis Hilarii, subscripta ab episcopis hereticis 73, et e qua fidei formulam in suum de Synodis librum transtulit Hilarius. Subit interim mirari quo consilio Hilarius Pictauensis episcopus, uir apprime catholicus, suo de Synodis tractatui, non modo huius pseudosynodi Sardicensis formulam fidei, sed etiam Ancyrani et Sirmiensis conciliorum  canones sine nota inseruerit. Nisi eo spectauit, cum ad suos episcopos Gallicanos scriberet, qui forte bini, uel saltem singuli  in Orientem ad synodos ab imperatore Constantino indictas euocandi essent; ut cum totus fere Oriens a  fide catholica in multas ac uarias hereses discissus defecisset; essentque singularum hereseon episcopi, in confutandis alienis dogmatibus quam in suis stabiliendis efficaciores; premoniti Galliarum episcopi alios ex aliis refellere nossent: puta Sirmiensem formulam blasphemam, Hosio inscriptam, ex Ancyranis Semiarianorum decretis; Photinianam heresim, ex eorumdem Semiarianorum Sirmiensi concilio; et sic de aliis: neque in Orientalium cetibus tanquam omnium censores ; sed uelut eorum que recte eatenus in Oriente constituta essent, laudatores, imo et sectatores apparerent.



Pag. 58. Lydia, Europe, Thracia.

Sic lego, sic interpungo: non ut codex Regius, Libya; aut ut Corbeiensis, Lydia Europe. Nam Lydia Asie prouincia est; Libya porro uel Africe, uel etiam Asie, si de Libya seu Marmarica seu Pentapolitana  intellexeris, que ad Alexandrinum patriarchatum, et ad Aegyptum late sumptam, adeoque ad Asiam spectabat. Scripsi autem. Lydia, Europe, Thracia, etc., quia cum ad Asiam Lydia, et fere que prius appellate a uigilio fuerant prouincie referende essent; que sequuntur, nempe Thracia, Aemimontum, Mysia et Pannonie, ad Europam pertinebant.



Pag. 59. Septem definitionum capitula.

120 Ex illis uerbis que premisit uigilius, post Hilarium de Synodis, Hanc exposuimus fidem, apparet non alia hic septem capitula designari quam que apud eumdem Hilarium Pseudosardicensem fidei formulam concludunt; que nos numeris ita distinximus: 1o Similiter et eos qui dicunt tres esse deos. 2o uel Christum non esse Deum. 3o Et ante secula neque Christum. 4o Neque Filium eum esse Dei. 5o uel eum ipsum esse Patrem, et Filium, et Spiritum sanctum. 6o uel innascibilem Filium. 7o uel quod neque consilio, neque uoluntate Pater genuerit Filium; anathematizat  sancta et catholica Ecclesia. Frustra igitur Baronius anno 347 a numero 38, et Binius in notis ad concilium Sardicense, uigilium redarguunt, ex his nimirum Athanasii uerbis in epistola ad Antiochenses: Tabellas, quas nonnulli iactant quasi in Sardicensi synodo de fide conscriptos, ne legi quidem semel, aut proferri sinatis: nichil enim tale concilium definiuit. Quamuis enim certi homines nonnulla, quasi que deessent Niceno concilio, ascribere uellent, idque acriter contenderent; sancta tamen synodus que Sardis conuenit, indigne id tulit, decretoque sanciuit ne quid ulterius de fide scriberetur. Et sese contentos esse Nicena fide declarauerunt; ut cui nichil deesset, et in qua integra et solida pietas contineretur: neque edendam esse aliam professionem fidei, ne illa que Nicee scripta est, suos numeros non habere uideretur: neue illis quibus libido est, semper noua statuere, occasio huiusmodi suppeditaretur, ut iterum atque iterum de fide definiant. Hec, inquam, fortasse ualeant ad eam reiiciendam fidei formulam, que ad modum appendicis subiicitur  synodice Sardicensi ad omnes episcopos, apud Theodoretum lib. II Hist., cap. 6, et Cassiodorum siue Epiphanium Scholasticum lib. Iu Hist. tripartite, cap. 24. Sed non ad redarguendum uigilium, qui Hilarium secutus, septem capitulorum meminit, Nicene formule adiectorum, non a legitimo Sardicensi concilio, sed a Philippopolitana pseudosynodo Sardicensem ementita: cuius pseudosynodi formulam fidei, ex eius synodica epistola integram refert ibidem Hilarius.



Pag. 59. Apud Sirmium contra Photinum.

121 Quinque in synodis damnatum fuisse Photinum erudite obseruauit Petauius noster in dissertatione de Photino heretico. Primum, ex Seuero lib. II Historie, ab hereticis in synodo . Constantinopolitana, anno Christi 336. Secundo a catholicis, in Sardicensi, anno 347. Tertio, item a catholicis, in synodo Mediolanensi, anno eodem 347. Quarto,  etiam a catholicis in Sirmiensi, anno 349: quam synodum hactenus uulgo ignotam Hilarii Fragmenta apernere. Quinto denique, in altero concilio Sirmiensi, anno 351 P. C. Sergii et Nigriniani, ut notauit Socrates lib. II, cap. 24: et quidem ab hereticis Semiarianis, precipuas in eo conuentu partes agente Basilio Ancyrano. Quare concilium hoc a uigilio catholicum appellari non potuit: nisi forte a re gesta, quod in eo catholica aduersus Photinum sanctio edita sit, ac fuerint Semiariani heretici in eo profligando catholicis ipsis potentiores: etenim in hac synodo secunda Sirmiensi non tantum conuictus Photinus, damnatusque, sed etiam  Constanti imp. edicto, episcopatu deiectus est. Bene autem monuit Henricus ualesius in notis ad Ammianum pag. 7, non recte ultimam illam synodum Sirmiensem referri a Baronio in annum Christi 357: nam Thalassus, seu Thalassius, prefectus pretorio, quem  Epiphanius heresi 71 ei synodo, et disputationi Sirmiensi Photinum inter et Basilium Ancyranum interfuisse memorat, teste Ammiano, iam obierat anno Christi 353, quo Constantius imp. in Galliis agebat: Hec subinde Constantius audiens  et quedam referente Thalassio doctus, quem obiisse iam compererat lege communi, etc. Quare ante annum 353 synodum illam Sirmiensem actam esse oportuit.



Pag. 59. Diodoro et Theodoro.

In Diodorum ex Antiocheno presbytero Tarsensem episcopum, et eius discipulum Theodorum episcopum Mopsuestenum 122 odiis ardebant Eutychiani, secundum Apollinarem atque Eutychem auctores suos. Domnus Antiochenus, in epistola ad Theodosium imperatorem: Hos, inquit, qui columne ueritatis, et propugnatores pietatis fuerunt, et aduersus omnem heresem clare uirtutem exercuerunt, Diodorum et Theodorum anathematizare presumit ;  et in hoc Apollinaris similis uanitati. Claruere ambo inter scriptores ecclesiasticos; multusque est in eorum defensione ac laudibus Facundus Hermianensis, in libris quos ad Iustinianum imp. pro tribus capitulis conscripsit. Presertim uero Diodorum, Athanasii, Petri Alexandrini, Timothei Alexandrini, Basilii Cesariensis, Ioannis Chrysostomi, et Epiphanii elogiis exornat: cuius libros quamplurimos enumerans Suidas ex Theodoro Anagnoste, inter alios meminit Chronici, quo erratum Eusebii Pamphili de temporibus corrigit.



Pag. 78. Unus igitur est, etc.

Citatur hic ipse Cyrilli locus in epistola 97  S. Leonis pape ad Leonem Augustum, ex libro qui dicitur Golia; tam pertinaci errore, ut in plerasque eius epistole editiones propagatus sit. Legendum in libro qui dicitur Scholia. Nota sunt Cyriali Scholia de Incarnatione Unigeniti, quorum ex capite 13 descriptus est hic locus.



Pag. 79. Quos beatissimus Leo in unum t. c. p. d. congessit.


Habentur hec sanctorum Patrum de duabus Christi naturis testimonia in epistola S. Leonis 97 seu 95 ad Leonem Augustum: et iterum post eius epistolam 10 uel 12 ad Flauianum, in Actis Greco-Latinis concilii Chalcedonensis, parte 2, actione 2; sed non plane omnia, nec eodem ordine.



Pag. 79. Cum ergo processisset.

Gregorii Nazianzeni locus hic refertur ex uersione Rufini: 123 citatur autem a S. Leone epist. 97 seu 5 ex Homilia de Epiphania; cum tamen habeatur in oratione uulgo inscripta in Christi Natiuitatem. Nimirum hec oratio in ueteri codice Nicolai Fabri, et in altero Diuionensi inscribitur de Epiphaniis, siue de Natali Domini: quam in codice Diuione si excipit altera, De luminibus, quod est, secundis Epiphaniis; que est ipsamet in uulgatis titulum preferens  de Epiphania. Ergo natalem Domini hi uiteres Epiphaniam dixere, siue neutro genere Epiphania. Certe cum Iulianum Cesarem Ammianus Marcellinus libro XXI dicat, solemniter in ecclesiam progressum, feriarum die, quem celebrantes mense Ianuario Christiani, Epiphania dictatant; hoc ipsum euenis e Zonaras refert , die natali Saluatoris. Notat porro in hunc Ammian locum ualesius, post Baronium in Martyrologio ad 6 diem Ianuarii diu credidisse Orientales, Christum eadem die uIII idus Ianuarii et natum et tricesimo etatis anno baptizatum esse. Qua in sententia fuisse uidetur Zonaras, si hoc illi fuit Nata is Domini, quod Ammiano mensis Ianuarii Epiphania: nisi forte Epiphania prima, uIII calendas Ianuarii celebrari solita, cum secundis confudit; nec aduertit memorari ab Ammiano Epiphania, que non Decembri mense, sed Ianuario euenirent.





IN DIALOGUM CONTRA ARIANOS.



Pag. 84. Constantiam germanam eiusdem principis.


De Constantia Ariana, Constantini Magni sorore, Licinii relicta, que animam agens Constantinum fratrem ueneno sui erroris infecit, Rufinus lib. I, Hist. cap. 11; Socrates lib. I, cap. 19; Theodoretus lib. II, cap. 3: Sozomenus lib. II, cap. 26. Eoque respexit Hieronymus aduersus Pelagianos 124 ad Ctesiphontem, ante medium, cum ait: Arius, ut orbem deciperet, sororem principis ante decepit. Ubi et longa inductione probat hereses plerasque omnes mulierum interuentu per Ecclesiam fuisse diffusas.



Pag. 85, uersu 2. Alexandriam.

Temporum ordinem hic non seruauit uigilius. Nam, ut constat ex omnibus qui uitam ac res gestas Athanasii monimentis prodiderunt, imo et ex ipso Athanasio, prius Encenia templi Hierosolymitani celebrata sunt, quam Arius ab imperatore Alexandriam iudicandus remitteretur.



Pag. 85. Dedicationem Hyerosolymitane Ecclesie.


Martyrium sine adiuncto dicta est hec basilica ad sepulcrum Saluatoris exstructa, uel certe  Martyrium Seruatoris. Apud Athanasium libro de Synodis, in synodica conciliabuli Hierosolymitani, . Hanc ecclesiam Eutasthii Constantinopolitani presbyteri industria in Hierosolymis constructam fuisse adnotauit in Chronico Hieronymus: de cuius operosa exstructione ac solemni dedicatione, magno in presulum cetu qui e Tyria pseudosynodo eo confluxerant, magnifice pre ceteris Eusebius lib. III de uita Constantini, a cap. 24 ad 40, et lib. Iu, cap. 43, et aliquot sequentibus: addens, cap. 47, concilium hoc Hierosolymitanum anno imperii Constantini tricesimo celebratum fuisse, uti Nicenum anno eiusdem uicesimo. Meminit quoque Eusebius edis huius et aliarum quas in Christi honorem Constantinus erexit, in oratione de laudibus eiusdem Constantini, dicta in eius tricennalibus.



Pag. 85. In suburbano quodam cui Nicomedia nomen est.


Rufinum quem in hac prefatione fere sequitur, male hoc 125 loco expressit uigilius. Nam mortuum Constantinum ait Rufinus lib. I, cap. 11, in suburbana uilla Nicomedie: quam uillam in Chronico Hieronymus Acyronem appellat. Sic autem Rufini uerba accepit uigilius, quasi dixisset, suburbano ipsi nomen fuisse Nicomediam.



Pag. 85. Trigesimo primo imperii sui anno.

Ita etiam Rufinus lib. I, cap. 11: quam loquendi formam non facile quis explicet nisi de trigesimo primo imperii anno labente. At Paulus Orosius lib. uII, cap. 26: Constantinus, inquit, tricesimus quartus ab Augusto, gubernacula imperii a Constantio Patre suscepit, que uno et triginta annis feliciter tenuit. Sic et Socrates lib. I, cap. ultimo, et Sozomenus ad finem libri secundi, Constantinum regnasse dicunt annos triginta et unum. Eusebius in Chronico: Romanorum, inquit, 34 regnauit Constantinus annos 30, menses 10. Totidem  annis ac mensibus eius imperium definit Prosper in Chronico. Porro Eusebius lib. Iu de uita Constantini, cap. 53: Duos igitur, ait, et triginta annos  cum imperio fuit. Sic et uictor Schotti, libro de Cesaribus, eum excessisse memorat, Achyrona, rure proximo Nicomedie, anno imperii tricesimo, secundoque. Quibus consentiens Theophanes mortuum dicit anno imperii 32, siue, ut subdit, cum imperasset annis 31 et mensibus decem. uictor quoque in Epitome, siue idem cum priore, siue ab eo diuersus, Constantino tribuit annos regni 10, 12 et rursus 10, qui sunt omnes 32. Irrisor, inquit, potius quam blandus: unde prouerbio uulgari, trachala decem annis prestantissimus, duodecim sequentibus latro, decem nouissimis pupillus ob profusiones immodicas  nominatus. Ut mendo non uacet quod in eadem Epitome premittitur, imperasse illum duntaxat annos triginta.

Dies quidem certe, et annus obitus Constantini tot chronicis characteribus adnotatus est ab antiquis scriptoribus, ut ex hac parte nichil dubii supersit. Nam illum obiisse constat ipsa dominica 126 Pentecostes, XI calendas Iunii, Feliciano et Titiano coss., adeoque anno ere Christiane 337. Ita Eusebius lib. Iu de uita Constantini, cap. 64, Socrates ad finem libri primi, Prosper in Chronico, Idatius in Fastis, Chronicon Alexandrinum, et ex his fere alii.

Ad hec, de die qui Constantino fuit imperii natalis, consentiunt eruditi fuisse octauum kalendas Augusti, ex Chronico Alexandrino, Idatio in Fastis, et uetustissimo kalendario, quod edidit Bucherius cum cyclo uictorii: quam ipsam diem Socrates lib. I, cap. 1, obitui Constantii Chlori assignat: uel eo putare se significans fuisse diem eamdem et patri Constantio imperatori uite supremam, et Constantino filio imperii  primam. Hanc porro diem epocha concilii Niceni in Constantini uicennalia incurrens defigit in anno Christi 305. Quare, supra menses 9 et dies 27, imperauit Constantinus solidos annos 31: totidem enim numerantur ab uIII calendas Augusti anni 305 ad XI calendas Iunii anni 337.

Celebratum esse Nicenum concilium Paulino et Iuliano coss.  per estiuos menses, constans est doctiorum assertio. Ita Socrates lib. I, cap. 9, Chronicon Alexandrinum, concilium Chalcedonense actione secunda; itemque antique inscriptiones canonum tum Grece, tum Latine: ex quibus Baronius anno 315, Binius in notis ad concilium Nicenum, Petauius lib. XI de Doctrina temporum, cap. 41, et in Rationario. Tenuit autem synodus Nicena a XIII kalendas Iulias ad uIII kalendas Septembres, his ipsis auctoribus. Iam Eusebius qui synodo interfuit, uicesimo Constantini anno  eam habitam refert lib. Iu de uita  Const., cap. 47. At lib. III, cap. 21, Constantinum ait, et suis largitionibus, et litteris ad absentes datis cohonestasse . Quam uicennalium festiuitatem ne quis agi solitam putet primo die anni regni 20, attendat ad id quod premiserat Eusebius libri eiusdem tertii cap. 14, tempore Concilii Niceni Constantino completum esse annum imperii uicesimum. Meminerit et originis harum 127 festiuitatum, de qua sic Dio lib. XIII in Cesare Octauiano: Ei cum primum decennium exiuisset; aliud quinquennium: atque eo circumacto, rursum aliud quinquennium: post, decennium: ac eo finito, aliud iterum decennium, atque aliud ad quinquies ipsi est decretum. Ita ut continuatis decenniis, per totam uitam imperauerit. Quam ob causam posteriores quoque imperatores, etsi non ad certum tempus sed ad omnem uitam iis imperium deferatur, tamen singulis decenniis festum pro eius renouatione agunt: quod hodie quoque fit. uides orta decennalia  ab Augusti  seu uera, seu affectata modestia; qui singulis decenniis exactis, de abdicando et reipublice restituendo imperio agitaret potius quam cogitaret. Ex quo notandum est anni regni decimi et decennalium festiuitatum discrimen: erat enim annus imperii decimus, post nonum completum proximus; erant porro decennalia, festiuitates agi solite post expletum decennium, adeoque prima die anni undecimi, que et in diem imperii natalem incurrebat. Agebatur ea solemnitas eodem fere ritu quo prima ipsa imperatoris creatio, et orationibus panegyricis, epulis, ludis, certaminibus, muneribus, acclamationibus, ceteraque pompa illustrabatur. Primus Constantinus  quidquid ethnicam superstitionem  redoleret ex iis festis sustulit, et Christiano plane ritu decennalia sua, uicennalia, tricennalia exegit. Nunc ad rem propius. Exeunte anno Constantini uicesimo ceptum est concilium Nicenum ex ante diem XIII calendas Iulii. Ad octauum deinde cal. Augusti  celebrata uicennalia tum regio epulo quo omnes ad unum trecentos et octodecim episcopos excepit, tum alia eius in presentes atque absentes munificentia. Exinde ad solidum mensem anni regni 21 synodus perdurauit. Si igitur incidere Constantini uicennalia in uIII calendas Augusti anni 325, concludamus necesse est incurrisse eius tricennalia in annum 335, decennalia in annum 315; porro hanc ipsam diem anni 305 eius imperio fuisse natalem. Ad summam, imperasse illum  128 annos integros 31, menses 9, dies 27.

His igitur positis, Constantino diem imperii natalem fuisse uIII cal. Augusti, anni Christi 305, questio superest an id regni exordium a Chlori patris obitu  ducendum sit, an a Cesaris uno saltem anno ante patris obitum ei collata dignitate: que difficultas quantum Petauii nostri magnum ingenium exercuerit, intelliget cuicunque libros eius de Doctrina temporum cum eiusdem Rationario super ea re conferre libuerit.

Euenisse quidem Constantii Chlori obitum anno Christi 305 suadet imprimis uictor Schotti, qui annuum imperium ei fuisse scribit: cum enim anno 304 Diocletianum et Maximianum purpuram deposuisse, hoc est, abdicasse imperium ipsis calendis Aprilibus, Idatius, Prosper, aliique prodiderint, certe qui tum eis successit Chlorus, si unum duntaxat annum Augustus fuit, ultra sequentem annum 305 uitam atque imperium non protulerit. Suadent idipsum Eusebius et Prosper in Chronicis, qui Constantini Magni post patrem regnantis initia ad quartum persecutionis annum referunt; que cum ceperit circa Pascha anni 302, necessario quartus eius annus a Paschate anni  405 exordium ducet, quo labente Chlorus e uiuis excesserit. Fauet et citatus Socrates, eamdem ipsam diem uIII kalendas Augusti, obitui Chlori assignans, quam constat fuisse Constantino eius filio imperii natalem.

uerum his obstant Fasti consulares, qui Constantium Chlorum adhuc superstitem cum Galerio Maximiano sextum consules notant sequenti anno 306: quo ipso consulatu hec Prosper in Chronico: Constantius 16 imperii sui anno diem obiit in Britannia Eboraci: post quem filius eius Constantinus, ex concubina Helena procreatus, regnum inuadit; cuius regni initio quartus iam persecutionis none annus agebatur. Constantinus 36 regnauit annis 30, mensibus decem. Chronicon Alexandrinum iisdem coss.: Constantius Constantini Magni imperatoris pater, cum annos 12 imperasset, uita cessit. Idatius in Fastis: His consulibus diem functus Constantius: et postea leuatus est Constantius uIII cal. Augusti.

 129 Idipsum confirmatur ex annis tyrannidis Maxentii. Hic enim mox ut audiuit Constantinum Chloro patri successisse, eiusque Romam allatas esse imagines, fauentibus pretorianis militibus imperium et ipse arripuit; quod toto sexennio fuisse ab eo administratum, passim referunt Constantino dicti panegyrici; sic ut sexti anni postremo die interierit, ne septenarium illum numerum sacrum et religiosum  uel inchoando uiolaret. Anni tempus quo Maxentii caput in Africam deportatum est, indicat Nazarius hibernum, nondum satis tempestiuo mari. Porro illud certum est ex Idatii Fastis, Constantino II et Licinio II coss. quod est Maxentio Iu solo, uictum et aquis prefocatum Maxentium Rome ad Pontem Muluium Tiberi impositum. Hic erat annus Christi 312; de quo senarium si abstuleris, reliquus erit annus 306 Constantii obitu et Constantini post eum imperantis signatus exordiis. Hec fere Petauius in Rationario temporum; cuius tamen argumentatio  supponit uictum Maxentium eo hiemis tempore quod calendas Ianuarias antecedit. Nam si Ianuario aut Februario iniisset, ac deinde post solidum sexennium occubuisset Maxentius, isto calculo in anni 305 estatem Chlori obitus reiiceretur. At non statim ab interitu Maxentii, caput eius in Africam a Constantino missum est: nam Romam ingressus Constantinus corpus Maxentii queri iussit ab urinatoribus inter ingentes quos Tiberis uoluebat cadauerum aceruos: deinde instructo triumpho, caput eius a corpore resectum, tota Urbe in conto circumferri uoluit: incertumque est quanto post tempore Rome retentum fuerit, priusquam in Africam deueheretur. Imo illa Nazarii uerba, nondum satis tempestiuo mari, referre pronius est ad Februarium, appetente uere, cuius initio aperiri solet mare ad excipiendas naues, secundum illud Lyrici Romani: Soluitur acris hiems grata uice ueris et fauoni: trahuntque siccas machine carinas. Diem quidem profligati Maxentii notat Panuinius in Fastis uII calendas Octobris, nullo antiquitatis testimonio. Ego  illam repetendam opinor ex uetustissimo calendario Romano, quod edidit Bucherius noster cum uictorii 130 canone paschali; scriptumque est tempore Constantii imperatoris, Constantini Magni filii. Ibi Constantini M. ortus in hanc lucem, notatur III cal. Martii, natalis imperii uIII cal. Augusti: et aliis diebus quedam eius uictorie: ac demum u cal. Nouembris EuICTIO TYRANNI. Nec pluribus designari necesse fuit de Maxentio reportatam uictoriam, quem tyranni absque adiuncto appellatione etas illa expressit. Arcus triumphalis uictori positus  hanc epigraphen pre se tulit:

IMP. CAES. FL. CONSTANTINO. MAXIMO. P. F. AuGuSTO. S. P. Q. R. QuOD. INSTINCTu. DIuINITATIS. MENTIS. MAGNITuDINE. CuM. EXERCITu. SuO. TAM. DE. TYRANNO. QuAM. DE. OMNI. EIuS. FACTIONE. uNO. TEMPORE. IuSTIS. REMPuBLICAM. uLTuS. EST. ARMIS.  ARCuM. TRIuMPHIS. INSIGNEM. DICAuIT.

Eodem spectat inscriptio, quam statue sue Constantinus ipse apposuit, Labarum in summo hastili preferenti, ut refert Eusebius lib. I de eius uita, cap. 33:

HOC SALuTARI SIGNO, uERO FORTITuDINIS INDICIO, CIuITATEM uESTRAM TYRANNIDIS IuGO LIBERAuI, ET S. P. Q. R. IN LIBERTATEM uINDICANS, PRISTINAE AMPLITuDINI ET SPLENDORI RESTITuI.

Passim quoque apud Eusebium Hist. lib. IX, cap. 8, lib. uIII, cap. 26, et de uita Const. lib. I, cap. 29, 30, 31, 32, Nazarium in panegyrico Constantini, et Socratem lib. I, cap. 1, Maxentius tyranni nomine uenit. Nec immerito: tam atrox enim ac tam barbara fuit eius in Romanos crudelitas atque immanitas, siue senatorum aliorumque de populo cedes promiscuas spectes, siue matronarum uiolationem, siue puerorum ac pregnantium feminarum ad exta magicis artibus  scrutanda euiscerationem; siue militibus non laxatas modo habenas, sed etiam ad omne libidinis ac nequitie genus additos stimulos, ut cuius exitus 131 infelix in prisco illo Romanorum calendario pretermitti non debuit, is non aliis melius quam tyranni euictionis uocibus potuerit declarari. Ex his interim habemus, Maxentium a pretorianis militibus Rome leuatum imperatorem Iu calendas Nouembris, tribus circiter mensibus a Constantini exordio post patrem regnantis, anno Christi 306: periisse ad pontem Muluium u calendas Nouembris, pridie natalis sui, anno 312, sex annis in tyrannide expletis; anno  Constantini imperantis, nempe post patris obitum rerum potiti septimo.

Hic porro obiicies: si tum primum leuatus est Constantinus post excessum Constantii patris, anno 306 uita functi, non expleuerit in imperio annos 31, sed tantum 30, quot ei tribuunt uictor in Epitome et Eusebius ac Prosper in suis Chronicis: nec eius  uicennalia  in concilii Niceni tempus incurrerint.

Ut nodum hunc soluas, et hos auctores inter se, ac sibi ipsis concilies, distinguenda sunt imperii Constantini tria quasi exordia. Notissimum est, a morte patris, quod adnotarunt omnes: Eusebius lib. I de uita eius, cap. 16; auctores panegyricorum, Zosimus lib. II, Aurelius uictor et alii: caditque  cum morte Chlori in annum 306. Alterum, et ordine postremum, Constantini modestia inuexit. Anonymus auctor panegyrici Maximiano et Constantino Augustis dicti: Tanta, inquit, tua maturitas fuit, ut cum tibi pater imperium reliquisset, Cesaris tamen appellatione contentus, exspectare malueris ut idem te qui illum, declararet Augustum. Siquidem ipsum imperium hoc fore pulchrius iudicabas, si id non hereditarium ex successione cepisses, sed uirtutibus tuis debitum, a summo imperatore meruisses. Neque enim dubium quin tibi mature sacrum istud fastigium diuine potestatis  astrueret, qui te iam olim sibi generum, etiam antequam petere posses, sponte delegerat: Probat deinde uetus istud Maximiani consilium, ex imagine Aquileiensis palatii, ad ipsum conuiuii aspectum posita, ubi puella iam diuino decore uenerabilis, sed adhuc impar oneri suo, sustinet atque 132 offert tibi  etiam tum puero galeam auro gemmisque radiantem, et pennis pulchre alitis eminentem; ut te, quod uix ulla possunt habitus ornamenta prestare, sponsale munus faciat pulchriorem. Ex hoc ipso panegyrico habetur, simul factum esse Constantinum, ex Cesare Augustum Maximiani iussu, et ducta in matrimonium Fausta Maximiani generum: quod ego ad uIII calendas Augustas anni 307 haud inanibus coniecturis refero. Nemo  historicus, nemo chronologus, Constantini imperium ad hoc usque ultimum exordii genus moratus est: presertim cum nullius momenti uideri posset hec Augusti renuntiatio ab homine iam ante triennium abdicato: constaretque hoc ei deferendo honore, non alio spectasse Constantinum,  quam ut Fauste eius filie nuptias promereretur. Quare, superest ut uel ex patris obitu eius initia repetamus, uel ex ei collata anno 405 Cesaris dignitate.

Eusebius lib. I de uita Constantini, cap. 13, illum ait quotidie uersatum fuisse in medio illorum qui erant cum patre consortes imperii: cumque ex ephebis in iuuenile robur euasisset, , primo apud illos honore est affectus. In qua etate et honore nos eum uidimus, cum Palestinorum regionem una cum imperatore qui ceteros anteibat etate, perageret. uictor in Epitome: Constantius Constantini pater, atque Armentarius Cesares, Augusti appellantur: creatis Cesaribus, Seuero per Italiam, Maximino Galerii sororis filio per Orientem. Eodemque tempore Constantinus Cesar efficitur. Tempus designat Chronicon Alexandrinum; cum enim regni Constantini primam diem asseruisset uIII calendas Augusti, Constantio et Maximiano Iouio u consulibus, hoc est  anno 305; mox anno sequente 306, iisdem Constantio et Maximiano uI consulibus, Constantii obitum ascribit, cum prius filium Constantinum imperii et dignitatis Auguste scripsisset heredem. Suspicabar alias Constantium a patre Chloro Cesarem in Britannia creatum; ut eo respexerit Eumenius in panegyrico sic exclamans: O fortunata, et nunc omnibus beatior terris Britannia, que Constantinum 133 Cesarem prima uidisti. Duos etenim Constantini aduentus ad patrem iam Augustum, atque  ex quatuor tum Augustis primum, deprehendere mihi uidebar apud antiquos scriptores: primum ad Bononiam, seu Gessoriacum, Portum Gallorum, unde cum patre in Britanniam traiecerit: alterum Eboraci, cum patri animam agenti improuisus adfuit; et hic e cubili exsiliens, in dilectissimi filii amplexus ruit: moxque illi transcripto imperio, rebusque aliis dispositis, in medio filiorum ac filiarum suarum quasi choro  decessit e uita. Prioris aduentus meminit anonymus in tractatu de Constantio Chloro, eiusque posteris, quem ex ms. Sirmondi nostri codice edidit ualesius cum suis in Ammianum notis. Igitur, inquit, Galerius Maximianus Armentarius Constantinum patri reposcenti misit: qui ut Seuerum per Italiam transiens uitaret, summa festinatione, ueredis post se truncatis Alpes transgressus, ad patrem Constantium uenit apud Bononiam, quam Galli prius Gesoriacum uocabant. Expressius etiam Eumenius in Constantini panegyrico: Iam tunc enim, ait, celestibus suffragiis ad salutem reipublice uocabaris, cum ad tempus ipsum quo pater in Britanniam transfretabat, classi iam uela facienti repentinus tuus aduentus illuxit; ut non aduectus cursu publico, sed diuino quodam aduolasse curriculo uidereris. Hoc igitur primo Constantini ad patrem Augustum, et Augustorum primum in Britanniam aduentu, uideretur creatus ab illo Cesar, uIII cal. Augusti, anno Christi 305: ut  uere dixerit Eumenius, a Britannia omnium prima uisum Constantinum Cesarem. Quo posito dicendum esset remissum fuisse a patre Constantinum e Britannia ad Galerium Maximianum: cuius deinde insidias declinans, anno sequenti ad patrem reuersus, ei morienti astiterit. uerum re diligentius perpensa, cum ex Eusebio in uita Constantini, aliisque scriptoribus unus tantum memoretur Constantini ad patrem transitus a Diocletiani et Herculii abdicatione, non mihi uisus est ex Eumenio geminandus: cuius uerba, si propius inspiciantur, hoc ipsum pre se ferunt quod Eusebius et alii; 134 nimirum cursim aduolasse Constantinum Bononiam, ut patrem uideret; sed classe iam uela faciente, et Chloro in ea transfretante, ipsum paulo post, patris uestigia prosecutum, ei tandem Eboraci animam agenti occurrisse. Nec aliud ex anonymo citato colligi potest. Quare, opinamur Constantinum a Galerio Maximiano creatum Cesarem, uIII cal. Augusti, anno Christi 305, cum in eius aula tanquam a patre datus obses uersaretur. Nec alio sensu dici  ab Eumenio primum in Britannia Cesarem uisum, quam quod ibi in patris regnum succedens, rerum potiri ceperit. Cesarum enim duo genera fuere apud Romanos; quidam eo tantum quod essent  designati Auguste maiestatis heredes: alii quod etiam imperii consortes, et creditis sibi prouinciis summo iure preessent. In priorem Cesarum classem adlectus est Constantinus, uIII cal. Augusti, anno 305; in posteriorem, sequenti anno, Eboraci in Britannia, secundum obitum Constantii patris. Superest ergo, ut ex his  duobus initiis, Constantini imperium deducamus. Si a Cesaris dignitate accepta, regnarit annos 31 menses 9 dies 27; si a patris obitu, imperarit uno anno minus. A priore calculo decennalia et uicennalia decurrunt, eumque secutus est Eusebius in eius uita: posteriore calculo usus est Prosper, Beda de sex etatibus, et alii post Eusebium in Chronico, in quo Augustorum tantum, non etiam Cesarum annos extendit. Constantini  NOB. CAESARIS, et nondum Augusti qui exstant nummi, ad biennium illud referendi sunt, quod a primum ei delata Cesaris appellatione, ad eius cum Fausta nuptias, et Augusti ab Herculio ei collatam dignitatem intercucurrit.

Nec uero mirum uideri debet, ab accepta Cesaris et nondum Augusti dignitate, Constantini quinquennalia et decennalia decurrere. Quamuis enim antiquiores, qui ab Augusto fere usque ad Diocletianum imperio potiti sunt, ea duxisse reperiantur ab ipsa die qua Augusti renuntiati sunt: tamen exinde illa edere soliti sunt etiam Cesares: solemniter adeo ut, cum ex Cesaribus Augusti appellati essent, non ex die Auguste 135 dignitatis assumpte, sed ex die accepte Cesarum purpure festa illa auspicarentur: ut apparet ex nummis Constantii Chlori, Galerii Maximiani, Crispi quoque et Constantini, Constantii et Constantis, Magni Constantini filiorum: necnon et Iuliani, de quo refert Ammianus lib. XXI quinquennalia  uienne ab eo edita iam Augusto, et nouo Augusto, quippe anno eodem  a non multis diebus, Lutetie Parisiorum leuato; cum ante annos quinque Cesar creatus, purpuram induisset, uIII idus Nouembris anni 355, Arbetione et Lolliano coss., ex Idatio in Fastis, Socrate lib. II, cap. 27, et Ammiano lib. Xu.

Socrati non assentimur quoad diem obitus Constantini, quam fuisse ait uIII cal. Augusti: hec enim Constantino fuit dies natalis imperii ab indepta anno 305 Cesaris dignitate deducti: que dies quamuis ad quinquennia ac decennia esset solemnior, singulis tamen annis festa habebatur. Licet enim paterna purpura contectus fuerit Constantinus adhuc patri recens exstincto illacrymans; et in ea purpura paterne apotheosis solemni pompe prefuerit; exsultante et acclamante populo  quod sic patrem in se quasi rediuiuum exhiberet; dilatam tamen suscepte paterni regni administrationis festiuitatem in uIII calendas  Augusti, adepte Cesaree dignitatis anniuersariam  indicat Idatius ad uI Chlori ipsius et Galerii Maximiani consulatum, cum ait: Hic consulibus diem functus Constantius: et postea leuatus est Constantius uIII cal. Augusti: sic diem leuati Constantini a die paterni obitus seiungens: alioqui dicturus, Constantinum diem functum uIII cal. Augusti, et eadem die leuatum Constantinum eius filium.

Quartus annus persecutionis, ad initia Constantini post patrem imperantis ab Eusebio et Prospero adnotatus, de exacto non de labente accipiendus est. Annuum porro imperium quod uictor Chloro attribuit, non ab imperatoribus ad calendas Apriles anni 304 abdicatis deriuandum est, sed ab imperii 136 diuisione inter Chlorum et Galerium depacta; nempe ex quo Africam cum Italia Chlorus in Galerium reiecit, sola Gallia cum Hispania et Britannia contentus, ut testatur Eutropius libro X. uix enim de hac imperii  partitione conuentum esse potuit inter nouos Augustos ante annum 305. Fortasse etiam annuum fuit Chlori imperium, quod a Diocletiano et Maximiano Herculio purpuram exutis, Italia et Africa per unum duntaxat annum administratis, in Galerii commodum deinde cesserit.



Pag. 85, uersu 13. Sicut a Constantino fuerat delegatum.

De testamento Constantini Magni aliter Photius in uita Athanasii: Reliquit autem, inquit, testamentum cuidam presbytero Ariano, precipiens illud Constantino cognomini  reddi. Hoc enim testamento, pro Occidente, paternum Orientis imperium ei transcribebatur. Sed fraudulentus ille, multis interrogantibus an imperator testamentum fecisset, factum esse negauit; habens doli mali adiutores eunuchos. Paulo post uenit ad eum Constantius: cui presbyter occulte patris testamentum exhibet; unam gratiam hanc postulans, ut cum Ario sentiret. Hec Photius ex libro inscripto: uita et certamen sancti Patris nostri episcopi Alexandrie magni Athanasii, quibus consentiunt Simeon  Metaphrastes, et alius auctor Grecus anonymus in uita S. Athanasii uulgata.



Pag. 85. Idem Euangelus presbyter.

Baronius anno 337, IX, ait neminem unquam scriptis prodidisse, quod esset nomen illi presbytero Ariano, qui primo apud Constantiam Licinii, deinde apud Constantinum Magnum, ac demum apud filium eius Constantium, tantum gratia ualuerit: et non leui coniectura suspicatur, eum fuisse Acacium Luscum, qui post Eusebium Pamphili episcopus fuit Cesariensis. Certe Euangelum appellat uigilius in codice Thuano; dubium relinquens an proprie sic fuerit nuncupatus, 137 an uero appellatiue, quod Constantio boni nuntii baiulus fuerit; tradito patris testamento, Orientis eum imperio preficiens.



Pag. 85, uersu 20. Arrius est in Ecclesiam reuocatus.

Quidquid sit de etymo apud Grecos, ego Latinas uoces Arrius, et Arrianus cum gemino rr scribendas  censeo; primum auctoritate ueterum et bone note codicum, qui sic representant: deinde propter Arriam priscis Romanis notissimam gentem, e qua M. ARRIUS SECUNDUS in antiquo numismate argenteo apud Fuluium Ursinum, eiusque illustratorem ac locupletatorem Carolum Patinum, qui et Q. Arrii, et L. Arrii nummos profert, hactenus uulgo incompertos. Arrium heresiarcham Constantino Magno superstitem, et Constantio eius filio acceptissimum fuisse asserit uigilius, post Rufinum lib. I Hist., cap. 11, et Paulum Orosium, cuius hec sunt uerba lib. uII, cap. 29, ad annum U. C. 1092: Fit igitur Arrio noui erroris auctori, ceterisque discipulis ipsius, ad familiaritatem Constantii imperatoris promptus aditus, et facilis uia. Imo idipsum tradidere, quotquot antiqui res gestas S. Athanasii ex professo conscripserunt; Photius ex anonymo uetustiore, Metaphrastes et alius incertus auctor eius uite que est edita cum ipsius operibus. Cum tamen Socrates lib. I, cap. 25, Theodoretus lib. I, cap. 14, Sozomenus lib. II, cap. 28 et sequentibus,  Marcellinus et Faustinus presbyteri in libello precum ad imperatores dato, circa annum Christi 385, medio tempore inter Arcadii initia, et obitum ualentiniani Iunioris: imo et ipse Athanasius oratione 1 contra Arrianos, et in Epistola ad Serapionem de morte Arrii, diserte affirment interiisse Arrium, superstite felicis memorie Constantino: qui et ei diuinam uindictam comminatus erat, si fidem Nicenam ficte profiteretur: et eo sublato, fidem concilii Niceni  auctoritate et nutu diuino reuera confirmatam asseruit: et propterea illo exitu Arrii magnopere letatus est. Hos tam graues scriptores, qui contraria locuti uidentur, conciliati posse censeo, si quis Hilarium, 138 Epiphanium, Sulpicium Seuerum, aliosque in rem hanc infra a nobis producendos secutus, duos Arrios agnoscat, uti cognomines, ita temporis eiusdem, eiusdemque erroris: quorum alter, idemque nefarie secte sue primus artifex, uiuo adhuc Constantino effusis uisceribus infelicem animam  efflarit; alter Constantino superstes, in multa apud Constantium gratia fuerit.



Pag. 85. Arimini, uel Seleucie.

Duo hec concilia, alterum Occidentalium episcoporum, Orientalium alterum, in gratiam Arianorum a Constantio indicta esse uno eodemque anno Christi 359, Eusebio et Hypatio consulibus, asserit Socrates lib. II, cap. 29, 30, 31 et 32. Et de illis uidendi etiam Theodoretus lib. II, a cap. 18; Sozomenus lib. Iu, a cap. 15, presertim uero Athanasius, libro de synodis.



Pag. 86. Constantinus Constantius.

Ita codices plerique omnes. In uno Iurensi, Constantius Constantinus; ut uix dubium sit, quin Constantio uigilius in hac fictitia epistola, Constantini patris aut prenomen, aut cognomen appinxerit. Utrumuis, certe preter morem: nam neque in nummis antiquis, neque in edictis, aliisue inscriptionibus, aliter hic imperator appellatus est, quam Flauius  Iulius Constantius.



Pag. 86. Athanasium eiusdem erroris episcopum.

Ita codices Iurensis, Remensis et Thuanus, cum alioquin in nonnullis exemplaribus diaconus legatur pro episcopo. Sed absurdum nimis esset, anno secundo Constantii Athanasium diaconum inducere, quem constat decem minimum annis ante 139 Constantini M. obitum Alexandro in episcopatu Alexandrino successisse.



Pag. 108. Indagare.

Post hanc uocem uulgata editio sex fere columnas interserit, que desunt in codicibus Iurensi, Thuano et Aruernensi: in quibus post indagare, statim sequitur: Athanasius dixit: Quoniam excellentiam tuam, etc. Quare et nos ex fide horum codicum, has ipsas columnas hic pretermissas, in ampliorem  et tribus libris constantem disputationis  huius editionem reiecimus; qua non Ariani tantum, sed etiam Photiniani et Sabelliani errorum suorum redarguuntur.



Pag. 109, uersu 19. Subiungit idem propheta.

Imo premittit quarto ante uersiculo. Hoc igitur loco, subiungit, uigilio idem est quod preterea dicit, seu coniunctim asserit.



Pag. 112, uersu 10. Omni uirtute falletur.

Ita codices mss. omnes. Frustra autem hic adnotauit Cassander omni ueritate: idem est enim omni  uirtute falletur, ac si diceret quantus quantus est, aberrabit a uero. Nimirum quecunque sit Euangeliste uel in sentiendo ueritas, uel fides in narrando; fallitur tamen, si et Christus fallitur.



Pag. 113, uersu 31. Firmans tonitruum.

Ita codex Iurensis: male alii formans tonitruum: est enim hoc loco Amos Iu, 13, apud LXX, Alio spectat quod habet uersio uulgata ex Hebreo, formans montes.





IN DIALOGUM CONTRA ARIANOS, SABELLIANOS, ETC.



Pag. 118. Prefatio incerti auctoris in sequentem Dialogum.


uideri possit cuipiam uigilius huius auctor prefationis: qua nimirum persuaderet lectoribus, ipsiusmet Athanasii esse hanc disputationem, non recentioris  alicuius qui nomen eius usurpasset. Hoc porro dici non potest, cum uigilii hypothesim hec prefatio plane euertat. Primo enim inducit uigilius Athanasium cum illo ipso Ario heresiarcha disputantem, qui in synodo Nicena damnatus, indeque ab imperatore in exsilium amandatus fuerat. Frustra igitur huius auctor prologi, alterum eiusdem secte, eiusdemque nominis Arium cum Athanasio committit. Deinde supponit uigilius, secutus Rufinum et auctores uite S. Athanasii, Arium heresiarcham superstitem fuisse Constantino Magno, ut secundo Constantii anno eum Laodicee coram Probo iudice, de fide sua cum Athanasio altercantem faciat. Auctor uero prefationis huius existimasse uidetur, ante Nicene synodi tempora interiisse Arium, quod ab Epiphanio, heresi 69 Arianorum affirmatum nonnulli putant; ac non Alexandri Constantinopolitani, sed Alexandri Alexandrini episcopi, qui Athanasio decessit, precibus Arium diuinitus sublatum esse. Denique cum auctor istius  prefationis in Altercationem Athanasii contra Sabellium, Photinum et Arium hereticos, de Athanasio et Ario in tempus idem committendis sollicitus fuerit, mirum est quod etiam de Sabellii chronologia non cogitarit, qui annis admodum octoginta ante Flauii Iulii Constantii imp. exordia heresim suam protulerit. His adde, quod Dialogum contra Sabellium, Arium et Photinum edidit uigilius, ut in uindiciis a nobis demonstratum est, cum personam iam deposuisset, ac se Athanasium cum tribus illis hereticis coram Probo iudice disputantem finxisse palam profiteretur. Ut plane superfluum esset de Ario et Athanasio simul superstitibus quidquam prefari. Antiquus tamen est auctor prefatiuncule huius ad papam Maternum, quam primus edidit Cassander ex ms. exemplari: et nos eam uidimus in ueteri codice S. Marie Remensis, Hincmari ipsius Remensis archiepiscopi manu inscripto, qui ad singulos pene quaterniones adnotauit, HINCMARUS ARCHIEPISCOPUS DEDIT SANCTAE MARIAE REMENSI. Nam hos characteres ipsius esse  Hincmari, certo deprehendimus ex autographo priuilegio monasterii S. Germani Autissiodorensis, dato in conuentu Pistensi ad annum Incarnationis Domini DCCCLXIu, Karoli Calui regis XXIu, indictione XII. Cui  diplomati cum aliis uiginti episcopis subscribit Hincmarus proxime post Uuanilonem Sennensem episcopum, hac forma: HINCMARUS NOMINE NON MERITO REMORUM EPISCOPUS, AC PLEBIS DEI FAMULUS SUBSCRIPSI. Cum enim omnes episcopi numero unus et uiginti, suo quisque chirographo , non autem notarii communi manu subscripti sint, apparet Hincmari chirographum, et ab aliis uiginti maxime discrepare, et cum illa Remensis codicis inscriptione, quoad singularum litterarum formam adeo geminum esse, ut non sit  gutta gutte, uel ouum ouo similius.



Pag. 118. Duo Arii.

Hilarii fragmenta editionis Parisiensis 1598, pag. 29: Cum igitur Patribus nostris cognitum fuisset, et Arios duos profanissime fidei predicatores exstitisse, etc. Apud Epiphanium, heresi 69 Arianorum, numero 8 epistole Arii heresiarche ad Alexandrum episcopum Alexandrinum subscribunt inter ceteros, Arrius, Ethales, Carpones, Sarmatas, Arrius, presbyteri.  In encyclica item Alexandri eiusdem, apud Socratem lib. I, cap. 3, hec lego: Qui autem defecerunt ab Ecclesia, sunt, Arrius, Achillas, Aeithales, Carpones, Arrius alter, Sarmates, etc. Eadem fere Sozomenus lib. I, cap. 15. Sulpicius Seuerus lib. II Hist.: Et enim duobus Arriis, inquit, acerrimis perfidie huius auctoribus, imperator etiam deprauatur. At que uerba Seuero tribuit hic auctor: Duo Arrii, tanquam duo serpentes, ex uno ore sibilabant, apud illum nusquam reperio: ut suspicio sit, aut nondum prodiisse Sulpicii Chronica, e quibus hic locus profertur: aut si sunt opus idem cum sacra eius Historia, non illud ad nos adhuc bene integrum peruenisse.



Pag. 130. Super sedem meam.

140 Ita nostri omnes codices, et quedam etiam exemplaria uigilii, lib. III aduersus Eutychem, cap. 8. Sic etiam legisse Hilarium notat Lorinus in hunc uersum 11 psalmi CXXXI. Imo et sic haberi apud Cyprianum et Ambrosium saltem in nonnullis codicibus, cum habeat uulgata editio super sedem tuam.





IN LIBROS XII DE TRINITATE.



Pag. 198. Liber I de Unita Trinitate Deitatis.


An sit hic uere primus liber uigilii siue Athanasii de Trinitate, nonnulla est dubitandi ratio. Nam codex Floriacensis primo loco ponit librum inscriptum: Fides sancti Athanasii contra hereticos, cuius exordium est: Credere iubemur in Dei Patris omnipotentiam; et est inter editos nonus. Secundo loco, sub titulo, Professio Ariana, et confessio catholica sancti Athanasii, eum qui incipit: Ariani dicunt Filium Dei non de substantia Dei Patris genitum: qui est octauus in uulgatis. Tertio loco hunc qui nobis primus est. At in Aenee et Theodulfi codicibus primum locum obtinuisse uidetur is qui est octauus in impressis. Porro apud Hincmarum, et in exemplaribus Cluniacensi,  Parisiensi et Pontiniacensi, primo loco ponitur is qui et primus a nobis censetur. Et litem dirimit ipse auctor uigilius, qui libro Iu aliquid refert ex primo libello quod uere habetur in primo nostro: qui et primus est in editionibus uulgatis 141 Commelini et Parisiensium. De sequentium numero et ordine, dictum a nobis in prefatione. Porro quem premisimus libri huius titulum habet codex Floriacensis, a quo nonnichil discrepant reliqui. In Pictauensi enim Cluniacensi, et apud Aeneam Parisiensem inscribitur: De unitate Trinitatis; apud Theodulfum, Liber contra Arianos: apud Hincmarum subinde, Liber primus de Fide, uel Liber primus de Trinitate; in uulgatis, De unita Deitate Trinitatis, ad Theophilum. Sed Theophili nulla mentio in codicibus mss., neque apud Aeneam,  Hincmarum, aut Theodulfum: et rationi haud satis congruit ut ad Theophilum prenotentur hi libri, in quibus inducitur et refellitur Arianus quispiam; Mariuadus nimirum diaconus, Ariane impietatis in Africa uelut princeps, quem uigilius in prefatione Idatii sui his libris a se confutatum significat.



Pag. 198. Propter quod subito, etc.

Codex Floriacensis, Propter quos, nempe hereticos. At in Pontiniacensi paulo aliter concipitur tota hec sententia, in hunc modum: Propter quod subito hec in emulatione aggressus est animus, et exarsit, etc. Lib. III, pag. 200, uersu 24. Interrogatio. Responsio.

His uocibus per hos libros distingui ut plurimum solent quesita et responsa, apud Hincmarum, et in codicibus mss., quarum loco in uulgatis habentur, Athanasius et Hereticus.



Pag. 218. Contra Marcellinum hereticum.

Sic habet inscriptio libri tertii. Codex Flor. pro Marcellino posuit Mascellionem. Est Athanasii Epistola  de Interpretatione psalmorum, ad Marcellinum; sed pium uirum, non hereticum, 142 qualem hic uigilius cum Athanasio colloquentem facit. De hoc porro Marcellino, seu Mascellione quis fuerit, superfluum uidetur querere; cum eo tantum in his libris spectarit uigilius, ut uelut ore Athanasii, Maribadum diaconum nunc hanc, nunc illam personam indutum confutaret.



Pag. 225. Homousionista.

Ita codex Pontiniacensis, ubi in uulgatis, Homuncionita. Auctor antiquus de heresibus, cui Sirmondus titulum fecit, Predestinatus, lib. I, heresi 76, Homuncionitarum meminit, qui dicunt, in corpore hominis esse imaginem Dei, non in anima. Longe aliud hic se intelligere ostendit uigilius, cum ait: In principio erat uerbum, etc. Nunquid homo in hoc principio fuit, Homousionista? et non Deus Dei Filius ante omne omnino principium semper una cum Patre fuit? Sane hunc hominem nuper de Maria uirgine assumpsit. Nunquid per hominem uisibilia e inuisibilia facta sunt? Ex quo  licet colligere, quod sicut Ariani catholicos per contumeliam Homousianos appellabant, quia Dei Filium Patri homousion, id est consubstantialem esse dicerent: sic et orthodoxi Homousionistas nuncupabant, qui unius duntaxat substantie siue nature Christum esse mentirentur; adeoque Christum, etiam ut hominem, Patri homousion facerent: quos premit uigilius, cum ait: Nunquid homo de uirgine Maria nuper natus, secundum humanam naturam ceternus est Deo Patri, aut cum illo omnia creauit?



Pag. 231. Marcellio Montensis.

Sic habet codex Floriacensis, pro quo uulgata, Marcelline heretice. Nimirum qui hoc ipso libro et Sabellium, et Photinum, et Ebionem, et Marcionitas et Manicheos, et Homousionistas, et Iudeos, et Arianos obiter perstrinxerat, hic quoque Marcellionem Montensem, hoc est Donatistam petit. Cod. Theod. l. XLIII de Heret.: Que in Donatistas , etc., 143 decreta sunt. Augustinus ad Quoduuldeum de Heresibus cap. 69, agens de Donatistis:  Isti, inquit, heretici in urbe Roma Montenses uocantur. Predestinatus lib. I de Heresibus, cap. 69: Hi heretici in partibus Italie Montenses appellantur, in interiore Africa Parmeniani, in Carthaginiensi Donatiste. In utriusque Numidie partibus habent ueluti monachos, quos Circumcelliones uocamus, etc. Hos ipsos et Montanistas nuncupauit Philaster Brixiensis. Optatus lib. II contra Parmenianum, agens de Donatistis qui Rome sibi sedem constituerant: Sic, inquit, speluncam quamdam foris a ciuitate gradibus sepserunt, ubi ipso tempore conuenticulum habere potuissent: unde Montenses appellati sunt. Meminit et Hieronymus, epist. 133, Rheticii episcopi Augustodunensis, a Constantino imp. sub Siluestro papa Romam missi ob causam Montensium, qui etiam Donatistas ad Nouatianos reuocat. Epiphanius, heresi 59 sub finem, Nouatianos eque Montenses Rome appellatos asserit in Anchorato, cap. 13. Porro Nouatianos Montenses dictos  a Felicissimo heretico, qui tempore S. Cypriani, sectatores suos in monte quodam colligebat, monuit Baronius anno Christi 254, num. 35 et 38, et anno 321, num. 8. Quis autem hic fuerit Marcellio Montensis, et quod eius error ille sit quem ei uigilius hoc loco appingit, notum  fuit uigilio ex aliquo opusculo quod ad nos usque non peruenit. Certe idem cum Ario de diuinis personis sensisse Donatistas referunt Augustinus et Predestinatus citatis locis.



Lib. Iu, pag. 234. Potentini Urbici.

Huius nouellam quamdam heresim refellit uigilius lib. Iu qui inscribitur de Singulis Nominibus. Hunc uero Eunomii fuisse discipulum ait Bellarminus libro de Script. eccles. in Athanasio: unde et colligit, non posse hec in eum ab Athanasio esse conscripta, quandoquidem Athanasio iunior Bas lius, in Eunomium Urbici huius Potentini magistrum, uelut equalem suum disputarit. uerum cum Urbicum Potentinum non alio indicio deprehenderit 144 Bellarminus Eunomianum  fuisse, quam similitudine erroris circa Spiritum sanctum; aduertere potuerat, notari in hoc libro Potentinum, tanquam nouelle ac eatenus inaudite hereseos auctorem. Sunt hec uigilii uerba: Heresis nouella exstitit, inaudita, cuiusdam Urbici Potentini, qui hunc Spiritum sanctum, Patrem, aut Filium, aut certe facturam usurpat debere confiteri. Quare, aduersus eum concludit, aut duos fore in Deo Patres, ac duos Filios; aut Deum non fore Spiritum sanctum. Hec non est ipsamet heresis Eunomii, sed altera ei affinis; et cuius auctor fuerit, non Eunomius, sed Urbicus Potentinus. Mea igitur coniectura est, Urbici Potentini appellatione Maribadum seu uatimadum diaconum significari: contra quem hos libros de Trinitate a uigilio conscriptos fuisse iam monui opusculo primo, ex ipsis uigilii uerbis in libro quem Idatii nomine euulgauit. Is enim Carthagine cum apud Hunericum regem, ac per illum omnia posset, uix aliis potuit conuenientius quam Potentini Urbici nominibus adumbrari. Addo prefigi non solere propriis  nominibus pronomina, nisi fortasse adiecta persone conditione si ignotior sit; ut cum dicimus, exempli gratia: Quidam Alexandrinus presbyter, nomine Arius. Neque moris esse ut propriorum nominum immutetur ordo, si plura simul enuntientur. Quis enim dicat, Quidam Marcus Tullius, ac subinde Quidam Tullius Marcus: uel Quidam Aurelius Augustinus, tum post pauca Quidam Augustinus Aurelius. At uigilius in titulo huius libri meminit heresis cuiusdam Potentini Urbici: tum in contextu, heresis cuiusdam Urbici Potentini. uel eo satis indicans ingeniis solertioribus, appellatiua esse hec uocabula, non propria; quibus uelut propriis Maribadum quasi digito demonstraret.



Lib. uI, pag. 253. Hec est, inquam, uia lucis.

Abhinc que hoc libro sexto habentur benedictiones et maledictiones, totidem fere uerbis inculcate sunt in sermonem secundum S. Augustini in Natali Domini, qui est 6 de tempore. 145 Illas enim uigilii esse, et non Augustini, euincit uel styli ratio, uel illarum  connexio cum iis que in hoc uigilii libello uel premittuntur, uel subiiciuntur.



Pag. 256. Tria capita in se coherentia, ut philosophi dicere consueuerunt.

Quos hic hereticos perstringit uigilius, Triscilide fuisse uidentur, apud auctorem antiquum de Heresibus, cui Sirmondus Predestinati titulum indidit, cap. 74. De quibus etiam Philastrius libro de Heresibus, cap. 45, et Augustinus ad Quoduultdeum de Heresibus, cap. 74, his ipsis uerbis: Est alia, inquit, heresis, que triformem sic asserit Deum, ut quedam pars eius sit Pater, quedam Filius, quedam Spiritus sanctus: hoc est quod Dei unius partes sint que istam faciunt Trinitatem: uelut ex istis partibus compleatur Deus, nec sit perfectus in seipso uel Pater uel Filius uel Spiritus. Ex horum grege fuisse uidetur Gobarus ille Tritheita, cuius deliriorum excerpta quedam retulit Photius in Bibliotheca, uolumine 232. Quod addit  uigilius, ut philosophi dicere consueuerunt, confirmat Petauius tomo II Theol. Dogmatum, lib. I de Trin., cap. 1, ubi ostendit, a Platone, Philone Iudeo. aliisque Platonicis, Arianorum, Anomeorum, et ceterorum Tritheitarum armatam perfidiam: fontemque harum hereseon fuisse commentum Platonicum de tribus diis, quorum primus reliquorum parens et conditor: secundus a primo creatus, artifex autem et principium aliarum omnium rerum; tertius secundi opus idemque anima mundi. Proclus in Timeum Platonis, hos tres deos uocat auum, filium, nepotem. Quod uero eosdem dixit uigilius tria capita in se coherentia, hoc in ueteri aureo nummulo Gothico expressum reperisse mihi uideor, quem sequens tabula  primo loco exhibet. Habet enim in parte auersa tria capita in trigonum disposita, quorum unum in summo positum, Platonis et Tritheitarum supremum Deum; duo 146 inferiora, dextrum et suis rum, duos alios deos ex  primo illo deriuatos commode representant. Quare pars nummi altera, uultum  exhibet Ariani cuiusdam principiis, ex iis qui annis abhinc circiter mille et ducentis, Galliam, Hispaniam atque Africam Romanis ereptas occuparunt; qui secte sue publicum hoc monumentum exstare uoluerit.

 [Figure: [Nummi] 28Kb]

De reliquis duobus nummis ereis, qui eiusdem sunt notionis, alia est coniectura nostra, quod auctore sancto Remigio, 147 Remis in baptismo Clodouei Francorum regis procusi sint: de quo ista Gregorius Turon. lib. II Hist. Francorum. cap. 31: Igitur rex  omnipotentem Deum in Trinitate confessus,  baptizatus est in nomine Patris et Filii et Spiritus sancti: delibutusque sacro chrismate, cum signaculo crucis Christi. Cum enim in his nummis plane paria sint tria capita, nec ullum supra reliqua emineat, recte in hoc emblemate depicta est diuinarum personarum inter se equalium Trinitas in una deitate. uoce porro illa REMO, Clodoueum ipsum designari coniectura est cui dicati sint ii nummi, iam Remo seu Remensi: cum scilicet Remorum ciuitate, in qua per baptismum cum populo suo renatus fuerat, in patriam adoptata, abdicato ethnicorum polytheismo, ueram unam in Trinitate Deitatem ritu catholico agnoscere et profiteri cepisset.



Pag. 261. Hereticorum apocrypha.

Scite. Fuere enim apocrypha duplicis generis; quedam orthodoxorum, alia hereticorum. ex etymo, occultum, siue absconditum sonat: qua ex notione, uocis huius manauit usus duplex. Prior pro scriptura non canonica, etsi non damnata.  Quo sensu locutus uidetur Origenes in cap. XIII Matthei, sub finem: Nam et illud secti sunt, inquit, ad Isaiam refertur: quemadmodum illud  ad Zacariam occisum inter templum et altare; quemadmodum Seruator docuit; astipulans  suo testimonio, scripture que quanquam non fertur in communibus ac publicatis libris, probabile tamen est eam exstare in apocryphis, hoc est in his que secreto leguntur. uide'n ut definit Origenes apocryphos libros, eos qui secreto leguntur, quos et opponit communibus ac publicatis? Nimirum canon exstat in Ferrandi Breuiario, num. 228, et apud Crisconium, num. 300: Ut preter Scripturas canonicas nichil in Ecclesia legatur: sumptus ex Laodicensi ultimo, et ex Hipponiensi translato deinde in concilia Carthaginiensia annorum 397 et 418. Que sanctio in his omnibus synodis haud plane 148 eodem modo concipitur. Nam in Laodicensi absoluta est, et sine exceptione: at in Hipponiensi seu Carthaginiensi, quia canon sequitur: Ut liceat Passiones Martyrum legere  in natalibus eorum, ideo prior canon sic restringitur, Ut preter Scripturas canonicas nichil in ecclesia legatur sub nomine diuinarum Scripturarum. Apparet autem euo Origenis nichil publice in Ecclesiis legi solitum preter Scripturas canonicas: unde et apocryphas, seu non canonicas dixit, que secreto tantum legerentur, non etiam in ecclesiis ac publice. Clare Hieronymus epistola 106, que et Prologus galeatus, apocrypha uocat quecunque non sunt in canone diuinarum Scripturarum; quorum etiam nonnulla  legenda suadet in ecclesiis, ad edificationem plebis, non ad auctoritatem ecclesiasticorum dogmatum confirmandam. Posterior huius uocis usus strictior est, et e scripturis non canonicis eas tantum apocryphas censet que fidei ac probis moribus repugnent, eoque uel tote, uel secundum partem aliquam damnate sint; siue certum auctorem pres se ferant, siue nullum. Alioqui libri non pauci, Ecclesie perutiles, auctore ignoto  circumferuntur: imo e canonicis nonnulli, nempe liber Iudicium, Ruth, Iob, et alii, ut recte monuit Bellarminus lib. I de uerbo Dei, cap. 20. Quamuis uerum sit pleraque apocrypha huius generis, eaque antiquiora ueri auctoris nomen non pretulisse: quod tantum uoluit Hieronymus epist. 7 ad Letam, de institutione filie: Caueat, inquit, omnia apocrypha: et si quando ea non ad dogmatum ueritatem, sed ad signorum reuerentiam legere uoluerit, sciat non eorum esse quorum titulis prenotantur: multaque his admixta uitiosa: et grandis esse prudentie, aurum in luto querere. Quare, ipse Hieronymus in psalmum CXXXII, ex libro apocrypho quedam se referre profitetur: non in auctoritatem, sed in commemorationem. De his ipsis apocryphis agens Augustinus lib. Xu, de Ciuitate Dei, cap. 23: Multa, inquit, sub nominibus et aliorum prophetarum, et recentiora sub nominibus apostolorum ab hereticis proferuntur, que omnia sub nomine apocryphorum, ab auctoritate canonica, diligenti examinatione  remota sunt. Hoc sensu 149 et Gelasius apocrypha damnauit in decreto de Scripturis: si tamen Gelasius et non Hormisdas, de quo mox dicam. Prius autem moneo, uideri sic appellata posterioris notionis apocrypha, uel quod praue doctrine sub speciosis titulis latens uenenum continerent; uel quod ob sui perniciem, non danda in lucem, sed potius occultanda et tenebris damnanda essent.



Pag. 261. Contra traditionem canonis.

uideri possit hic designari canon Gelasii pape I de scripturis canonicis et apocryphis: qui cum editus feratur in concilio Romano ad consulatum Asterii et Presidii, hoc est, anno Christi 494, recte conuenit cum euo uigilii Tapsensis. Sed obstat Iurensis codex peruetustus, in quo hoc ipsum decretum de scripturis, Hormisde pape tribuitur: quod quia nec prelongum est, nec a proposito alienum; et habetur in eo codice tum ordinatius tum emendatius, non erit, opinor, ingratum cum illud hic obiecero





INCIPIT DECRETALE, IN URBE ROMA AB HORMISDA PAPA EDITUM. De Scripturis diuinis quid uniuersaliter catholica recipiat Ecclesia, uel post hec quid uitare debeat. 



TITULI.


    I. De ordine librorum canonicorum ueteris et Noui Testamenti.
    II. De numero apostolicarum sedium.
    III. De constitutionibus sanctorum conciliorum.
    Iu. De opusculis sanctorum Patrum que recipientur.
    u. De opusculis apocryphorum que recipienda non sint.





I.

150 Ordo de ueteri Testamento, quem sancta et catholica Romana suscipit, et honorat Ecclesia, iste est.

Geneseos liber I. Exodi liber I. Leuitici liber I. Numeri liber I. Deuteronomii liber I. Iesu Naue liber I. Iudicum liber I. Ruth liber I. Regum libri Iu. Paralipomenon libri II. Psalmorum CL liber I. Salomonis libri III. Prouerbia, Ecclesiastes et Cantica Canticorum. Item Sapientie liber I. Ecclesiastici liber I.

Item ordo prophetarum. Isaie liber I. Ieremie liber  I, cum Cinoth ac Lamentationibus suis. Ezechielis liber I. Danielis liber I. Osee liber I. Amos liber I. Michee liber I. Iel liber I. Abdie liber I. Ione liber I. Naum liber I. Habacuc liber I. Sophonie liber I. Aggei liber I. Zacarie liber I. Malachie liber I.

Item ordo historiarum. Iob liber I. Tobie liber I. Esdre libri II. Esther liber I. Iudith liber I. Machabeorum libri II.

Item ordo Scripturarum Noui et eterni Testamenti.

Euangeliorum libri Iu. Secundum Mattheum liber I. Secundum Marcum liber I. Secundum Lucam liber I. Secundum Ioannem liber I. Item Actuum apostolorum liber I. Epistole Pauli apostoli numero XIu. Ad Romanos Epistola I. Ad Corinthios Epistole II. Ad Ephesios Epistola I. Ad Thessalonicenses Epistole II. Ad Galatas Epistola I. Ad Philippenses Epistola I. Ad Colossenses Epistola I. Ad Timotheum Epistole II. Ad Titum Epistola I. Ad Philemonem  Epistola I. Ad Hebreos Epistola I. Item Apocalypsis Ioannis liber I. Item canonice Epistole numero septem. Petri apostoli Epistole II. Iacobi apostoli Epistola I. Ioannis apostoli Epistole III. Iude Zelotis apostoli Epistola una.



II.

Post has omnes propheticas, et euangelicas, atque apostolicas, quas superius deprompsimus Scripturas, quibus 151 Ecclesia Catholica per gratiam Dei fundata est, etiam illud intimandum putauimus, quod quamuis uniuerse per orbem diffuse catholice Ecclesie unus thalamus Christi sit, sancta tamen Romana Ecclesia nullis synodicis constitutis, ceteris Ecclesiis prelata est, sed euangelica uoce Domini et Saluatoris nostri, primatum obtinuit: Tu es Petrus, inquientis, et super hanc petram edificabo Ecclesiam meam: et porte inferni non preualebunt aduersus eam. Et tibi dabo claues regni celorum: et quecunque ligaueris super terram, erunt ligata et in celo: et quecunque solueris super terram, erunt soluta et in celo  . Addita est etiam societas beatissimi Pauli apostoli, uasis electionis; qui non diuerso, sicut heretici garriunt, sed uno tempore, uno eodemque die, gloriosa morte cum Petro in urbe Roma, sub Cesare Nerone agonizans coronatus est. Et pariter supradictam sanctam Romanam Ecclesiam Christo Domino consecrarunt; allisque omnibus urbibus in uniuerso mundo, sua presentia atque uenerando triumpho pretulerunt. Est ergo prima, Petri apostoli sedes, Romana Ecclesia; non habens maculam,  neque rugam, nec aliquid huiusmodi. Secunda autem sedes apud Alexandriam, beati Petri nomine a Marco eius discipulo atque euangelista consecrata est. Ipseque in Aegypto, directus a Petro apostolo, uerbum ueritatis predicauit, et gloriosum consummauit martyrium. Tertia uero sedes apud Antiochiam, item beatissimi apostoli Petri habetur honorabilis: eo quod illic, priusquam Romam uenisset habitauit: et illic primum nomen Christianorum nouelle gentis exortum est.



III.

Et quamuis aliud fundamentum nullus potuit ponere, preter id quod positum est, quod est Christus iehsu; tamen ad edificationem nostram eadem Romana Ecclesia, post illas ueteris uel Noui Testamenti, quas regulariter superius enumerauimus, etiam has suscipi non prohibet scripturas. Id est sanctam synodum Nicenam, secundum trecentos decem et octo Patres, mediante maximo Constantino Augusto; in qua 152 Arius hereticus condemnatus est. Sanctam  synodum Constantinopolitanam, mediante Theodosio Seniore Augusto; in qua Macedonius hereticus debitam damnationem excepit. Sanctam synodum Ephesinam, in qua Nestorius damnatus est consensu beatissimi Celestini pape, mediante Cyrillo Alexandrine sedis antistite: et Arcadio episcopo ab Italia destinato. Sanctam synodum Chalcedonensem, mediante Marciano Augusto, et Anatolio Constantinopolitano episcopo; in qua Nestoriana et Eutychiana heresis, simul cum Dioscoro eiusque complicibus damnate sunt. Sed et si qua sunt concilia a sanctis Patribus hactenus instituta, post istorum quatuor auctoritatem et custodienda et recipienda decreuimus.



Iu.

Iam nunc subiiciendum de opusculis sanctorum Patrum, que in Ecclesia catholica recipiuntur.

Opuscula beati Cecilii Cypriani, martyris, Carthaginensis episcopi in omnibus recipienda. Item opuscula beati Gregorii Nazianzeni episcopi. Item opuscula  beati Basilii Cappadocie episcopi. Item opuscula beati Athanasii Alexandrini episcopi. Item opuscula beati Ioannis Constantinopolitani episcopi. Item opuscula beati Theophili Alexandrini episcopi. Item opuscula beati Cyrilli Alexandrini episcopi. Item opuscula beati Hilarii Pictauiensis episcopi. Item opuscula beati Ambrosii Mediolanensis episcopi. Item opuscula beati Augustini Hipponeregiensis episcopi. Item opuscula beati Hieronymi presbyteri. Item opuscula beati Prosperi, uiri religiosissimi. Item epistolam beati pape Leonis ad Flauianum Constantinopolitanum episcopum destinatam: de cuius textu quispiam si usque ad unum iota disputauerit, et non eam in omnibus uenerabiliter receperit, anathema sit. Item opuscula atque tractatus omnium Patrum orthodoxorum, qui in nullo a sancte Romane Ecclesie consortio deuiarunt, nec ab eius fide uel predicatione seiuncti sunt; sed ipsius communicationi per gratiam Dei usque in ultimum diem uite sue fuere 153 participes, legendos decernimus. Item  decretales epistolas, quas beatissimi pape diuersis temporibus ab urbe Roma pro diuersorum Patrum consultatione dederunt, uenerabiliter suscipiendas. Item Gesta sanctorum martyrum, que multiplicibus tormentorum cruciatibus, et mirabilibus confessionum triumphis inradiant. Quis ista catholicorum dubitet, et maiora eos in agonibus fuisse perpessos? nec suis uiribus, sed Dei gratia et adiutorio uniuersa tolerasse? Sed ideo secundum antiquam consuetudinem, singulari cautela in sancta Romana Ecclesia  non leguntur, quia et eorum qui conscripsere, nomina penitus ignorantur; et ab infidelibus et idiotis superflua aut minus apta quam rei ordo fuerit, esse putantur. Sicut Quirici cuiusdam et Iulite; sicut Georgii, aliorumque eiusmodi Passiones, que ab hereticis perhibentur composite. Propter quod, ut dictum est, ne uel leuis subsannandi oriretur occasio, in sancta Romana Ecclesia, non leguntur. Nos tamen cum predicta Romana Ecclesia omnes martyres et eorum gloriosos agones, qui Deo magis quam hominibus noti sunt, omni deuotione ueneramur. Item uitas Patrum, Pauli, Antonii, Hilarionis et omnium eremitarum, quas tamen uir beatissimus Hieronymus descripsit, cum omni honore suscipimus. Item Actus beatissimi Siluestri, apostolice sedis presulis, licet eius qui conscripsit nomen ignoretur, a multis tamen in urbe Roma catholicis legi cognouimus: et pro antiquo usu multe hoc imitantur Ecclesie. Item scriptura de inuentione dominice crucis, et alia scriptura de inuentione capitis beati Ioannis Baptiste,  nouelle quidem relationes sunt, et nonnulli eas catholici legunt. Sed cum hec ad catholicorum manus peruenerint, beati apostoli Pauli precedat sententia: Omnia probate, et quod bonum est retinete . Item Rufinus uir religiosissimus, plurimos Ecclesiastici operis edidit libros: nonnullas etiam Scripturas interpretatus est. Sed quoniam uenerabilis Hieronymus eum in aliquibus de arbitrii libertate notauit; illa sentimus, que predictum beatum Hieronymum sentire cognoscimus: et non solum de Rufino, sed 154 etiam de uniuersis quos uir sepius memoratus, zelo Dei et fidei religione reprehendit. Item Origenis nonnulla opuscula, que uir beatissimus Hieronymus non repudiat, legenda suscipimus: reliqua autem omnia cum auctore suo dicimus renuenda. Item Chronica Eusebii Cesariensis, atque eiusdem Historie ecclesiastice libros, quamuis in primo narrationis sue libro tepuerit, et post in laudibus atque excusatione Origenis schismatici unum  conscripserit librum; propter rerum tamen singularum notitiam que ad instructionem pertinent, usquequaque non dicimus renuendos. Item Orosium uirum eruditissimum conlaudamus, qui ualde necessariam nobis aduersus paganorum calumnias ordinauit historiam, miraque breuitate contexuit. Item uenerabilis uiri Sedulii Opus paschale, quod heroicis descripsit uersibus, insigni laude preferimus. Iuuenci quoque nichilominus laboriosum opus non spernimus, sed miramur. Cetera que ab hereticis, siue schismaticis conscripta uel predicta sunt, nullatenus recipit catholica et apostolica Romana Ecclesia: e quibus pauca que ad memoriam uenerunt, et a catholicis uitanda sunt, credidimus esse subdenda.



u.

In primis Ariminensem synodum, a Constantio Cesare Constantini filio congregatam, mediante Tauro prefecto, ex tunc, et nunc, in eternum confitemur esse damnatam. Itinerarium quoque in nomine Petri apostoli, quod appellatur sancti Clementis  libri numero nouem, apocryphum esse scimus. Actus nomine Andree apostoli, apocryphum. Actus nomine Thome apostoli, libri X, apocryphi. Actus nomine Petri apostoli, apocryphi. Actus nomine Philippi apostoli, apocryphi. Euangelia nomine Matthie apostoli, apocrypha. Euangelia nomine Barnabe, apocrypha. Euangelia nomine Iacobi minoris, apocrypha. Euangelia nomine Petri apostoli, apocrypha. Euangelia nomine Thome apostoli, quibus Manichei utuntur, apocrypha. Euangelia nomine Bartholomei apostoli apocrypha. Euangelia nomine Andree 155 apostoli, apocrypha. Euangelia que falsauit Lucianus, apocrypha. Euangelia que falsauit Isicius, apocrypha. Liber de Infantia Saluatoris, apocryphus. Liber de Natiuitate Saluatoris, et de Maria, uel obstetrice, apocryphus. Liber qui appellatur Pastoris, apocryphus. Libri omnes quos fecit Lucius discipulus diaboli, apocryphi. Liber qui appellatur Fundamentum,  apocryphus. Liber qui appellatur Thesaurum, apocryphus. Liber de Filiabus Ade, hoc est, Leptogenesis, apocryphus. Liber qui appellatur Actus Tecle et Pauli, apocryphus. Liber qui appellatur Nepotes, apocryphus. Liber Prouerbiorum qui est ab hereticis conscriptus, et sub nomine sancti Sixti presignatus, apocryphus. Reuelatio que appellatur Pauli apostoli, apocrypha. Reuelatio que appellatur Thome apostoli, apocrypha. Reuelatio que appellatur sancti Stephani, apocrypha. Liber qui appellatur Transitus, id est Assumptio sancte Marie, apocryphus. Liber qui appellatur Penitentia Ade apocryphus. Liber de Eugenia nomine gigante, que cum dracone post diluuium ab hereticis pugnasse fingitur, apocryphus. Liber qui appellatur Penitentia Origenis, apocryphus. Liber qui appellatur Penitentia Origenis, apocryphus. Liber qui appellatur Penitentia Iamne et Mambre, apocryphus. Liber qui appellatur Sortes sanctorum, apocryphus. Liber qui appellatur Lusa  apostolorum, apocryphus. Liber qui  appellatur Canones apostolorum, apocryphus. Liber physiologus ab hereticis conscriptus et beati Ambrosii nomine presignatus, apocryphus. Historia Eusebii Pamphili, apocrypha. Opuscula Tertulliani, apocrypha. Opuscula Lactantii, apocrypha. Opuscula Africani, apocrypha. Opuscula Posthuminiani , apocrypha. Opuscula Montani, Priscille et Maximille, apocrypha. Opuscula Fausti Manichei, apocrypha. Opuscula Commodiani, apocrypha. Opuscula alterius Clementis Alexandrini, apocrypha. Opuscula Tascii Cypriani, apocrypha. Opuscula Arnobii, apocrypha. Opuscula Ticonii, apocrypha. Opuscula Cassiani presbyteri Galliensis, apocrypha. Opuscula uictorini Pictabiensis, apocrypha. Opuscula Fausti Regiensis Galliarum, apocrypha. Opuscula 156 Frumenti Ceci, apocrypha. Centones de Christo, uirgilianis compaginati apocryphi. Epistola Iesu ad Agarum , apocrypha. Epistola Agari ad Iesum, apocrypha. Passio Quirici et Iulite, apocrypha. Passio Georgii, apocrypha.  Scriptura que appellatur Salomonis Interdictio, apocrypha. Philacteria omnia, que non angelorum, ut illi confingunt, sed demonum magis conscripta sunt nominibus, apocrypha.

Hec, et his similia, que Simon Magus, Nicolaus, Cerinthus, Marcion, Basilides, Ebion, Paulus etiam Samosatenus, Photinus et Bonosus qui simili errore defecerunt, Montanus quoque cum suis obscenissimis sequacibus, Apollinaris, ualentinus, siue Manicheus, Faustus, Africanus, Sabellius, Arius, Macedonius, Eunomius, Conomius, Nouatius, Sabbatius, Callistus, Donatus, Eustacius, Iouinianus, Pelagius, Iulianus Eclanensis, Celestinus, Maximianus, Priscillianus a Spania, Nestorius Constantinopolitanus, Maximus Cinicus, Lampetius, Dioscorus, Eutyches, Petrus et alius Petrus, e quibus unus Alexandriam, alius Antiochiam maculauit, Acacius Constantinopolitanus cum consortibus suis: necnon et omnes heresiarches, et eorum discipulos qui schismatica docuerunt  uel conscripserunt, quorum nomina minime retinuimus; non solum repudiata, uerum etiam ab omni Romana, catholica et apostolica Ecclesia eliminata, atque cum suis auctoribus auctorumque sequacibus, sub anathematis et indissolubili uinculo, in eternum confitemur esse damnata.


Explicit Decretale editum ab Hormisda papa urbis Romane.

uides hoc Decretale in quinque titulos apte diuidi, ac multis locis deprauatum restitui; presertim uero titulo 1, ubi legis in librorum canonicorum serie, Esdre libros duos, et Machabeorum item duos: ut nichil opus sit cum nonnullis dicere, duos libros a pontifice utrobique in unum fuisse conflatos. Dubitaui sane aliquando, num uere Gratianus dist. 15, c. Sancta Romana, hoc decretum Gelasio ascriberet, quod in antiquis Hormisde tribui uidebam. Et augebat dubitationem quod 157 nec in libro de Romanis  pontificibus, nec in Dionysii collectione inter Gelasii decreta, huius de Scripturis decreti uestigium ullum reperirem. Sed animum titubantem firmauit Nicolaus papa I epistola 42, circa annum 865 ad uniuersos Gallie episcopos data, hec dicens: Consonat autem huic beatissimo pape Leoni, sanctus et facundissimus in decretis suis papa Gelasius, ita inquiens: Decretales epistolas, quas beatissimi pape diuersis temporibus de urbe Roma pro diuersorum Patrum consultatione dederunt, uenerabiliter suscipiendas decernimus, que habentur Decretalis huius titulo 4. Firmarunt et antiqui codices, in quibus hoc decretum editum notatur a Gelasio in synodo Romana 70 episcoporum, Asterio et Presidio coss., qui est annus Christi 494, Gelasii pape tertius, ante Hormisde initia uicesimus. Quare mea est sententia, decretum hoc primo sancitum in concilio Romano anni 494, cui prefuit Gelasius: ita tamen ut non quasi decretum pontificium, sed uelut concilii totius quidam canon prodiret. Tum deinde ab Hormisda editum sub forma pontificii Decretalis,  et in quinque titulos methodi gratia diuisum, ac fortasse nonnullis locis, presertim uero in duobus Esdre ac duobus Machabeorum libris commemorandis  restitutum.

uerum quidquid sit de hac questione; siue hec sanctio Gelasii solius est, siue Hormisde solius, siue utriusque; nego uigilium hoc loco spectasse decretum istud de apocryphis. Sed neque illum attendisse existimauerim ad antiquiora que exstant seu conciliorum seu pontificum placita; puta ad Laodicense, aut Hipponiense seu Carthaginiense citatos canones; uel ad Innocentium papam I epist. 3 ad Exuperium Tolosanum, tit. 7. Ait enim uigilius: Si quis contra traditionem canonis, hereticorum apocrypha que Ecclesia catholica omnino non recipit, super hec preponere uel defendere uoluerit, anathema sit. Dixerat autem  haud multo ante: Si quis Nouum et uetus Testamentum blasphemat, anathema illi. Parum autem prudenter uigilius Athanasium simulans, et in eius persona loquens, 158 synodicos illos aut pontificios canones Athanasio recentiores laudaret. Canonis igitur traditionem appellat, non certam synodi alicuius, aut pontificis sanctionem, sed ipsam librorum canonicorum seriem a maioribus traditam, cui hereticorum apocrypha anteponere aut comparare sacrilegum sit.



Lib. uIII, Pag. 266. Liber octauus de fidei Unitate.

Hic est in uulgatis liber decimus: quem tamen Aeneas Parisiensis octauum appellat: censeturque octauus in codicibus, Cluniacensi, Parisiensi et Pontiniacensi. Nonum autem fecimus Libellum fidei, qui prior est ac minor pars undecimi impressi. Huic decimum subiunximus, qui est nonus in uulgatis, cum sit Expositio fidei catholice, cuius formulam premiserat. Undecimus noster est Professio Ariana, et confessio catholica sancti Athanasii, qui est octauus impressus:  nam et in codice Floriacensi proxime sequitur expositionem fidei, que nobis est liber decimus. Duodecimus noster, ultimusque est de Trinitate et de Spiritu sancto, qui est undecimi uulgati pars posterior, eaque longe maxima. Hic enim liber agmen claudit, etiam in codicibus Parisiensi, Floriacensi et Cluniacensi.



Pag. 268. Mediator factus carnis, Patris uirtute.

Ita codex Parisiensis melius quam in uulgatis, Mediator factus carne, par uirtute; aut quam in Pontiniacensi, Mediator factus carne, Patris uirtute.



Lib. XII, pag. 323. Sed inspirationem Filii esse credatis.

Sic lego ex codice Floriacensi; cum uitiose legeretur in uulgatis, imo et apud Aeneam ac Theodulfum, Sed spirationem lumen Dei esse credatis.





CONTRA FELICIANUM.



Pag. 331. Ad Optatum.


159 Nomen hoc non inueni in mss. nostris codicibus; retinui tamen ex editis, in quos ex antiquo aliquo manu exarato exemplari deriuatum esse non dubitaui.



Pag. 342. Profanus incorporei predicator.

Ita codices Iurensis, Benignianus, Cartusie Portarum, et Genauensis, ubi prius legebatur perperam in corpore eius. Perstringit autem uigilius eas hereses, que Christo non ueram carnem, sed simulatam carnis speciem tribuerunt; quales fuere Apollinaristarum, Manicheorum et Eutychianorum, Marcionis etiam, de quo Hilarius libro de Synodis: Pereat  quoque, inquit, ad Philippenses scripta epistola, aut igni, aut spongia; ne in ea Marcion relegat; et habitu repertus ut homo: phantasiam corporis confitens esse, non corpus.



Pag. 349. Demiserit.

Codex Portarum et Genauensis semiserit. In Iurensi et Benigniano, remiserit.



Pag. 350. Impossibilem.

Ita mss. omnes. Quam porro uocem uetus ac purum Latium nullo sensu usurpauit, uigilius etiam actiue adhibuit; pro qua uulgus impotentem. Notum est ex uirgilio penetrabile frigus.





LIBRO CONTRA PALLADIUM.



Pag. 485. III nonas Septembris.


160 Ita ms. codex Diuionensis peruetustus. Nec placet quod in uulgatis legitur nonis Septembribus. Nam anno huius concilii 381 incurrebant none Septembris in dominicam: que dies ex precepto, post omnem memoriam diuinis officiis solemnioribus addicta et quieta a negotiis fuit. Quare, si percurras ueterum synodorum initiales dies, imo et sessiones omnes, uix inuenies, a Patribus die dominica uacatum negotiis, etiam ecclesiasticis; quia  ab academiarum ac fori strepitu haud multum discrepabant: sed ad summum, idque perraro, dominica die datum initium conciliis communi supplicatione, ac presidis admonitione aliqua ad preparandos animos, et sequentes  sessiones indicendas. Quam ergo inepte uigilius longam hanc altercationem Patrum Aquileiensium cum hereticis, de primo ortu diei  in horam septimam protraxisset, quod dominicarum matutinum tempus diuinis sacrificiis et sacratioribus officiis seculorum omnium usus addixit?



Pag. 486. Arii epistola lecta est.

Que in hac altercatione excutitur Arii epistola. non illa est quam refert Theodoretus lib. I, cap. 4, Greco, ad Eusebium Nicomediensem data: sed quam dedit Arius ad Alexandrum episcopum, describiturque ab Epiphanio heresi 69.



Pag. 529. Nomina episcoporum qui subscripserunt.


Hec nomina, que desiderantur in uulgatis, sequebantur in codice Diuionensi synodicam ad imperatores: que quoniam 161 uidentur magnam partem ex ueris ipsis actis a uigilio traducta in disputationem aduersus Palladium, idcirco propius a nobis inspicienda sunt, atque inter sese comparanda. Tribus enim locis in hoc opere appellantur episcopi: primum ipso initio, deinde in decursu altercationis, ultimo ad finem synodice ad imperatores: non tamen ubique omnes et iidem. Deesse quidem Acholium siue Ascholium Thessalonicensem, iam monuimus in uindiciis, quamuis in synodico Pappi, uero ipsi Aquileiensi concilio non modo interfuisse, sed et prefuisse affirmetur. Quid autem uigilium mouerit, ut pro Acholio ualerianum Aquileiensem episcopum concilii presidem inculcaret, uidetur colligi ex rescripto Gratiani pro cogenda synodo, quod cum datum sit ad quemdam excellentie titulo ab imperatore ornatum, coniectura  est fuisse hunc ualerianum prefectum, ad quem sex omnino rescripta Cesarea hoc ipso Syagrii et Eucherii consulatu, adeoque anno ere Christiane 381, quo et concilium Aquileie celebratum est, edita refert codex Theodosianus, pro quo episcopum Aquileiensem cognominem prudens siue imprudens fictitio suo concilio prefecerit uigilius. Inter episcopos note sunt sedis Ambrosius Mediolanensis, ualerianus Aquileiensis, Anemius Sirmiensis, Eusebius Bononiensis, Sabinus Placentinus, Constantius Siscianensis, Maximinus Emonensis in ms. qui in uulgatis Maximus. Est Emona Ptolemeo urbs Pannonie superioris  uti et Siscia. Euentius Ticiniensis, Abundantius Tridentinus, Philaster Brixianus, Heliodorus Altiniensis, Felix Iadertinus.  Theodorus Octodorensis, Proculus Massiliensis, Constantius Arausicus legatus Gallorum, Limenius uercellensis, Domninus Gratianopolitanus, Diogenes Genauensis, Bassianus Laudensis in contextu et in subscriptionibus, qui forte mendose in initio Basilianus. Est Laus Pompeia in Liguria. Exuperantius Dertonensis. Amantius in uulgatis episcopus Nicensis, dicitur in ms. episcopus Iouiensium. An Iouauie in Norico, que nunc Salisburgum? Iouiacum et Iouauim ponit Itinerarium in Norico. At Iouis Paruam et Iouis Magnam ciuitates 162  censet Ptolemeus in tabula Iu Africe: qua ex Africa: in hoc cetu reperiuntur Felix et Numidius legati Afrorum. Iustus legatus Gallorum, creditur fuisse episcopus Lugdunensis, sanctorum canoni ascriptus: cuius in uita apud Surium legitur, quod ad Italie quoddam concilium uocatus, exinde nunquam Lugdunum redierit;  sed cum Turnoni  substitisset, dicto uale amicis ac notis, inde Massiliam, tum conscenso nauigio in Aegyptum secesserit: atque ibi inter anachoretas uitam exegerit, cum ministro suo uiatore, qui officio duntaxat lector, diuersus fuisse uidetur ab illo uiatore qui synodice Aquileiensi subscriptus inter episcopos legitur. Nisi hic turbauit uigilius; apud quem etiam Artemius, Cassianus, Marcellus et Eustathius  initio prenotati, neque in contextu altercationis, neque in synodice subscriptionibus reperiuntur: et subscriptorum a prenotatis diuersus est ordo.




ANNO DOMINI DXX.
RUSTICUS HELPIDIUS, u. C. ILLUSTRIS EXQUAESTOR.





NOTITIA.


Rusticus Helpidius uixit temporibus Symmachi et Betii, Anastasio imperante, medicus Theodorici regis Gotthorum, uir stirpe nobili et exquestor.  Scripsit consolationem sui doloris, cuius meminit : Hinc etiam nostro nugata est schema dolori, etc. Qui liber non exstat.





RUSTICI HELPIDII IN HISTORIAM TESTAMENTI uETERIS ET NOuI CARMINA. *



EuA A DIABOLO SEDUCTA.

   Eue, uiperea, uetitum decerpere pomum
Inuidus, arte parat, tante que nescia fraudis
Credidit infelix socio peritura marito.


ANGELI AD MARIAM ADuENTUS.

   Angelus illesum Marie per somnia Ioseph
Connubium seruare monet : hic dote repleta
Spiritus hoc quod si flagrans, saluatur honore.


ADAM ET EuA DE PARADISO PELLUNTUR.

   Pellibus accincti, peccati signa ferentes,
Penarum famuli linquunt felicia regna, 
Semper amica piis peccantes respuit aula.


LATRO IN PARADISUM INTRODUCITUR.

   Sacrati nemoris, Domino per amena uireta
Felix latro, duce, hospitium uitale meretur, 
Fortificata fides uincit tot crimina uite.


Ne ARCAE, PRAECEPTO DOMINI, INCLUDIT OMNIA.

   Hic uolucres, armenta, uiros, genus omne ferarum,
Ne quid diluuii perdat uiolentia, Ne
Colligit, atque unam, tot condita, condit in arcam.


PETRO uISIO DE CeLO OSTENDITUR.

   Reptilium pecudumque genus, cunctasque uolucres 
Discus habet, que cuncta iubet pater edere Petrum,
Nil commune putans, quod mundum fecerat auctor.


TURRIS CONFUSIONIS DESTRUITUR.

   Exstruit immensis opibus uesania turrim,
Sed facit ora Deus, summus discordia rector.
Ne quid stulta manus supra sua iura pararet.


PETRUS ET APOSTOLI uARIIS LOQUUNTUR LINGUIS.

   Consona diuersas fundit narratio linguas,
Barbara queque suam cognoscit natio uocem,
Quam sacer humano prefatur spiritus ore.


IOSEPH A FRATRIBUS uENDITUR.

   Hic coniurati germanum uendere fratres
Cogit liuor edax, prosunt contraria iustis,
Hoc opus est diuinum, ut qui modo uendit, adoret.


CHRISTUS A IUDA uENDITUR.

   Nummi dira fames compellit uendere Iudam
In penam regale caput, commercia tanti
Sanguinis, exiguo peragit mens improba lucro.


ABRAHAM FILIUM AD IMMOLANDUM DUCIT.

   Codis in expensas fert hostia propria lignum,
Nam carum genitor pignus mactare paratus
Ducit Abraham : fidei meritum est, nec parcere nato.


CHRISTUS DUCITUR CRUCIFIGENDUS.

   Gestit honorandum cunctis manus inclyti lignum
Quo se sancta sinit suspendi uictima mundi!
Tollitur, ut miseris reddat mors una salutem.


COTURNICES ET MANNA DATUR IUDAEIS.

   Hic auidos carnis missa ortygometra refecit,
Immeritosque replet celestis copia panis :
Nam dignis, quem quisque uelit, dat manna saporem.


SEPTEM PANIBUS CHRISTUS QUATUOR MILLIA HOMINUM PASCIT.

   Panibus hic septem populorum millia pascit
Quattuor et pauci saturant conuiuia pisces :
Nam bis sex sportas panis fragmenta replerunt.


MOSES ASCENDIT IN MONTEM.

ueridice Moses pandit penetralia legis, 
Que summus cunctis unus sit rector et idem,
Nec diuisa regit mundum, sed sola potestas.


CHRISTUS IN MONTE DOCET.

   Montis ualle sedens, graue et immutabile uerbum
Et pia iustitie populis precepta profatur,
Quaque it, qua pergit, sese sapientia monstrat.


MARTHA ET MARIA.

   Arguit immeritis consortem Martha querelis,
Quod uacet officio, cui uerax arbiter, inquit
Cura Dei, melior domus, et magis utilis illi.


CENTURIO AD CHRISTUM.

Heu mihi, saluator, saluari seruus anhelat :
Non ego sum dignus, cuius tu tecta capessas,
Sed uerbo sanare potes, nam sufficis absens.


EX AQUA CHRISTUS uINUM FACIT.

   Insipidi quondam latices elementa, saporem
Flagrantis sumpsere meri, nam prouidus auctor
Munera letitie, uirtutum exordia fecit.


MULIER A CHRISTO CURATUR.

   Dat dextram miseris, miseransque attollit amice
Quam longinqua sui curuarant tormina morbi,
Surgit recta fides, credentis mundaque mens est.


MULIER A PROFLUuIO SANATUR.

   Hec mulier tactu uestis furata salutem est,
Siccauitque fides uenas, fluuiumque pudendum :
Pulchra fides, cui uis cogendi magna Tonantem.


CHRISTUS RESUSCITAT uIDUAE FILIUM.

   Merebat genitrix ignara mente cadauer,
Cui mundique hominum salus, in limine porte
Obuia cum uenit, luctus in gaudia uertit.


ZACHAEUM CHRISTUS uIDET IN ARBORE.

   Dulcis honor Domini Zacheo fulsit amico,
Maiestate sonans : hodie mihi proficis hospes,
Ad maiora dehinc ramis descende relictis.


LAZARUS A MORTE REuOCATUS.

   Lazarus hic iterum proiecta morte resurgit,
Et pariunt animas mutata lege sepulcra,
Qui uitam functis scit uerbo reddere, uita est.






RUSTICI HELPIDII DE CHRISTI IESU BENEFICIIS CARMEN. *


Conditor omnipotens rerum, mens unica summi
Et proles eterna Dei : quia gloria Patris,
Ac uerbi fecundus honor quo, cerula ponti
Diffudit, solidauit humum suspendit olympum.
Que loca iussa tenent etiam discordia fidas
Conseruant elementa uices, paretque recepto
Sole dies, lunamque dies patiuntur in ortus
Atque obitus remeare suos, nec cedere luci
Astra negant : propriosque ferunt ignescere cursus
Et contenta cite decrescere cornua lune.
   Hoc uerbo que tanta Sator sibi regna parauit.
Te quoque regnorum socium natumque probauit.
Quem pariter connexa tremunt, semperque paratam
Ter celebrat laus nostra fidem, quia temporis expers
Cum Genitore sedes : quid enim tibi defuit unquam 
Aut Patris plus esse potes, quibus unica semper
Patria maiestas dominatur, nomina regnant?
Semper enim socio cultu celebrandus habetur,
Spiritus, imperiumque gerens, uiget una potestas
Tam cepto quam fine carens, idemque per omnes
Et communis honos merito, inter tristia terre
Gessisti celeste decus, dignatus utrasque
Ostentare uices : nil matris corpore maior,
Nil Patris uirtute minor, nunquam etheris absens
Nunquam sumpta semel pro nobis membra relinquens:
Semper ubique potens, adsis precor, et mea ductor
Corda regas, animeque animo et gaudia dones,
Expugnare luem uitiorum et uincere tandem
Si quid prauus amor, si quid ferus imperat ardor.
Quidquid turpe loqui, quidquid committere seuum 
Quod mihi uel cuiquam noceat, quod moribus obstet,
uinctaque perpetuis captiuet pectora penis
Lapsibus indulgens uenia, quos primus in omnem
Seruandi leges, et uite prouidus auctor,
Iudicio miserante leues, ut mitius angar :
Peniteat peccasse tibi, et tibi corrigar obses.
Parcendi uindicta reos cape munera, queso,
Oris egena mei, nil dignum laude canentis,
uota magis quam dona probes, nec uatibus istas
Annumeres, fandi doctas erroribus artes,
Quas Aganippee Permessius accola lymphe,
Hausto fonte ciens, uana dulcedine capte
Pabula mentis habet seseque oblectat inani
Murmure, quo blandi sit pollens carminis ore.
   Hinc etiam nostro nugata est schema dolori, 
Garrula mendosis fingens satyromata Musis.
Falleret ut trepidos cantatrix pagina questus,
At tibi mens confessa patet, tibi fundit anhelans
Seria lingua preces, et sobria uerba fatigat,
Tu Dominus, tu uerus honos ac gloria perpes,
Atque opifex rerum, tu spes manifesta reducte
Exemplumque capax anime : tu uictor et heres
Corporis occidui, post idem et membra superstes,
Post inferna Deus, et post mortalia uiuus.
Tu diuina salus, strepitus miseratus amaros
Ac morbos furiasque dolens, et crimina lesi
Sanguinis, in nostros passus descendere uisus,
Atque hominem miscere Deo, mox conscia ueri
Exhibuit documenta fides, predictaque priscis
Temporibus, stupuit miracula subditus orbis. 
Et cui terra iacet pelagus silet, atque coruscis
Obsequiis seruire minor uix sufficit ether,
Calcatisque celer famulatur nubibus axis :
Hunc grauidante Deo mortalis nescia fetus,
uirginitas fecunda tulit, partuque pudico
Expletum est pietatis opus, nec enim ederet ortum
uulgaris natura nouum, coramque pateret
Maiestatis apex, si nil mirabile terris,
Ignotumque daret, nec tanti pignora fetus
Enituere simul, nam claro sidere mundus,
Irradians rutile lucis cognouit honorem
Auctorem perisse suum, qui nobilis eui
Inchoamenta gerens, fragiles processit in artus.
   Protinus assumptis tolerans data tempora membris
Quem nil ante fuit, nec enim exstat origo creati
Principii, nasci quod post Deus omnia posset,
Que genuit cum patre, et cum spiramine magno.
Et triplex in laude uiget, semperque uigebit,
Excoluit diuina piis cunabula sancta,
Fulgentem super astra uidens, quem terra leuauit.
Gens Chaldea Deum cum sancte predita flamme
Lumine, monstratumque polis prosecuta nitorem,
Promeruit te nosse prior uentura dicatis,
Per speciem documenta ferens, dat munera, regi
Diuinitas, dat thura Deo, myrrhamque sepulcro,
Illic omniparis succreuit gloria uerbi,
Letaque uina thoris, et fercula reddita mensis :
Obstupuit populus cumulatis lancibus hospes,
Pronuba congestis dapibus conuiuia ducens.
Tu tenui tactu tenebrose frontis inanes 
Iussisti lucere sinus, ruptisque latebris
Conceptos gaudere dies, ac nocte fugata
Monstrifici uultus, fecisti lumina ceco.
   Per te, summe Pater, uulsis compagibus eger
uix anima residente redit, quin mortua funus
Ossa trahens uerbi sanum uirtute, receptis
uiribus exiluit : nam iam quia lapsa manere
Non poterat, duro subiecit colla grabato.
Tu morbos cohibere potens, pulsisque sepulcri
Luctibus, atque animis uite reuocare cadauer,
Confractique trucis calcare repagula lethi,
Unius ut uultu redeunte, capesseret orbis,
Quid cunctis conferre suis tua dextra pararit.
Nec nobis fundasse solum grauidare nouales,
Effudisse comas siluis, et gramina pratis. 
Subiecisse feras uarios renouare liquores,
Alitibus reserare auras, et piscibus undas
Contentus nostrumque genus ratione sagaci
Et forti munisse manu, perque astra leuatum
Erexisse caput, motus manantibus olim
Subuenis, et primi medicata labe reatus,
Exstinctas animas, et corpora functa reducis
In celum, legesque pias : non suauibus herbis
Messis et emerite, nec mollis uestis honore,
Fulgida Sidonii quam polluit unda ueneni,
Pellibus aut Libycis redimens, aut mercibus Indis
Progeniem stirpemque tuam, sed sanguine sacro
Et pretio magno donas, qui lubrica mores
Inter membra docens, ut uitam reddere posses,
uicisti culpas merite pro crimine carnis, 
Laudem carnis agens, per tot contagia purus.
Preque homine exsultans, hominis perferre dolores
Et mortem pro morte pati, persoluere signum
Culminis etherei, pro nostri funere ligni.
Ex quo pena prior nature iura momordit,
Rumpentis monitus, et iussa uerenda parentis
Artificisque sui, cui iugiter esse precandum
Extensis manibus, merenti in funere tense
Monstrauere manus, ut uiuax gloria terris
Assereret, tormenta crucis nec quisque recuset
Pro Domino tolerare libens, cunctantibus ulnis,
Quod Dominus pro plebe tulit : nec dicere fas est
Sensibus exiguis, quanto celebratur honore
Gratia, que sacri reserans penetralia fontis,
Prouocat ad ueniam cunctos : meliusque renasci 
Posse dedit, superasque fores et limina pandit,
Ad mundi potioris iter, regnumque perenne
Celestis patrie : iam non hic arida febris,
Non sitis, aut uiolenta fames, non flamma timoris :
Nec bellum, nec morbus erit, nec iniqua potestas
Seuiet, aut ferro quisquam exercebit adempto
Ius sceleris, raptorue nocens dominabitur ullus
Sancta sede, pii portabunt premia mores,
Et fidus splendebit amor, uiridisque iuuentus.
Non reptans tacitos infantia conteret annos,
Curua nec exusto sulcabitur ore senectus :
Sola quies leta instabili letabitur euo.
Credimus et placida Domini pietate fruemur
Hic quoque iustitie, et sperantes munera uite.




ANNO CONTROuERSO.
EUGYPPIUS, ABBAS AFRICANUS.



PROLEGOMENA.





NOTITIA
.

Eugyppius presbyter et abbas  : in Scripturis sanctis eruditus, et in lectione librorum sancti Augustini singulariter deuotus: atque in litteris secularium artium sufficienter instructus: uita quoque et conuersatione monastice institutionis preclarus: ad quem sancti Fulgentii Ruspensis nonnulle feruntur epistole. Scripsit quedam necessaria opuscula. De quibus ego tantum reperi subiecta: uolumen grande capitula habens trecenta ex libris beati Augustini episcopi deflorauit, ad Probam, cuius sic incipit prologus: Epist. I: Domine merito uenerabilis; liber autem sic: Lib. I: Quod ad te scripsi, honorande; uitam sancti Seuerini monachi; Regulam monachorum eius  . Claruit sub Anastasio imperatore, secundum Honorium presbyterum. Sed secundum Sigebertum tunc claruit sub Tiberio Constantino, temporibus Pelagii pape II, anno Domini 580.





EPISTOLA DEDICATORIA. REuERENDISSIMO IN CHRISTO PATRI AC ILLUSTRISS. PRINCIPI D. I. RUDOLPHO STeR, Abbati monasteriorum Murbacensis ac Lutrensis pientissimo, litterarum Mecenati liberalissimo, patrono suo obseruando, IOANNES HEROLD ACROPOLITA, BENE AGERE.


Tertius propemodum iam nobis teritur annus, princeps illustrissime, quod preter rei familiaris et census nostri  iacturam maximam, et tedii et laboris multum decoximus. Interim enim dum Strategematum Chiliadas Carolo imp. pacificatori, Austriadas Ferdinando Rom. Ces. clementiss., , ritus ac cultus a gentilibus omnibus idolis olim exhibitos, tibi Mecenati nostro liberalissimo congerimus, quidquid benignitate bonorum nobis impenditur, quidquid ad lucernam corraditur, in comparandis preparandisque auctoribus bonis absumitur: adeo ut paupertate libris ac liberis demptis, nichil sit quod cum his tribus uoluminibus tugurio in nostro accrescat: quod quidem uel fortissimum quemquam, si Dei Opt. Max. litterarumque extra solatium aliquid arrideret, ne modo iuuenem me deliciis his, Musis uidelicet, abstrahere posset. Liberum etenim cum hominem he poscunt , quibus angustiis paterfamilias prematur, quam uariis inseruire negotiis cogatur, qui nesciat puto esse neminem. At eedem quod nichil iam grauate subscribam Ciceroni efficiunt, qui litteras bonas uite totius profugium unicum, delectationem secundarum, rerum uero aduersarum salutem esse affirmat, cum et hec me deuorare, denique et maiora ac saniora sperare doceant, cum omni momento, quod uel bonis iucundum, uel reipublice utile demonstrant, adferunt atque inuestigant, cum amicos pios, doctos et bonos nobis omni in loco conciliant. Quare cum in hac uita, bono iucundius esse possit nichil, probe et mecum actum est, biennio peracto. uerumenimuero S. P. Q. Colmariensis quos per multa secula asseruauit thesauros ex D. Augustini operibus, per D. Eugyppium abbatem Africanum congestos, in nostram redegimus potestatem Hieronymo Fabio, Georgio Wickgram coss. cc. opem ferentibus, ac collegio, cui a Dominico nomen, id largiter in communem usum offerente. Accessit ad hec Ioannis Hofmeysteri,  uiri ab ingenii acumine magnopere laudati, ac uigilantia  celebrati suffragium. Horum liberalitate, ut sacrarum litterarum studiosos se iam ditatos proculdubio fatebuntur, sic meam tenuitatem deplorare cogor, cum sacrosancti Romani imperii tribules, preclaram ciuitatem, dignis ut laudibus eueham, mihi defit ingenium. Etenim cum Macedonem illum Magnum, ob Homeri Carmen, quod pretiosissimo in Persarum regis scriniolo circumferebat, plus glorie, quam aut Dario aut Poro deuicto, emolumenti accepisse quidam contendunt, quis sacre dogmatis estimator non iniquus, minorem plausum dabit reipublice tante, e cuius scriniis ab iniuriis tot temporum defensi eruuntur thesauri, quibus neminem comparatione ulla pete etiam uetustissimi atque nunquam satis laudati pemata  equare uelle credo. Ut autem ingenuis animis, candore ingenii citius satisfactum est, quam uel opere, uel opum impendio, sic liberalissime ciuitati gratiam retulisse me maximam confido, si dignissimo dignum hoc uolumen inscriberem. Quod quidem egregie ac opportune obseruasse me arbitror, sub tui nominis auspicio, princeps illustrissime, hos thesauros euulgando, quos iamiam tibi dedico, consecro ac offero. Nam si unquam alias, ueterum uestigiis hic me inniti, ut laudabile, sic certe apertissimum est: solebant enim ii uigiliis suis, quos et bonos et celebratos denique auctoritate et gratia prepollentes scirent, patronos instituere, nec ipsi incondite quemquam aut alienis studiis onerare. Rationes igitur in medium afferam, princeps illustrissime, docebo absque piaculo hominum ulli hoc uolumen extra te ascribere me unquam nequiuisse. Inter Romani imperii proceres equidem haud infimum locum te obtinere qui nesciat puto neminem. Sed principatu nuper inaugurato te, quibus muneribus pro more tibi gratularer commodius, quam iisdem ipsis, quibus princeps pientiss. quisque, et religioni uere non inimicus subditorum se preparare exemplum probatissimum, denique quos regit ad pacis, concordie, amoris et tranquillitatis dulcedinem reuocare potest? Que quidem diuinis oraculis tantum imbibere ac ediscere posse, nisi Deo Opt. Max. ingratus uelit, quiuis fatebitur ingenue, ac tanto magis, quanto piorum studio pie interpretata ac illustrata sunt que in diuinis litteris subobscura uidentur. Adde, quod imperatori aliquo fortissimo alienas disciplinas, ut puta pingendi artem, nisi in otio rite nunquam ascriberes, cum militaris disciplina reddenda esset: sed abbatis pii studia abbati dedicare bono, absurdum quis dicat unquam: Quam nostris enim non alienis temporibus Eugyppius hic, his laboribus insudauit, ex uita quam secundo Tomo huius operis, prefationis loco exarauimus, uidere licet  . uerumenimuero que tunc temporis Ecclesiam in maximum ducebant discrimen tragedie, si diligenter perpendantur, hoc seculo infelicissimo exhibentur strenue: iisdem ergo plerumque remediis, quibus DD. Augustinum ac Eugyppium usos esse uidimus, succurrendum quis neget? At difficile est egrotum graui morbo curatum iri, si medicum cui nulla inest auctoritas habeat, quam generis ac natalium splendor uiris probatis deferre solet maximam. Scite igitur uigilias has commendaui tibi, princeps illustriss., qui familie ac stirpis tue generosissime maiestati magnopere inter Sequanos precellis: quandiu enim Sanctiamerini imperium maiores tui obtinuere, haud ignorant Austrie principes serenissimi, qui opera difficillimis in rebus proaui tui adiuti sunt, bello illo Armeniaco: denique omnibus tam nota est, quam liberali ingenuitate Gebwyler oppidum illustrat, ac egestatem fouet ciuium benignissime STeR familia celebratiss. Tantis te parentibus autem natum esse, cum non minimum fortune munus estimare possis, quod a cunabulis, quibus ignobiles ingenui redduntur, eas artes didicere te uoluerunt, quibus in summo uiro splendidius esse nichil potest, litteras scilicet bonas, hoc summa laude euehendum puto: quis enim nescit eo in litterarum studio processisse te, ut si ad reliquos qui hinc inde collegiis imperant compararis , plerosque quasi litterarum omnino ignaros relinquas. Hinc ardor et in studiosos propensus tuus amor, hinc inexplebilis tuus animus doctorum uoluminibus inhians, quorum laboribus bibliothecam quam instruis ditissimam cupis; hinc omnium uota, qui Mecenatem te sibi litterisque diu superstitem expetunt, ac iam in procinctu sunt, ut illustrissimum tuum nomen eternitati commendent. Tam multis enim uirtutibus preditum te nouerunt omnes, ut paucorum ingenia pre dignitate te celebrare uix posse sperent. Hanc etiam indolem cum in te olim cognouerat consanguineus tuus uir et ipse, si quis alius, in bonas litteras propensus, magna cura, ut in hoc dignitatis gradu illi succederes, laborauit, nec me hercle iudicio aut Traiano, aut Antonino impp. inferior, morum enim elegantiam, animi fortitudinem, cum in te perspiceret, facile reliqua que estas maturior adderet, mente deprehendit, ac ex conuictu frugalitatem tuam didicit, que una  celebriorem te reddere potuisset; sola enim ea miraculo proptus accedit, cum hominem sibi deuincit ceteris maiorem. Etenim cum principes imaginem quamdam referunt Dei, magis eam exprimi [F. exprimere] nunquam possunt quam ipsa iustitia, que ceu membrum summum frugalitati adheret: ea iustitia autem proprie Christianis uiris non appellatur id quod in omnibus perfectum sit , habitus tamen animi est, quo nature affectus ad diuina ac humana iura magis idonei reddantur. At cum iniuria seculi huius nostri, inter cetera, et hanc pestem induxit, ut sine offensa plurium, nec absque multorum inuidiosa suspicione, ullius religio uel probari uel improbari  possit, mitto magnificentiam illam qua hactenus diuini numinis cultum profusissimis impendiis ditasti, solum ingenue dicam, ingratum te Deo Opt. Max. non esse: ut audio enim, quidquid ad Christi gloriam pertinere arbitraris, id sedulo promouere ac adiuuare pergis. In parentes ac propinquos que sit tua pietas, utinam quidam experiri mallent, quam inuigilare quomodo longanimitatem tuam exacerbare possint! Quis enim quem a puero ad omne uite institutum parentum uoluntati cessisse, ac ceteris propinquis tam obedientem norit, iam de te uiro, ac ferocia iuuenili deposita, non summam clementiam concipere potest? quandoquidem enim in parentes crudelis omnibus inhumanus apparet, oportet erga maiores reuerentia humanitatem promittat ac amabilitatem haud minimam. In patriam quam sis propensus, ciues tui, cum ceu numen quoddam te suspiciunt, satis declarant: et quam princeps utilis, amor omnium qui tuis auspiciis absque seruili timore ullo gubernantur, tot instaurata ac e fundamentis exstructa ferme insana edificia indicant; Augustum enim cum emularis, marmorea omnia que lateritia inuenisti, reddere cupis: ac sic Spartam nactam adornans, principis boni et prudentis partes egregie tibi uindicas. Fortitudo autem, altera frugalitatis pars, cum in te regnum habeat latissimum, animi magnanimitate, quam sanguinolenta iactantia in te splendescit magis multo: nam ut belli onera ex professione tibi repugnant, sic hostis infensissimi insidie in dies nouos tibi concitant tumultus. Iam prosperum [F. prosper] successus tibi calcandus uenit, dein multorum odium patientia sufferendum: demum, in quo et imperatoris et militis strenui officium te dicunt prestare fortiter, ut exemplo sis uiris illis quibus prees integerrimis, quot animi affectus tibi interimendi! Ceterum quam infracto sis alias animo, et qui habitum animi tui norunt, predicant: imo summam constantiam nature benignitate sortitum te esse confitentur. uenio ad prudentiam qua sine frugi dici uix potest al quis. Ius canonicum  prelatis hanc unam pre aliis uirtutibus omnibus amp ectendam precipit, ut eque litterarum in iudicio ualeant ac rebus gubernandis solertes sint. Ipse denique Christus simplicitati eam coniungere, nobisque illam adaptare iubet. Quis autem te in re uel priuata uel publica administranda oculatior? Quis in obseruandis temporibus, locis, personis, rebus, negotiis magis intentus? Quod non maturum, diu multumque non consideratum uerbum tibi unquam excidit? ut interim taceam quam te perspicacem ostendas in iis moribus quibus nomen preclarum demereri solet. Si liberalitatem tuam attentat temporis ratio, quis cui quid aut quantum dandum sit magis considerat? Si magnificentiam, quantum de utilitate atque ornatu publico sollicitus es? Sed quo me deduxere uirtutes tue tam amabiles, tam iucunde, princeps illustrissime? ueteor ne Scyllam deuitare cupiens, Carybdim incidam; cum enim non inepte tibi hoc opus inscripsisse contendo, parum abest quin plurium iudicio, qui suo ingenio estimant quosque, assentatiuncula quadam aucupari tuam gratiam uidear, quod uitium a genio nostro, si quid aliud, abhorret maxime. Tu uero pro animi tui clementia ac auctoritate tua tueare uolumen, hoc defende, et hunc nostrum in te animum obseruantissimum boni consule: nam etsi auctor hic dignissimus sit qui tuis auspiciis diutissimis ac deplorandis tenebris eruatur, non parum laboris in eo nos deuorasse tibi persuadeas uolo. Augee stabulum repurgat quisquis uetera exemplaria emendare cupit, hoc pro certo affirmare possum. Equidem preter multa que Delio natatore opus habent, que blattis et tineis arrosa, que librariorum iniuria seu inscitia deprauata, hoc molestie etiam accedit, ut characteris inusitati formas, ceu alphabetarius puer, discere cogeris nonnunquam: imo operarum ceu pedagogus indocilitatem, sepe cum patientia  sufferre et docere. Qui autem animi tui clementiam ac propensam erga nos humanitatis tue uoluntatem predicat, est omnibus uirtutum titulis ornatus ille Ioannes Huberus, et animi amabilitate et professione uerus medicus, nulli  postponendus in ea arte qua humani generis necessitatibus a clementia diuina tam probe consultum est. De quo etiam quam Nestor de tota medicorum turba haud magis inepte quis dicat,


nam is quantum in medicina possit quis ignorat? Tu ipse, princeps illustrissime, testis, testes esse possunt et Guillelmus ac Georgius Rapoltzsteini reguli magnanimi, testes quicunque inter Sequanos Tribochos plus ingenui habentur, qui omnem ualetudinis rationem ad arbitrium huius ferme singuli deferunt, ab eo opem postulant et salutem exspectant: quo sine insuauius tibi, quo presenti suauissime dies omnis peragitur. Nec mirum cum doctrina admirabili familie sue illustrator existat, ac in hac inclyta Urbe omnibus quam pro etate obseruandus magis uidetur, cum omnibus humanus, ab omnibus bonis colatur, ametur, adeo ut in republica hac uir ille consultissimus, senatorio ordine preclarus, Iacobus Ruede, repudiatis procis multis, hunc unum in generum adsciuit, cui filiam etatis huius inter feminas  unicum pudicitie, uenustatis amabilitatisque exemplar coniungeret, dignus uisus est unicus et solus hic Huberus tui obseruantissimus et noster patronus optimus. Gratulor igitur et in hac re tibi quam maxime qui in clientelam talem uirum suscepisti, cuius opera, fide et ope utare: mihi autem gaudeo qui nactus sim institutorem tam preclarum, cuius consilio te patronum nobis factum scio, et Mecenatem studiorum nostrorum liberalissimum. Parum autem ingenue me fecisse crederem si cuiusuis animum propensum in te taciturnitate mea deprimerem: Ioannem Hoffmeysterum collegii Augustiniani in Colmar moderatorem litteris amicissimis, cum honestissima tui nominis mentione,  ut hos labores tibi dedicarem admonuisse me quoque scito, ille enim bonis litteris te adeo studiosum predicat, ut Pindari dictum hoc semper in ore habeas:


,
,
.
Macte ergo uirtute, studiorum Mecenatem te exhibe candidum, nunquam deerunt qui nomen tuum immortale reddere recusent; etenim uirtutem, rem omnium rerum pretiosissimam illustriorem faciunt multo ingenia preclara, ac, ut et ego quoque utar Pindari uerbis,

, ,

,
,
.

Christus iehsu te, pientissime abbas, princeps illustrissime, incolumem conseruet diu et nobis et bonis omnibus.

Basilee Rauracorum, Iu nonas Augusti, anno a nato Christo MDXLII.





EUGYPPII uITA, AUCTORE IOANNE HEROLD ACROPOLITA.


 Etsi probe noueramus preter Gennadium, Honorium, quem et ipsi uidimus, Trithemium quoque, auctores etiam alios minime contemnendos Eugyppii nostri mentionem fecisse, presertim Sabellicum et Platinam, qui, Philippi Bergomatis errore decepti, alioqui uiri in historica cognitione sagacissimi, falso nominant Egesippum: etenim cum ipsis uetustiores quos nominauimus Seuerini abbatis uitam, exactioris ac solitarie uite regulam eum conscripsisse, affirmant: ad hec omnes quicunque D. Fulgentii uitam exararunt, epistole quam in fine huius tomi addendam curauimus [* 1Kb] , ad Eugyppium scripte, meminerunt: sunt autem extra hos, quos honoris causa nominamus, uincentius Bellouacensis, Antoninus Florentinus, alii quoque permulti. Opere pretium igitur  nos facturos duximus, princeps illustrissime, si de uita auctoris, ac Probe, ad quam scripsit, et de totius operis summa pauca in medium afferamus: haud ignari quam difficile sit eius rei rationem reddere pleniorem, quam omnes hactenus doctos labellatim tantum degustasse uidemus. Etenim qui patrie, parentum, uel uite acte huius auctoris, si de eo incidit mentio, rationem reddat, nullus est quem hactenus uiderimus: etiamsi omnes, ut Fulgentius ipse, de meliore eum commendant nota, fortissimum uirum, clarissimum, plentissimum, et in Christi uinea operatorem frugi uocent. Et ipsum in diuina illa philosophia tam elegans iudicium, facile conuincit, a teneris optimis studiis imbutum. Natus est Carthagine, Roma iam a Genserico capta. Primo statim litterarum  tirocinio deposito, Romam a parentibus missus, iam annum agens duodecimum, cum emule due ciuitates, imperio ac splendore omni exute, communibus quasi uiuerent legibus, uiris doctis se adiunxit, Betio preceptore instructus: absoluit ingenue: dein in Anitiane familie consularis clientelam ob indolis claritatem assumitur, cuius auctoritate etiam postea ad summam dignitatem euectus est. Cum uero uandali Arianorum dogmati  fauerent ac ad unicam hanc heresim omnia referrent, adeo ut multi parum repugnantes periculum uite subierint; preterea Honoricus rex, qui cum in amplissimum regnum patri successerat, impietate quoque patrem superare gestiebat, proscribit multos, deportantur non pauci, frequentes in exsilium mittuntur, carceres omnes referti insontibus, ubique mine, terror undique, et tristissima mortis imago: sed iusto Dei iudicio uermibus arroso, et carnis putredine denique consumpto  tyranno, omnes sperabant Gundabundum regis ex fratre nepotem mitiorem futurum. Hoc itaque in tumultu rerum in patriam reuocatur Eugyppius; reuerso autem, solliciti parentes instant uite conditionem ut eligat, qua honeste uiuere ac  catholice Ecclesie operam nauare strenuam posset. Ille, cum id temporis, aut certe non multis annis ante, solitarie uite institutio in Aegypto radices egisset, et in Africa tyranno Ariane factionis mortuo, mirum in modum increscere multis in locis ceperat , huius ergo uite ratio maxime illi arridebat. Erat tunc Marinus sodalitatis  in quam uiri cordatiores, ueritatem, pietatem, innocentiam, mansuetudinem amplexi, ne comitibus tantis diuellerentur, se abdiderant, humanis negotiis semotis, diuinis  inherentes, sodales eligebant, quos et educabant, moribus bonis, et litteris, ac uite simplicioris, imbuebant: hos quo minus deessent qui, perturbato Ecclesie statu, si opus esset, succurrerent, uel doctrina, uel exemplo, opibus communiter congestis, uel aliorum liberalitate donatis, sustentabant. Utebantur cultu Numinis, aliis paulo magis deuotiore, sed qui superstitionis haberet nichil: uictu frugi, uestitu mundo. His illectus uirtutibus Eugyppius noster, collegio  horum se adiunxit socium, breui sodalibus omnibus tam charus, ut ceu exemplum, post Marinum unicum, eum omnes colerent, suspicerent, amarent, tantumque illi tribuerent, ut tam graue, tam laboriosum nichil existere quod hunc et solum suscipere aut conficere posse dubitarent. Eugyppius ne spem fratrum frustraret, cum diuino ac occulto Dei iudicio in Ecclesia a quibusdam magis hereses tumultuarie probarentur, ac, que pestilentissime, hominum mentes occuparant atque exagitabant. Nam multi Arianis, Manicheis et Priscillianistis, quorum uenena hauserant, impensissime fauebant, a quorum sectis sancti uiri et abhorrebant, et alios, ne inficerentur, sedulo admonebant. Licet DD. Augustinus, Eugenius, Fulgentius, Maximus et innumerabiles  alii cum pii uiri, tum docti, ad confutandam eorum persuasionem in Africa omnes neruos intenderant, nichilominus, Satana non quiescente, quidam emergebant Proteo mutabiliores, qui in omnem formam se mutabant, quo si non omnes, saltem aliquos sua in heresi seruarent. Hoc D. Eugyppius animo euoluens tristi, nullum aliud machinarum genus iis hostibus obiiciendum putauit, quam ipsius Augustini scripta et sanctissimas cogitationes. Cum autem Guthamundus diem extremum clauserat, frater eius Thrasimundus in regno succedens, tunc iterum seuitum est in catholicos: proscribuntur boni, in quorum numero erant ducenti et uiginti doctissimi episcopi, precipue Fulgentius, quos omnes familiares Eugyppio exstitisse haud dubium est; nam in Sardinia  exsulantes ad Symmachi liberalitatem qua uictu et uestitu sustentabantur, nichil consolationis habebant, nisi Eugyppii scripta, que summa auiditate euoluere atque perlegere solebant: denique ore Fulgentii, communi consensu, ut in aliis rebus quoque soliti erant, de caritate ad ipsum scripserunt. His in exilium detrusis, plebis furor exemplo principis recrudescere cepit, nam qui in suspicionem uenerant, quod minus malis Christianis consentirent, lacerabantur misere: deplorat uaporiferis lacrymis funera parentum pueritia tenerrima; sollicitus parens infirmos adolescentie animos, uacillantem iuuentutem, instabiles animos unusquisque fide firmus, ne ueram fidem ac maiorum in Christum credulitatem repudiare, ne aut promissis, aut fallaci persuasione  confidentiam adhibeant, ne paucos cruciatus deuitando, eterna capere non uelint: itur a pluribus in carnificinam, plerique ad penam rapiuntur. Marinus senex uenerandus sodales cohortatur, fortes ut sint in Domino: se pro etate, quantum temporis iniuria permisisset, quantum corporis et animi uires indulsissent inuigilasse, ac pro omnium commodo obiuisse pericula multa, paululum sibi restare laboris; sanguine suo demum requiem querendam esse: Eugyppium manu prensans, obtestatur, obsecrat, sodalibus posthac doctrina, industria ac uigiliis preeat, rem omnium sedulo curet: ultimum sibi instare diem, successorem se habiturum alium quam ipsum neminem: futurum si inceptum iter strenue perageret, ut cum nominis honesta fama Christum  tandem sibi, Christo autem perplures lucraretur. Eugyppius dilectionis ardore flagrans, tam honesta petitione mirum in modum succensus, litteris quam antea incumbere magis, imminenti ueneno antidota preparare, remedia presenti morbo conflare pergit: nullum ex bonis auctoribus, quin adamussim excusso, preteribat. Iam autem predicta a Marino instabat dies, corona preparata, ad throni possessionem uocatur uenerandus senex: seuientibus ergo Arianis, Catholici aut bestiis lacerandi proiiciebantur, aut fumo et igne necabantur: qui autem a fide catholica deficerent summo honore afficiebantur. Marinus zelo Dei accensus instat, accurrit: Que insania, o fratres, exclamat, ut repudiata uera atque sana regula, insani hominis persuasione dementatus rex,  more ferarum, insontes dilaniat? Quis furor, quod iisdem innitentes uestigiis, heretico addicti, peruersi et perditi hominis iussa, ueris Dei preceptis potiora habetis? Quod malum, quod tot annorum merita sanctis tormentorum et martyrii mine, subripit! Fateor me in nomine indiuidue Trinitatis aqua lustrali regeneratum: non tortor, non gladius, nulla carnificina indumentis uere salutis me exuet unquam. Nec mora, adest lictorum manus, rapitur uir sanctus, misere laceratur tandem. Necis fama per urbem dissipata, statim collegii concursus factus Eugyppii museum irrumpit: Perdidimus patrem, Eugyppi, uociferantur, martyrii gloria nobis eripuit fratrem dulcissimum, posthac propugnator ac fidus noster custos esto: manent nos tormenta crudelissima,  nisi ad unius tyranni arbitrium nos accommodemus  aut diuino adiuti Numine, ingenii tui acumine hostis rationes confutabimus. Eugyppius in hac fratrum deiectione necessitate coactus, proximi onus excepit, ac quoad pax Ecclesie sequeretur, dignitatis gradum suscipit; quantoque honorum dignitate se euectum sentit, tanto Christi famulis inseruire se debere gnarus, omnes captat occasiones quo piis consulet. Tandem commode ex ualentiniana matre natus Romana, in regni curam Thrasimundi Filius susceperat, Hildericus nomine, cui Eugyppius perfamiliaris, aditum habuit facilem, et principem iam conuenit, ut pia cohors in Sardinia exsulans reuocetur, adhortatur: regni etenim atque principum statum Deum multum  habere sollicitum predicat, sed interim multa exempla, quam idem ipse pios euehat, ueritatis autem persecutores misere precipitet, enumerat. Hildericus persuasus pientissimi uiri consilio, quamquam sacramento religiosissimo astrictus, furenti patri pollicitus erat unquam in regno suo Catholicis consultum iri, tamen edictis tyranni cassatis, exsules restituit: uirorum deinde piorum opera, octennio, que per septem super quadraginta annos incruduerat, pestilentissimam sectam Africa tota expulit. Nacto iam otio, Eugyppius thesauros quos olim ex D. Augustini operibus compilauerat, iam sub tui nominis auspicio, princeps illustrissime, in lucem protractos, digerit ac in ordinem quem uides redegit. Odor igitur bonus Eugyppii etiam Europam occuparat,  ac Rome magno, in bonorum conuersatione, eius censebatur existimatio: presertim Anitiana familia, alumni dignitate exhilarata, omnibus uiribus nomen tanti uiri illustrare satagebat, nec Eugyppius ingratus labores suos huic familie inscribere equum rebatur. Erat natu grandior, moribusque uenerandis Proba, Anitii Paulini Ruffi  demortui coniux, qui uiduitate ac solitudine uitam maxima erga Christum reuerentia traducebat: huic neptis eiusdem nominis erat, ex Iuliana filia et ipsa cos. coniuge: uirgo uero Christo dicata Corneliam Gracchorum et ueteres celebriores feminas studio litterarum maxime  emulabatur: corruptos mores sanctis disciplinis posthabeus, non margaritis, gemmis, aut ceteris rebus uilioribus inhians, bibliothecam uero innumerabilium uoluminum instruxerat. Ea ut ardentissimo Christiane dilectionis amore bonos et pios prosequebatur, ita omnibus doctis et piis probata fuit. Etenim D. Augustinus auie et matri ipsius scribens, omnes eloquentie uires in uirginis huius laudes effundit: quod quidem nec Fulgentius omisit; Galle enim sorori eius scribens, quantis preconiis eam extollit! nec continere me possum, etiam alio festinans, quin uerba ipsius ascribam ipsa. »Disponimus enim, inquit, si Dominus uoluerit, et si uixerimus, ad sororem tuam, sanctam Christi uirginem, Probam, quam Dominus hoc tempore precipuum in urbe Roma  dare dignatus est uirginitatis et humilitatis exemplar, de ieiunio et oratione aliquid scribere, sicut in epistola quam ad eam nuper dedi mea pollicitatio continetur, cuius tibi precipue sancta conuersatio est in omnibus imitanda. Que cum sit auis atauisque nota consulibus, et deliciis regalibus enutrita, tanta illi est humilitas dono gratie celestis infusa, ut amore subiectionis et usu seruiendi dominam se aliquando fuisse iam nesciat, cum omnes dominos  habere delectatione sancte seruitutis affectat. Scit enim a Domino  pro liberatione nostra humilitatem forme seruilis acceptam. Et ob hoc delectatur sponso in huius seruitutis humilitate placere, ut consortio quinque sapientum uirginum deputata, cum sponso possit in eterna claritate regnare. Delicias uero corporis, quanta uirtute contempserit, et quomodo suam famem satiandis faciat deseruire pauperibus, nec ob id aliud ipsa uilibus tegatur indumentis, nisi ut humilitatis propositum impleat, et uestiendis pauperibus iugem curam sancte pietatis impendat, plenius ipsa uidendo cognoscis, quam id a me uelis audire, quod minus possum sermonibus explicare. Hanc ergo tibi tanquam speculum pone, et ex ipsius  consideratione quid tibi iam insit, uel quid adhuc desit, sanctorum studiorum operumque cognosce.« Hactenus de Proba Fulgentius: cui Eugyppius que excerpserat consecrauit. Primo tomo que suo tempore maximas excitarant questiones, preter permulta loca obscuriora Scripture explicata, de caritate, anima, sensibus hominis, Mediatoris sacramento, religione Christiana, sabbato, iudicio diuino, resurrectione, uita ac morte eterna, quecunque Augustinus ediderat, eruditiora, inseruit. Secundo tomo Arianos, Manicheos, Donatistas, Pelagianos, quibus rationibus deuicit Hipponensis ille episcopus, docet: et ut paucis absoluam, habes, princeps illustrissime, non Augustini corpus, sed animum, ex tam innumerabilibus uoluminibus in hunc librum  inclusum. Euulgatis autem uigiliis, non diu superuixit uir pius, sed Fulgentium sesquimensis spatio insequens, omnium luctu discessit patriam celestem repetiens. Hec habui que de huius auctoris uita summatim prefari utile uisum fuit, lectorique iucundum auditu. uale, princeps illustrissime, patrone obseruandissime. Basilee Rauracorum, Iu calend. septembris, anno a nato Christo MDXLII.





DOMINAE MERITO uENERABILI, ET FRUCTU SACRAE uIRGINITATIS IN CHRISTI GRATIA SEMPER ILLUSTRI AC PER OMNIA PROBAE EUGYPPIUS OMNIUM SERuORUM DEI FAMULUS IN DOMINO S. D. 


 Excerptorum codicem quem de nonnullis operibus sancti Augustini, cohortante domino meo Marino abbate, uel ceteris sanctis fratribus, quomodocunque compegeram, continuo transferri uobis, sancto quo polletis studio, uoluistis: et cum bibliothece uestre copia multiplex, integra, de quibus pauca decerpsi, contineat opera, placuit tamen habere decerpta. At ego prospiciens, ne forsitan a legentibus temeritatis arguerer, necesse habui causam facti prefatione fateri, que ita se habet. Inter magnos et egregios catholice doctores Ecclesie, preclarum fuisse et esse beatum Augustinum quis ignoret et episcopum? quem cum diuina et humana eruditione mirabilem,  omnes orthodoxi toto terrarum orbe uenerentur, precipue tamen apostolice sedis antistites, scripta eius, sua probabiliter auctoritate firmantes, tanto maiori studio semper amplexi sunt, quanto ampliori solatio his usos fuisse testantur. Nam contra multos hostes Ecclesie dimicantes, et maxime contra uersipelles inimicos gratie Dei, doctrina eius instructi, uel potius eadem illustrati gratia, semper exstitere uictores: cuius uictorie premia in tantum donante Deo posteris prosunt, ut et ieiunos copiosius pascant, et fortes armis spiritalibus muniant. Catholica siquidem diuine legis explanatio, non solum esurientibus alimonia, sed et dimicantibus efficitur armatura.  Nec immerito uicarii illius cui pascendas oues Dominus ore proprio commendauit compastoralis officii socium, copiosa gregi dominico de pratis Scripturarum, pabula procurantem, peramplius dilexerunt: suum uerissime putantes bonum, quod per fraternam scientiam gratulabantur inuentum. Scientes hunc intelligibilem ad condiendos animos salem etiam pecoribus abiectissimis profuturum, quorum omnium ego prorsus abiectior, ex aliquantis eiusdem beati uiri preclaris operibus perpauca ruminando quodammodo lambendoque decerpsi, que stantibus amicis integra legeram. Nam omnia illius habere uel inuenire quis possit? Nonnulla ergo legenti mihi atque habere cupienti quia facultas minime suppetebat, idcirco quedam, uelut ex ingenti prato floribus  asperso celestibus, ex librorum eius que data est copia inops egerque collegi: inops scilicet peritia, eger offensa, uel informari tanta doctrina cupiens, uel sanari. ueritatem namque sententie Salomonis qui ait: Fauus mellis uerba prudentie, dulcedo anime, sanitas ossium, in supradicti uiri dulcissima et sanissima eruditione persensi. Pauca proinde que congessi, non solum mihi qui sensu censuque sum pauper, sed etiam his qui utroque prediti sunt munere, profutura confido. Nam cum in manus eorum hec eadem excerpta peruenerint, aut ardore mendicantis accensi, aut inordinata, ut assolet, congestione permoti, dabunt operam, uel plura studiosius habere, uel ex his aptiora decerpere, atque in unum corpus redacta sepius lectitare. Ita forsitan imperiti  desiderium compendiis poterit militare doctorum. Plerumque enim quod ineptius a paruis arripitur, a magnis aptius adimpletur. Certe si nullus  magnorum id uel facere uel habere dignatur, saltem illi quibus plenaria tanti desunt operis, his fortasse delectabuntur Excerptis, quia facilius unum codicem quis poterit sibi parare quam multos. A singulis sane capitulis diuerse res, uel etiam questiones atque sententie, de quo opere uel libro sint, indicantur, ut si quis ignorat, ubi eas plene possit inuenire cognoscat. Integrum uero librum uisum est Excerptorum debere esse principium, et ille potissimum mihi preponendus occurrit, quem idem beatus Augustinus antistes ad sanctum Hieronymum, post primam de anime questione, noscitur scripsisse presbyterum, soluens illam ex Epistola Iacobi apostoli, quam in primo prenotaui capitulo, questionem: in quo libro, quatuor illas uirtutes, id est,  prudentiam, temperantiam, fortitudinem, atque iustitiam, ad illud gemine dilectionis Dei et proximi latum mandatum nimis, in quo tota lex pendet et prophete, mirifice retulit. Ob hoc itaque congruum putaui atque conueniens, ut his Excerptis caritas, qua dispersa solent adunari integritate, libri daret exordium, que et uirtutum omnium perfectio, et superne legis est plenitudo: ipsa quoque finem dedit operi, que non habet finem. Nam penultimus numeri titulus, ordinem nutriende, ultimus enutrite laudem continet caritatis. Per quam adiuro lecturos, ut mihi indigno ueniam dignanter tribuant, et orationum presidia clementer impendant. Si quis sane trasferens hoc opus, his que congesta sunt alia addere forte uoluerit, congruis adiiciat locis, ut  predicti duo de caritate tituli finem semper teneant Excerptorum.





D. EUGYPPII ABBATIS AFRICANI THESAURUS Ex S. Augustini operibus. 



TOMUS PRIOR.



1 CAPUT PRIMUM.  De sententia Iacobi apostoli, qua dicit: Si totam quis legem seruauerit, offendit autem in uno, factus est omnium reus, cum idem dicat: In multis offendimus omnes. Et de caritate ac quatuor uirtutibus: prudentia, temperantia, fortitudine et iustitia. Liber ad Hieronymum presbyterum integer.

Quod ad te scripsi, honorande mihi in Christo frater Hieronyme, querens de anima humana, si nascentibus singulis, noue singule nunc usque fiunt, ubi peccati uinculum contrahant, quod per sacramentum gratie Christi, etiam in infantibus recens natis non dubitamus esse soluendum, cum in non paruum uolumen procederet, nolui ulla alia onerare questione; sed quod urget acrius, multo minus est negligendum. Proinde queso et per Dominum obsecro ut exponas mihi, quod multis existimo profuturum, aut si iam uel abs te, uel ab alio aliquo expositum habes, dirigas  nobis quomodo accipiendum sit quod in  Epistola Iacobi apostoli scriptum est: Quicunque autem totam legem seruauerit, offendat autem in uno, factus est omnium reus. Que res talis ac tanta est, ut quod hinc tibi iam non olim scripsi, me multum peniteat: de agenda namque presenti uita, quomodo ad uitam perueniamus eternam, non de preterita perscrutanda, quam penitus demersit obliuio, sicuti est illud quod de anima querendum putaui, hec uertitur questio. Eleganter autem dictum esse narratur, quod huic rei satis apte conuenit: Cum quidam ruisset in puteum, ubi aqua tanta erat, ut eum magis exciperet ne moreretur, quam suffocaret ne loqueretur, accessit alius, eoque uiso, miserans ait: Quomodo huc cecidisti? At ille: Obsecro, inquit, cogita quomodo hinc me liberes, non quomodo huc ceciderim queras. Ita quoniam fatemur et fide catholica  tenemus, de reatu peccati tanquam de puteo, etiam paruuli infantis animam Christi gratia liberandam, satis est ei quod modum quomodo salua fiat nouimus, etiamsi nunquam quomodo in malum illud deuenerit nouerimus. Sed ideo putaui esse querendum, ne forte ex illis opinionibus incarnationis anime, aliquam teneamus incautius, que liberandam prorsus animam paruuli contradicat, negans eam esse in isto malo. Hoc igitur firmissime retento, quod anima paruuli de reatu peccati liberanda est, nec alio modo liberanda, nisi gratia Dei per Iesum Christum Dominum nostrum; si possumus etiam ipsius mali causam et originem nosse, uaniloquis, non disputatoribus, sed litigatoribus, paratius instructiusque resistimus; si autem non possumus, non quia  latet miserie principium, ideo pigrescere misericordie debet officium. Aduersus eos autem qui sibi uidentur scire quod nesciunt, hoc tutiores sumus, quod hanc ignorantiam nostram non ignoramus: aliud est enim quod nesciri malum est, aliud quod sciri uel non potest, uel non opus est, uel ad uitam quam querimus indifferens est. Hoc uero, quod de litteris apostoli Iacobi nunc requiro, in hac ipsa qua uiuimus, et, ut semper uiuamus, Deo placere studemus, actione uersatur. Quomodo ergo intelligendum est, obsecro te: Quicunque totam legem seruauerit, offendat autem in uno, factus est omnium reus? Itane qui furtum fecerit, imo uero qui dixerit diuiti, Hic sede, pauperi autem, Tu sta illic, et homicidii, et adulterii, et sacrilegii reus est? Quod si non est,  quomodo qui in uno offendat factus est omnium reus? An illud, quod dixit de diuite et paupere, ad ista non pertinet, quorum si quis in uno offenderit, fiet omnium reus? Sed recolendum unde uenerit ista sententia, et que illam superiora pepererint, quibus connexa dependeat. Fratres mei, inquit, nolite in personarum acceptione habere fidem Domini nostri Iesu Christi glorie. Etenim si introierit in conuentum uestrum uir aureum annulum habens, in ueste candida, introierit autem et pauper in sordido habitu, et intendatis in eum qui indutus est ueste preclara, et dicatis: Tu sede hic bene; pauperi autem dicatis, Tu sta illic, aut, Sede sub scabello pedum meorum, nonne iudicatis apud uosmetipsos, et facti estis iudices cogitationum iniquarum?  Audite, fratres mei dilectissimi, nonne Deus elegit pauperes in hoc mundo, diuites in fide, et heredes regni quod repromisit Deus diligentibus se? uos autem exhonorastis pauperem: propter illum scilicet cui dictum est, Tu sta illic, cum habenti annulum aureum dictum esset, Tu sede hic bene. Ac deinde sequitur, eamdem ipsam sententiam latius uersans et explicans: Nonne, inquit, diuites per potentiam opprimunt uos, et ipsi attrahunt uos ad iudicia? Nonne ipsi blasphemant bonum nomen, quod inuocatum est super uos? siquidem legem perficitis regalem, secundum Scripturas: Diliges proximum tuum sicut teipsum, bene facitis; si autem personas accipitis, peccatum operamini, redarguti a lege, quasi transgressores. uide quemadmodum transgressores legis appellet  qui dicunt diuiti, Sede hic, et pauperi, Sta illic. Unde, ne putarent contemptibile esse peccatum in hac una re legem transgredi, secutus adiunxit: Quicunque autem totam legem seruauerit, offendat autem in uno, factus est omnium reus. Qui enim dixit. Non mechaberis, dixit et, Non occides. Quod si non mecheris, occides autem, factus es transgressor legis, propter illud quod dixerat, redarguti a lege, quasi transgressores. Que cum ita sint, consequens uidetur, nisi alio modo intelligendum ostendatur, ut qui dixerit diuiti, Sede hic, et pauper, Sta illic, huic honorem ampliorem quam illi deferens, et idololatra, et blasphemus, et adulter, et homicida, et ne, quod longum est, cuncta commemorem, reus omnium criminum iudicandus sit. Offendens  quippe in uno, factus est omnium reus. At enim qui unam uirtutem habet, omnes habet, et qui unam non habet, nullam habet ? Hoc si uerum est, confirmatur ista sententia. Sed ego eam exponi uolo, non confirmari, que per se ipsam est apud nos omnibus philosophorum auctoritatibus firmior: et illud quidem de uirtutibus et de uitiis si ueraciter dicitur, non est consequens ut propter hoc omnia peccata sint paria. Nam illud de inseparabilitate uirtutum, etsi forsitan fallor, tamen, si uerum memini, quod uix memini, omnibus philosophis placuit, qui easdem uirtutes agende uite necessarias esse dixerunt. Hoc autem de parilitate peccatorum 2 soli Stoici ausi sunt disputare, contra omnem sensum generis humani. Quam eorum uanitatem in Iouiniano  illo, qui in hac sententia Stoicus erat, in aucupandis autem et defensandis uoluptatibus Epicureus, de Scripturis sanctis dilucidissime conuicisti. In qua tua suauissima et preclarissima disputatione satis euidenter apparuit non placuisse auctoribus nostris, uel ipsi potius, que per eos locuta est, ueritati, omnia paria esse peccata. Quomodo autem fieri possit ut, etiamsi hoc de uirtutibus uerum est, non tamen ideo cogamur fateri equalitatem omnium peccatorum, quantum possum, adiuuante Domino, aperire conabor. Quod si effecero, approbabis; ubi cause defuero, tu supplebis. Certe hinc persuadent qui unam uirtutem habuerit, habere omnes, et omnes deesse cui una defuerit, quod prudentia, nec ignaua, nec iniusta, nec intemperans  potest esse; nam si aliquid horum defuerit, prudentia non erit. Porro si prudentia tunc erit, si et fortis et iusta et temperans sit, profecto ubi fuerit, secum habet et ceteras. Sic et fortitudo imprudens esse non potest, uel intemperans, uel iniusta; sic temperantia necesse est ut prudens, fortis et iusta sit; sic iustitia non est, si non sit prudens, fortis et temperans. Ita ubi uera est aliqua earum, et alie similiter sunt; ubi autem alie desunt, uera illa non est, etiamsi aliquo modo similis esse uideatur. Sunt enim, ut scis, quedam uitia uirtutibus aperta discretione contraria, ut imprudentia prudentie. Sunt autem quedam tantum quia uitia sunt, ideo contraria, quadam tamen specie fallaci similia, ut eidem prudentie, non imprudentia, sed astutia. Nunc enim  eamdem dico astutiam, que usitatius in malitiosis intelligi et uocari solet, et non, sicut loqui nostra Scriptura consueuit, que sepe astutiam in bono ponit, ut est: Astuti ut serpentes, et illud, Ut det innocentibus astutiam. Quanquam et apud illos Romane lingue disertissimus dixerit: Neque illi tamen ad cauendum dolus aut astutia deerat, astutiam ponens in bono; sed apud illos rarissimum, apud nostros autem frequentissimum est. Itemque in partibus temperantie, apertissime contraria est effusio parcimonie, ea uero que tenacitas etiam uulgo dici solet, uitium est quidem, tamen parcimonie simile, non natura, sed fallacissima specie. Item dissimilitudine manifesta, contraria est iniustitia iustitie: solet autem quasi imitari iustitiam uindicandi se libido, sed  uitium est. Ignauia fortitudini perspicue contraria est, duritia uero distat natura, fallit similitudine. Constantia pars quedam uirtutis est, ab hac inconstantia longe abhorret, et indubie contra sistit, pertinacia uero constantia dici affectat, et non est, quia illa est uirtus, hoc uitium. Ut ergo non iterum eadem commemorare necesse sit, exempli gratia ponamus aliquid unde possint cetera intelligi. Catilina, ut de ipso scripserunt qui nosse potuerunt, frigus, sitim, famem, ferre poterat, eratque patiens inedie, algoris, uigilie, supra quam credibile est, ac per hoc et sibi et suis magna preditus fortitudine uidebatur. Sed hec fortitudo prudens non erat, mala enim pro bonis eligebat; temperans non erat, corruptelis enim turpissimis fedabatur; iusta non erat, nam contra  patriam coniurauerat: et ideo nec fortitudo erat, sed duritia sibi, ut stultos falleret, et nomen fortitudinis imponebat: nam si fortitudo esset, non uitium, sed uirtus esset. Si autem uirtus esset, a ceteris uirtutibus, tanquam inseparabilibus comitibus, nunquam relinqueretur. Quapropter cum queritur etiam de uitiis, utrum et ipsa similiter omnia sint ubi unum erit, aut nulla sint ubi unum non erit, laboriosum est id ostendere, propterea quia uni uirtuti duo uitia opponi solent, et quod aperte contrarium est, et quod specie similitudinis adumbratur. Unde illa Catiline, quia fortitudo non erat, que esset, cum secum uirtutes alias non habebat, facilius uidebatur. Quod uero ignauia fuerit, ubi exercitatio quaslibet grauissimas molestias perpetiendi atque tolerandi, supra  quam cuiquam credibile est, fuit, egre persuaderi potest; sed forte acutius intuentibus ignauia apparet ipsa duritia, quia laborem bonorum studiorum, quibus uera acquiritur fortitudo, neglexerat. uerumtamen quia sunt audaces qui timidi non sunt, et rursus timidi a quibus absit audacia, cum sit utrumque uitium , cogimur fateri uitia plura esse uirtutibus. Unde aliquando uitium uitio tollitur, ut amore laudis amor pecunie; aliquando unum cedit ut plura succedant, uelut qui ebriosus fuit, si modicum libere tenacitate et ambitione didicerit. Possunt itaque uitia etiam cedere uitiis succedentibus, non uirtutibus; et ideo plura sunt. uirtus uero, quo una ingressa fuerit, quoniam secum ceteras ducit,  profecto uitia cedent omnia, quecunque inerant; non enim omnia inerant, sed aliquando totidem, aliquando plura paucioribus, uel pauciora pluribus succedebant. Hec utrum ita se habeant, diligentius inquirendum est; non enim et ista diuina sententia est, qua dicitur: Qui unam uirtutem habuerit, omnes habet; eique nulla est, cui una defuerit; sed hominibus hoc uisum est, multum quidem ingeniosis, studiosis, sed tamen hominibus. Ego uero nescio quemadmodum dicam, non dico uirum, a quo denominata dicitur uirtus, sed etiam mulierem que uiro suo seruat tori fidem, si hoc faciat propter preceptum et promissum Dei, eique primitus sit fidelis, non habere pudicitiam, aut pudicitiam nullam uel paruam esse uirtutem: sic et maritum qui hoc idem  seruat uxori; et tamen sunt plurimi tales, quorum sine aliquo peccato esse neminem dixerim: et utique illud qualecunque peccatum ex aliquo uitio uenit: unde pudicitia coniugalis in uiris feminisque religiosis, cum proculdubio uirtus sit , non tamen secum habet omnes uirtutes; nam si omnes ibi essent, nullum esset uitium; si nullum uitium, nullum omnino peccatum. Quis autem sine aliquo peccato? quis ergo sine aliquo uitio, id est fomite quodam uel quasi radice peccati, cum clamet qui supra pectus Domini discumbebat: Si dixerimus quia peccatum non habemus, nosipsos decipimus, et ueritas in nobis non est? Neque hoc apud te diutius agendum est, sed propter alios qui hec forte legerint dico. Nam tu quidem in eodem  ipso opere splendido contra Iouinianum etiam hoc de Scripturis sanctis diligenter probasti; ubi etiam ex hac ipsa Epistola, cuius uerba sunt quorum nunc intellectum requirimus, posuisti quod scriptum est: In multis enim offendimus omnes. Non enim ait, offenditis, sed ait, offendimus, cum Christi loqueretur apostolus; et cum hoc loco dicat: Quicunque totam legem seruauerit, offendat autem in uno, factus est omnium reus, ibi non in uno, sed in multis, nec quosdam, sed omnes dicit offendere. Absit autem ut quisquam fidelis existimet tot millia seruorum Christi, qui ueraciter dicunt se habere peccatum, ne se ipsos decipiant et ueritas in eis non sit, nullam habere uirtutem, cum uirtus magna sit sapientia. Dixit autem ipsa Sapientia homini: Ecce pietas est  sapientia. Absit ergo ut dicamus tot ac tantos fideles et pios homines Dei non habere pietatem, quam Greci uel , uel expressius et plenius uocant. Quid autem est pietas, nisi Dei cultus? 3 et unde ille colitur nisi caritate? Charitas igitur de corde puro, et conscientia bona, et fide non ficta, magna et uera uirtus est, quia ipsa est et finis precepti. Merito dicta est fortis sicut mors, siue quia nemo eam uincit sicut mortem, siue quia in hac uita usque ad mortem est mensura caritatis, sicut Dominus ait: Maiorem hac caritate nemo habet, quam ut animam suam quis ponat pro amicis suis; siue potius quia sicut mors animam auellit a sensibus carnis, sic caritas a concupiscentiis carnalibus. Huic subseruit scientia cum est utilis, nam sine illa  Inflat: quod uero illa edificando impleuerit, nichil ibi ista inane quod inflet inueniet. Utilem porro scientiam definiendo sic monstrauit, ubi cum dixisset: Ecce pietas est sapientia, continuo subiunxit: Abstinere uero a malis scientia est. Cur ergo non dicimus qui hanc uirtutem habet habere omnes, cum plenitudo legis sit caritas? an quanto magis est in homine, tanto magis est uirtute preditus; quanto autem minus, tanto minus inest ei uirtus, quia ipsa est uirtus, et quanto minus inest uirtus, tanto magis est uitium? Ubi ergo illa plena et perfecta fuerit, nichil ex uitio remanebit. Proinde mihi uidentur Stoici ideo falli, quia proficientem hominem in sapientia nolunt omnino habere sapientiam, sed tunc habere cum in ea fuerit omnino perfectus: non quia illum prouectum negant,  sed nisi ex profundo quodam emergendo repente emicet in auras sapientie liberas, nulla ex parte esse sapientem. Sicut enim nichil interest ad hominem prefocandum, utrum aquam stadiis multis super se habeat altam, an unum palmum uel digitum, sic illos qui tendunt ad sapientiam, proficere quidem dicunt, tanquam ab imo gurgitis surgentes in erem, sed nisi totam stultit am uelut opprimentem aquam proficiendo, uelut emergendo, euaserint, non habere uirtutem, nec esse sapientes: ubi autem euaserint, mox habere totam, nec quidquam stultitie remanere, unde omnino ullum peccatum possit existere. Hec similitudo, ubi stultitia uelut aqua, et sapientia uelut er ponitur, ut animus a prefocatione stultitie tanquam emergens in sapientiam repente respiret,  non mihi uidetur satis accommoda nostrarum Scripturarum auctoritati, sed illa potius, ut uitium uel stultitia tenebris, luci autem uirtus uel sapientia comparetur, quantum ista similia de corporalibus ad intelligibilia duci possunt. Non itaque sicut de aquis in erem surgens, ubi earum summum transierit, repente quantum sufficit inspiratur, sed sicut de tenebris in lucem procedens, paulatim progrediendo illuminatur, quod donec plenissime fiat, iam tamen eum dicimus tanquam de abditissima spelunca egredientem, uicinia lucis afflatum: tanto magis quanto magis propinquat egressui; ut illud quod in eo lucet, sit utique ex lumine quo progreditur, illud autem quod adhuc obscurum est, sit ex tenebris unde egreditur: itaque et non iustificabitur in conspectu Dei  omnis uiuens, et tamen iustus ex fide uiuit: et induti sunt sancti iustitia, alius magis, alius minus, et nemo hic uiuit sine peccato, et hoc alius magis, alius minus: optimus autem est, qui minimum. Sed quid ago, tanquam oblitus cui loquor, doctori similis factus sum, cum proposuerim quid a te discere uelim? Sed quia de peccatorum parilitate, unde in id quod agebam incidit questio, examinandam tibi sententiam meam promere statueram, iam eam tandem aliquando concludam: quia etsi uerum est, eum qui habet unam, omnes habere uirtutes, eum qui unam non habet, nullam habere; nec sic peccata sunt paria: quia ubi uirtus nulla est, nichil quidem rectum est; nec tamen ideo non est prauo prauius, distortoque distortius. Si autem, quod puto esse  uerius sacrisque litteris congruentius, ita sunt anime intentiones ut corporis membra, non quod uideantur locis, sed quod sentiantur affectibus, et aliud illuminatur amplius, aliud minus, aliud omnino caret lumine, et tenebroso inumbratur obstaculo, profecto, ita ut quisque illustratione pie caritatis affectus est, in alio actu magis, in alio minus, in alio nichil, sic potest dici habere aliam, et aliam non habere, aliam magis aliam minus habere uirtutem. Nam et »Maior est in isto caritas quam in illo« recte possumus dicere, et »Aliqua in isto, nulla in illo«, quantum pertinet ad caritatem, que pietas est; et in ipso uno homine, quod maiorem habeat pudicitiam quam patientiam, et maiorem hodie quam heri, si proficit, et adhuc non habeat continentiam, et habeat non paruam misericordiam.  Et ut generaliter breuiterque complectar quam de uirtute habeo notionem, quod ad recte uiuendum attinet, uirtus est caritas, qua id quod diligendum est diligitur: hec in aliis maior, in aliis minor, in aliis nulla est; plenissima uero que iam non possit augeri, quandiu hic homo uiuit, est in nemine; quandiu autem augeri potest, profecto illud quod minus est quam debet, ex uitio est. Ex quo uitio non est iustus in terra qui faciat bonum et non peccet; ex quo uitio non iustificabitur in conspectu Dei omnis uiuens; propter quod uitium, si dixerimus quia peccatum non habemus, nos ipsos decipimus, et ueritas in nobis non est; propter quod etiam quantumlibet profecerimus, necessarium est nobis dicere: Dimitte nobis debita nostra, cum iam omnia in baptismo  dicta, facta, cogitata, dimissa sint. uidet itaque qui recte uidet, ubi, quando et unde speranda sit illa perfectio, cui non sit quod adiici possit. Si autem precepta non essent, non utique esset ubi se homo certius inspiceret, et uideret unde auerteretur, quo conaretur, quare gratularetur, quid precaretur. Magna est ergo utilitas preceptorum, si libero arbitrio tantum detur ut gratia Dei amplius honoretur. Que si ita se habent, unde fiet omnium reus, si in uno offendat, qui totam legem seruauerit? An forte quia plenitudo legis caritas est, qua Deus proximusque diligitur, in quibus preceptis caritatis tota lex pendet et prophete, merito fit reus omnium, qui contra illam facit in qua pendent omnia? Nemo autem peccat, nisi aduersus illam faciendo:  quia. Non adulterabis, non homicidium facies, non furaberis, non concupisces, et si quod est aliud mandatum, in hoc sermone recapitulatur, in eo quod est, Diliges proximum tuum tanquam te ipsum. Dilectio proximi malum non operatur; plenitudo autem legis, caritas. Nemo autem diligit proximum, nisi diligens Deum, ut hoc, quantum potest, proximo impendat, quem diligit tanquam seipsum, ut et ille diligat Deum; quem si ipse non diligit, nec se nec proximum diligit; ac per hoc, qui totam legem seruauerit, si in uno offenderit, fit omnium reus: quia contra caritatem facit, unde tota lex pendet; reus itaque fit omnium, faciendo contra preceptum, in quo pendent omnia. Cur ergo non dicantur paria peccata? an forte quia magis facit contra caritatem,  qui grauius peccat, minus qui leuius, et hoc ipso quod admittit fit quidem omnium reus, sed grauius peccans, uel in pluribus peccans, magis reus; leuius autem uel in paucioribus peccans, minus reus: tanto maiore scilicet reatu, quanto amplius; tanto minore, quanto minus peccauerit: tamen etiamsi in uno offenderit, reus omnium est, quia contra eam facit in qua pendent omnia? Que si uera sunt, eo modo et illud absoluitur, quod ait homo etiam apostolice gratie: In multis offendimus omnes. Omnes enim offendimus, sed alius grauius, alius leuius, quanto quisque magis minusue peccauerit, tanto in peccato committendo maior, quanto in diligendo Deo et proximo minor: et rursus tanto 4 minor in peccati perpetratione, quanto maior in Dei et proximi dilectione. Tanto itaque  plenior iniquitatis, quanto inanior caritatis; et tunc perfectissimus in caritate, quando nichil restat ex infirmitate. Nec sane, quantum arbitror, putandum est leue esse peccatum, in personarum acceptione habere fidem Domini nostri Iesu Christi, si illam distantiam sedendi et standi ad honores ecclesiasticos referamus. Quis enim ferat eligi diuitem ad sedem honoris Ecclesie, contempto paupere instructiore atque sanctiore? Si autem de quotidianis consessibus loquitur, quis non hinc peccat, si tamen peccat, nisi cum apud seipsum intus ita iudicat, ut ei tanto melior quanto ditior illo esse uideatur? Hoc enim uidetur significasse dicendo: Nonne iudicatis apud uosmetipsos, et facti estis iudices cogitationum iniquarum? Lex itaque libertatis, lex caritatis est, de qua dicit:  Si tamen legem perficitis regalem, secundum Scripturas, Diliges proximum tuum sicut teipsum, bene facitis. Si autem personas accipitis, peccatum operamini, redarguti a lege quasi transgressores. Et post illam sententiam, ad intelligendum difficillimam, de qua satis dixi quod dicendum putaui, eamdem legem libertatis commemorans: Sic loquimini, inquit, et sic facite, sicut per legem libertatis, incipientes iudicari. Et quoniam quid paulo ante dixerit, nouit, Quoniam in multis offendimus omnes, suggerit dominicam, tanquam quotidianam quotidianis, etsi leuioribus, tamen uulneribus, medicinam. Iudicium enim, inquit, sine misericordia illi qui non facit misericordiam. Hinc enim et Dominus: Dimittite, inquit, et dimittetur uobis; date et dabitur uobis.  Superexaltat autem misericordiam iudicio. Non dictum est, uincit misericordiam iudicium, non enim est aduersa iudicio, sed superexaltat, quia plures per misericordiam colliguntur, sed qui misericordiam prestiterunt. Beati enim misericordes, quia ipsorum miserebitur Deus. Et hoc utique iustum est, ut dimittatur eis, quia dimiserunt, et detur eis, quia dederunt. Inest quippe Deo et misericordia iudicanti, et iudicium miseranti; propter quod ei dicitur: Misericordiam et iudicium cantabo tibi, Domine; nam quisquis uelut nimium iustus iudicium sine misericordia quasi securus exspectat, iram iustissimam prouocat, quam timens ille dicit: Ne intres in iudicio cum seruo tuo. Unde dicitur populo contumaci: Quid uultis mecum iudicio contendere? Cum enim  Rex iustus sederit in throno, quis gloriabitur castum se habere cor? aut quis gloriabitur mundum se esse a peccato? Que igitur spes est, nisi superexaltet misericordiam iudicio? sed erga illos qui misericordiam fecerunt ueraciter dicendo: Dimitte nobis debita nostra, sicut et nos dimittimus, et sine murmuratione dando. Hilarem enim datorem diligit Deus. Denique sanctus Iacobus iam ex isto loco de misericordie operibus loquitur, ut quos uehementer illa sententia terruerat consoletur; cum admonet quomodo etiam peccata quotidiana, sine quibus non hic uiuitur, quotidianis remediis expientur, ne homo, qui cum in uno offenderit fit omnium reus, in multis offendendo  magnum aggerem reatus sui minutatim collectum ad  tribunal tanti iudicis peruehat, et eam quam non fecit misericordiam non inueniat, sed potius dimittendo atque dando mereatur sibi dimitti debita, reddique promissa. Multa dixi quibus tibi tedium fortassis inferrem, qui hec, que tam approbas, non exspectas discere, quia ea docere consuesti. Si quid autem est in eis, quantum ad res ipsas pertinet , si quid ergo est in eis quod eruditionem offendat tuam, queso ut rescribendo admoneas, et me corrigere non graueris. Infelix est enim qui non tantos et tam sanctos tuorum studiorum labores et digne honorat, et de his Domino Deo nostro, cuius munere talis es, gratias agit. Unde cum libentius debeam a quolibet discere quod inutiliter ignoro, quam promptis  quoslibet docere quod scio, quanto iustius abs te hoc caritatis debitum flagito, cuius doctrina, in nomine et adiutorio Domini, tantum in Latina lingua ecclesiastice littere adiute sunt, quantum numquam antea potuerunt! Maxime tamen istam sententiam. Quicunque totam legem seruauerit, offendat autem in uno, factus est omnium reus, si quo alio modo melius exponi posse nouit dilectio tua, per Dominum obsecro ut id nobiscum communicare digneris.



CAPUT II. De predictis quatuor uirtutibus, quas in superiori libro distinxit. In Libro de Moribus Ecclesie catholice disputans, ad unum eas mandatum retulit, caritati.

Nihil igitur aliud est optimum hominis, cui herere beatissimum sit, nisi Deus. Cui herere recte non ualemus  nisi dilectione: namque illud que quadripartita dicitur uirtus, ex ipsius amoris uario quodam affectu dicitur, ut temperantia sit amor integrum se prebens ei quod amatur; fortitudo, amor facile tolerans omnia propter quod amatur; iustitia amor soli amato seruiens, et propterea recte dominans: prudentia, amor ea quibus adiuuatur ab eis quibus impeditur sagaciter eligens: sed hunc amorem non cuiuslibet, sed Dei esse diximus, id est, summi boni, summe sapientie, summeque concordie. Quare definire etiam sic licet, ut temperantiam dicamus esse amorem Deo se integrum incorruptumque seruantem; fortitudinem amorem, omnia propter Deum facile perferentem; iustitiam, amorem Deo tantum seruientem, et ob hoc bene imperantem ceteris  que homini subiecta sunt; prudentiam, amorem bene discernentem ea quibus adiuuetur in Deum ab his quibus impediri potest. Quid amplius de moribus disputem? Si enim Deus est summum hominis bonum, quod negari non potest, sequitur quoniam summum bonum appetere est bene uiuere, ut nichil sit aliud bene uiuere quam toto corde, tota anima, tota mente diligere Deum a quo existit, ut incorruptus in eo amor atque integer custodiatur, quod est temperantie; nullis frangatur incommodis, quod est fortudinis; nulli alii seruiat, quod est iustitie; uigilet in discernendis rebus, ne fallacia paulatim dolusue subrepat, quod est prudentie. Hec est hominis una perfectio, que sola impetrat ut ueritatis sinceritate perfruatur. Hec nobis Testamento utroque concinitur,  hec nobis hinc atque inde suadetur. Diligamus igitur Deum ex toto corde, ex tota anima, ex tota mente, quicunque ad uitam eternam peruenire proposuimus. Hec est, inquit Saluator, uita eterna, ut cognoscant te uerum Deum, et quem misisti Iesum Christum. Aeterna igitur uita est ipsa cognitio ueritatis; quamobrem quam peruersi atque preposteri sunt, qui se arbitrantur Dei cognitionem tradere ut perfectisimus, cum perfectorum ipsa sit premium! Quid ergo agendum, nisi ut eum ipsum quem cognoscere uolumus, prius sincera caritate diligamus?



5 CAPUT III. An uirtutes quibus ad eternitatem tenditur, desiture sint, cum ad eterna perduxerint; ex libro de Trinitate XIu inter cetera.

Utrum autem etiam uirtutes tunc, quibus in hac  mortalitate bene uiuitur, quia et ipse incipiunt esse in animo, qui cum sine illis prius esset, tamen animus erat, desinant esse cum ad eterna perduxerint, nonnulla questio est. Quibusdam enim uisum est, desituras, et bonos animos sola beatos esse cognitione et scientia, hoc est contemplatione nature, in qua nichil est melius et amabilius ea natura que creauit ceteras omnes instituitque naturas. Cui regenti esse subditum si iustitia est, immortalis est omnino iustitia, nec in illa esse beatitudine desinet, sed talis ac tanta erit, ut perfectior et maior esse non possit. Fortassis et alie tres uirtutes, prudentia sine iam ullo periculo erroris, fortitudo sine molestia tolerandorum malorum, temperantia sine repugnatione libidinum, erunt in illa felicitate. Ut  prudentie sit nullum bonum Deo preponere uel equare; fortitudinis, ei firmissime coherere; temperantie, nullo defectu noxio delectari. Nunc autem quod agit iustitia in subueniendo miseris, quod prudentia in precauendis insidiis, quod fortitudo in perferendis molestiis, quod temperantia in cercendis delectationibus prauis, non ibi erit ubi nichil omnino mali erit. Ac per hoc, ista uirtutum opera que huic mortali uite sunt necessaria, sicut fides, ad quam referenda in preteritis habebuntur, et aliam nunc faciunt trinitatem, cum ea presentia tenemus, amamus, aspicimus, aliam tunc factura sunt, cum ea non esse sed fuisse, per quedam eorum uestigia,  que pretereundo in memoria derelinquent, reperiemus: quia et tunc trinitas erit, cum illud qualecunque uestigium, et memoriter retinebitur, et agnoscetur ueraciter, et hoc utrumque tertia uoluntate iungetur.



CAPUT Iu. De quatuor affectionibus, quas a Cicerone perturbationes, ab aliis passiones appellatas, uirgilius homini propter carnem inesse dixit; ex libro XIu de Ciuitate Dei.

Aggrauamur ergo corruptibili corpore, et ipsius aggrauationis causam, non naturam substantiamque corporis, sed eius corruptionem scientes, nolumus corpore exspoliari, sed eius immortalitate uestiri; et tunc enim erit, sed quia corruptibile non erit, non grauabit. Aggrauat ergo nunc animam corpus corruptibile,  et deprimit terrena inhabitatio sensum multa cogitantem. uerumtamen qui omnia mala anime ex corpore putant accidisse, in errore sunt Quamuis enim uirgilius Platonicam uideatur luculentis uersibus explicare sententiam, dicens:

Igneus est illis [ollis] uigor, et celestis origo
Seminibus, quantum non noxia corpora tardant,
Terrenique hebetant artus moribundaque membra;
omnesque illas notissimas quatuor animi perturbationes, cupiditatem, timorem, letitiam, tristitiam, quas origines omnium peccatorum atque uitiorum uolens intelligi ex corpore accidere, subiungat et dicat:

Hinc metuunt, cupiuntque, dolent gaudentque, nec auras
Suscipiunt [respiciunt] clause tenebris, et carcere ceco;
 tamen aliter se habet fides nostra: nam corruptio corporis que aggrauat animam non peccati primi est causa, sed pena. Nec caro corruptibilis animam peccatricem, sed anima peccatrix fecit esse corruptibilem carnem. Ex qua corruptione carnis, licet existant quedam incitamenta uitiorum, et ipsa desideria uitiosa, non tamen omnia inique uite uitia tribuenda sunt carni, ne ab his omnibus purgemus diabolum, qui non habet carnem. Etsi enim diabolus, [qui non habet carnem [* 1Kb] ,] fornicator uel ebriosus, uel si quid huiusmodi mali est quod ad carnis pertinet uoluptates, non potest dici, cum sit etiam talium peccatorum suasor et instigator occultus, est tamen maxime superbus atque inuidus: que illum uitiositas sic obtinuit, ut propter hanc esset in carceribus  caliginosi huius eris eterno supplicio destinatus. Hec autem uitia, que tenent in diabolo principatum, carni tribuit Apostolus, quam certum est diabolum non habere. Dicit enim, inimicitias, contentiones, emulationes, animositates, inuidias, opera esse carnis; quorum omnium malorum caput atque origo superbia est, que sine carne regnat in diabolo. Quis autem illo est inimicitior sanctis? quis aduersus eos contentiosior, animosior, et magis emulus atque inuidus inuenitur? Et hec omnia cum habeat sine carne, quomodo sunt ista opera carnis, nisi quia opera sunt hominis, quem, sicut dixi, nomine carnis appellat? Non enim habendo carnem, quam  non habet diabolus, sed uiuendo secundum seipsum, hoc est, secundum hominem, factus est homo similis diabolo, quia et ille secundum seipsum uiuere uoluit, quando in ueritate non stetit, ut non de Dei, sed de suo mendacium loqueretur, qui non solum mendax, uerum etiam mendacii pater est: primus est quippe mentitus, et a quo peccatum, ab illo cepit esse mendacium. Cum ergo uiuit homo secundum hominem, non secundum Deum, similis est diabolo. Non ex carne tantum afficitur anima, ut cupiat, metuat, letetur, egrescat, uerum etiam ex seipsa his potest motibus agitari. Interest autem qualis sit uoluntas hominis, quia si peruersa est, peruersos habebit hos motus; si autem recta est, non solum inculpabiles, uerum etiam laudabiles erunt; uoluntas  quippe est in omnibus, imo omnes nichil aliud quam uoluntates sunt. Nam quid est cupiditas et letitia, nisi uoluntas in eorum consensione que uolumus? et quid est metus atque tristitia, nisi uoluntas in dissensione ab his que nolumus? Sed cum consentimus appetendo ea que uolumus, cupiditas; cum autem consentimus fruendo his que uolumus, letitia uocatur. Itemque cum dissentimus ab eo quod accidere nolumus, talis uoluntas metus est; cum autem dissentimus ab eo quod nolentibus accidit, talis uoluntas tristitia est; et omnino, pro uarietate rerum que appetuntur atque fugiuntur, sicut allicitur uel offenditur uoluntas hominis, ita in hos uel in illos affectus mutatur et uertitur. Quapropter homo, qui secundum Deum, non secundum hominem  uiuit, oportet ut sit amator boni, unde fit consequens ut malum oderit: et quoniam nemo natura, sed quisquis malus est, uitio malus est, perfectum odium debet malis qui secundum Deum uiuit, ut nec propter uitium oderit hominem, nec amet uitium propter hominem, sed oderit uitium et amet hominem; sanato enim uitio, totum quod amare, nichil autem quod debeat odisse, remanebit. Nam cuius propositum est amare Deum, et non secundum hominem, sed secundum Deum amare proximum, sicut etiam seipsum, proculdubio propter hunc amorem dicitur uoluntatis bone, que usitatius in Scripturis sanctis caritas appellatur; sed amor quoque secundum easdem sacras litteras dicitur. Nonnulli arbitrantur aliud esse  dilectionem, siue caritatem, aliud amorem: dicunt enim dilectionem accipiendam in bono, amorem in malo. Sic autem nec ipsos auctores secularium litterarum locutos esse certissimum est. Recta itaque uoluntas est bonus amor, et uoluntas peruersa malus amor. 6 Amor ergo inhians habere quod amatur, cupiditas est; id autem habens atque fruens, letitia est: fugiens quod ei aduersatur, timor est: idque si acciderit sentiens, tristitia est. Proinde mala sunt ista, si malus amor est; bona, si bonus. uerum his philosophis, quod ad istam questionem de animi perturbationibus attinet, iam respondimus in nono huius operis libro, ostendentes eos non tam de rebus quam de uerbis, cupidiores esse contentionis quam ueritatis. Apud nos autem, iuxta Scripturas sanctas  sanamque doctrinam, ciues sancte ciuitatis Dei in huius uite peregrinatione, secundum Deum uiuentes, metuunt cupiuntque, dolent gaudentque; et quia rectus est amor eorum, istas omnes affectiones rectas habent: metuunt penam eternam, cupiunt uitam eternam, dolent in re, quia ipsi in semetipsis adhuc ingemiscunt, adoptionem exspectantes, redemptionem corporis sui; gaudent in spe, quia fiet sermo qui scriptus est: Absorpta est mors in uictoriam. Item metuunt peccare, cupiunt perseuerare, dolent in peccatis, gaudent in operibus bonis. Ut enim metuant peccare, audiunt: Quoniam abundabit iniquitas, refrigescet caritas multorum. Ut cupiant perseuerare, audiunt quod scriptum est: Qui perseuerauerit usque in finem, saluus erit. Ut doleant  in peccatis, audiunt: Si dixerimus quia peccatum non habemus, nosipsos seducimus, et ueritas in nobis non est. Ut gaudeant in operibus bonis, audiunt: Hilarem datorem diligit Deus. Item, sicuti se infirmitas eorum firmitasque habuerit, metuunt tentari, cupiunt tentari: dolent in tentationibus, gaudent in tentationibus. Ut enim metuant tentari, audiunt: Si quis preoccupatus fuerit in aliquo delicto, uos qui spiritales estis, instruite huiusmodi in spiritu mansuetudinis, intendens temetipsum, ne et tu tenteris. Ut autem cupiant tentari, audiunt uirum quemdam fortem ciuitatis Dei dicentem: Proba me, Domine, et tenta me; ure renes meos et cor meum. Ut doleant in tentationibus, uident Petrum flentem; ut gaudeant in tentationibus, audiunt Iacobum dicentem:  Omne gaudium existimate, fratres mei, cum in tentationes uarias incideritis. Non solum autem propter seipsos his mouentur affectibus, uerumetiam propter eos quos liberari cupiunt, et ne pereant metuunt, et dolent si pereant, et gaudent si liberantur. Illum quippe optimum et fortissimum uirum, qui in suis infirmitatibus gloriatur, ut eum potissimum commemoremus, qui in Ecclesiam Christi ex gentibus uenimus, Doctorem gentium in fide et ueritate, qui et plus omnibus suis coapostolis laborauit, ex pluribus Epistolis populos Dei, non eos tantum qui presentes ab illo uidebantur, uerum etiam illos qui futuri preuidebantur instruxit; illum, inquam, uirum, athletam Christi, doctum ab illo, unctum de illo, crucifixum cum illo, gloriosum in illo, in theatro  huius mundi, cui spectaculum factus est angelis et hominibus, legitime magnum agonem certantem, et palmam superne uocationis in anteriora sectantem, oculis fidei libentissime spectant, gaudere cum gaudentibus, flere cum flentibus, foris habentem pugnas, intus timores, cupientem dissolui et esse cum Christo, desiderantem uidere Romanos, ut aliquem fructum habeat et in illis, sicut et in ceteris gentibus, emulantem Corinthios, et ipsa emulatione metuentem, ne seducantur eorum mentes a castitate que in Christo est, magnam tristitiam et continuum dolorem cordis sui de Isrelitis habentem, quod ignorantes Dei iustitiam, et suam uolentes statuere, iustitie Dei non sint subiecti, nec solum dolorem, uerum etiam luctum suum denuntiantem de  quibusdam qui ante peccauerunt et non egerunt penitentiam super immunditia et fornicationibus suis. Hi motus, hi affectus, de amore boni et de sancta caritate uenientes, si uitia uocanda sunt, sinamus ut ea que uere uitia sunt uirtutes uocentur: sed cum rectam rationem sequantur iste affectiones, quando ubi oportet adhibentur, quis eas morbidas seu uitiosas passiones audeat dicere? Quamobrem etiam ipse Dominus in forma Dei agere uitam dignatus est humanam, sed nullum habens omnino peccatum, adhibuit eas ubi adhibendas esse iudicauit. Neque enim in quo uerum erat hominis corpus, et uerus hominis animus, falsus erat humanus affectus. Cum ergo eius in Euangelio ista referuntur, quod super duritiam cordis Iudeorum cum ira contristatus  sit; quod dixerit: Gaudeo propter uos ut credatis; quod Lazarum suscitaturus etiam lacrymas fuderit; quod concupiuerit cum discipulis suis manducare pascha; quod propinquante passione tristis fuerit anima eius, non falso utique referuntur. uerum ille hos motus certe dispensationis gratia, ita, cum uoluit, suscepit animo humano, ut, cum uoluit, factus est homo. Proinde, quod fatendum est, etiam cum rectas et secundum Deum habemus has affectiones, huius uite est, non illius quam futuram speramus, et sepe illis etiam inuiti cedimus. Itaque aliquando, quamuis non culpabili cupiditate, sed laudabili caritate moueamur, etiam dum nolumus flemus. Habemus ergo eas ex humane conditionis infirmitate: non autem ita Dominus iehsu, cuius et  infirmitas fuit ex potestate; sed dum uite huius infirmitatem gerimus, si eas omnino nullas habeamus, tunc potius non recte uiuimus. uituperabat enim et detestabatur Apostolus  quosdam, quos etiam esse dixit sine affectione. Culpauit etiam illos sacer Psalmus, de quibus ait: Sustinui, qui simul contristaretur, et non fuit. Nam omnino non dolere, dum sumus in hoc loco miserie, profecto, sicut quidam etiam apud seculi huius litteratos sensit et dixit, non sine mercede contingit, immanitatis in animo, stuporis in corpore. Quocirca, illa que Grece dicitur, que, si Latine posset, impassibilitas diceretur, si ita intelligenda est , ut sine his affectionibus uiuatur que contra rationem accidunt mentemque  perturbant, bona plane et maxime optanda est, sed nec ipsa huius est uite. Non enim qualiumcunque hominum uox est, sed maxime piorum multumque iustorum atque sanctorum: Si dixerimus quoniam peccatum non habemus, nosipsos seducimus, et ueritas in nobis non est. Tunc itaque ista erit, quando peccatum in homine nullum erit. Nunc uero satis bene uiuitur, si sine crimine; sine peccato autem qui se uiuere existimat, non id agit ut peccatum non habeat, sed ut ueniam non accipiat.



CAPUT u. De quinque corporis sensibus, ex libro X Confessionum.

Domine, amo te; percussisti cor meum uerbo tuo,  et amaui te. Sed et celum et terra, et omnia que in eis sunt, ecce undique mihi dicunt ut te amem, nec cessant dicere omnibus, ut sint inexcusabiles. Altius autem tu misereberis cui misertus eris, et misericordiam prestabis cui misericors fueris; alioquin celum et terra surdis loquuntur laudes tuas. Quid autem amo, cum te amo? non speciem corporis, nec decus temporis, non candorem lucis ecce istis amicum oculis, non dulces melodias cantilenarum omnimodarum, non florum et unguentorum et aromatum suaueolentiam, non manna et mella, non membra acceptabilia carnis amplexibus; non hec amo, cum amo Deum meum. 7 Et tamen amo quamdam lucem, et quamdam uocem, et quemdam odorem, et quemdam cibum, et quemdam amplexum,  cum amo Deum meum, lucem, uocem, odorem, cibum, amplexum interioris hominis mei: ubi fulget anime mee quod non capit locus, et ubi sonat quod non rapit tempus, et ubi olet quod non spargit flatus, et ubi sapit quod non minuit edacitas, et ubi heret quod non diuellit satietas; hoc est quod amo, cum Deum meum amo. Et quid est hoc? Interrogaui terram, et dixit: Non sum, et quecunque in eadem sunt, idem confessa sunt. Interrogaui mare et abyssos, et reptilia animarum uiuarum, et responderunt: Non sumus Deus tuus, quere super nos. Interrogaui auras flabiles, et inquit uniuersus er cum incolis suis: Fallitur Anaximenes, non sum Deus. Interrogaui celum, solem, lunam, stellas: Neque nos sumus Deus quem  queris, inquiunt. Et dixi omnibus his que circumstant fores carnis mee: Dicite mihi de Deo meo, quod uos non estis, dicite mihi de illo aliquid. Et exclamauerunt uoce magna: Ipse fecit nos. Interrogatio mea, intentio mea; et responsio eorum, species eorum. Et direxi me ad me, et dixi mihi: Tu quis es? Et respondi, Homo: et ecce corpus et anima in me mihi presto sunt, unum exterius, et alterum interius: quid horum est unde querere debui Deum meum, quem iam quesiueram per corpus a terra usque ad celum, quousque potui mittere nuntios, radios oculorum meorum? Sed melius quod interius, ei quippe renuntiabant omnes nuntii corporales, presidenti et iudicanti de responsionibus celi et terre, et omnium que in eis sunt dicentium:  Non sumus Deus, sed ipse fecit nos. Homo interior cognouit hec per exterioris ministerium: ego interior cognoui hec, ego, ego animus, per sensum corporis mei. Interrogaui mundi molem de Deo meo, et respondit mihi: Non ego sum, sed ipse me fecit. Nonne omnibus quibus integer sensus est, apparet hec species? Cur non omnibus eadem loquitur? Animalia pusilla et magna uident eam, sed interrogare nequeunt, non enim preposita est in eis nuntiantibus sensibus iudex ratio. Homines autem possunt interrogare, ut inuisibilia Dei per ea que facta sunt intellecta conspiciant; sed amore subduntur eis, et subditi iudicare non possunt; nec respondent ista interrogantibus nisi iudicantibus, nec uocem suam mutant, id est speciem suam, si alius  tantum uideat, alius autem uidens interroget, ut aliter illi appareat, aliter huic: sed eodem modo utrique apparens, illi muta est, huic loquitur; imo uero omnibus loquitur, sed illi intelligunt qui eius uocem acceptam foris, intus cum ueritate conferunt. ueritas enim dicit mihi, Non est Deus tuus terra et celum.



CAPUT uI. De iisdem quinque corporis sensibus oratio pulchra atque prolixa, ex libro X Confessionum.

Ecce quantum spatiatus sum in memoria mea, querens te, Domine, et non te inueni extra eam; neque enim de te aliquid inueni quod non meminissem ex quo didici te. Nam ex quo didici te, non sum  oblitus tui. Ubi enim inueni ueritatem, ibi inueni Deum meum ipsam ueritatem, quam ex quo didici non sum oblitus. Itaque ex quo te didici manes in memoria mea, et illic te inuenio, cum reminiscor tui et delector in te. He sunt sancte delicie mee quas donasti mihi misericordia tua, respiciens paupertatem meam. Sed ubi manes in memoria mea, Domine, ubi illic manes? quale cubile fabricasti illic tibi? quale sanctuarium edificasti tibi? Tu dedisti hanc dignationem memorie mee, ut maneas in ea, sed in qua eius parte maneas hoc considero: transcendi partes eius, quas habent et bestie, cum te recordarer, quia ibi non te inueniebam inter imagines rerum corporalium: et ueni ad partes eius, ubi commendaui affectiones animi mei, nec illic inueni te; et intraui  ad ipsius animi mei sedem, que illi est in memoria mea, quoniam sui quoque meminit animus, nec ibi tu eras: quia sicut non es imago corporalis nec affectio uiuentis, qualis est cum letamur, contristamur, cupimus, metuimus, meminimus, obliuiscimur, et quidquid huiusmodi est, ita nec ipse animus es, quia Dominus Deus animi tu es, et commutantur hec omnia, tu autem incommutabilis manes super omnia, et dignatus es habitare in memoria mea, ex quo te didici. Et quid quero quo loco eius habites, quasi uero loca ibi sint? habitas certe in ea, quoniam tui memini, ex quo te didici, et in ea te inuenio cum recordor te. Ubi ergo te inueni ut discerem te? neque enim iam eras in memoria mea priusquam te discerem. Ubi ergo te inueni ut discerem te, nisi in  te supra me? et nusquam locus, et recedimus et accedimus, et nusquam locus. ueritas ubique presides omnibus consulentibus te, simulque respondes omnibus, etiam diuersa consulentibus; liquide tu respondes, sed non liquide omnes audiunt. Omnes unde uolunt consulunt, sed non semper quod uolunt audiunt. Optimus tuus minister est, qui non magis intuetur hoc a te audire quod ipse uoluerit, sed potius hoc uelle quod a te audierit. Sero te amaui, pulchritudo tam antiqua et tam noua, sero te amaui! et ecce intus eras, et ego foris, et tibi te querebam, et in ista formosa que fecisti deformis irruebam; mecum eras, et tecum non eram, et ea me tenebant longe a te, que si in te non essent, non essent. uocasti, et clamasti, et rupisti surditatem meam; coruscasti, splenduisti, et fugasti  cecitatemm eam: flagrasti, et duxi spiritum, et anhelo tibi; gustaui, et esurio et sitio; tetigisti me, et exarsi in pacem tuam. Cum inhesero tibi ex omni me, nusquam erit mihi dolor et labor, et uiua erit uita mea, tota plena te. Nunc autem quoniam quem tu imples subleuas eum, quoniam tui plenus non sum, oneri mihi sum. Contendunt letitie mee flende cum letandis meroribus, et ex qua parte stet uictoria nescio. Contendunt merores mei mali cum gaudiis bonis, et ex qua parte stet uictoria nescio. Hei mihi! Domine, miserere mei: hei mihi! ecce uulnera mea non abscondo; medicus es, eger sum: misericors es, miser sum. Nunquid non tentatio est uita humana super terram? quis uelit molestias et difficultates? tolerari iubes eas, non amari. Nemo quod tolerat amat,  etsi tolerare amat; quamuis enim gaudeat se tolerare, mauult tamen non esse quod toleret. Prospera in aduersis desidero, aduersa in prosperis timeo; quis inter hec medius locus, ubi non sit humana uita tentatio? ue prosperitatibus seculi semel et iterum, a timore aduersitatis et a corruptione letitie! ue aduersitatibus seculi semel et iterum et tertio, a desiderio prosperitatis! et quia ipsa aduersitas dura est, et ne frangat tolerantiam. Nunquid non tentatio est uita humana super terram sine ullo interstitio? Et tota spes mea non nisi in magna ualde misericordia tua. Da quod iubes, et iube quod uis. Imperas nobis continentiam, et cum scirem, ait quidam, quia nemo potest esse continens nisi Deus det, et hoc ipsum erat sapientie scire cuius esset hoc donum. Per continentiam  quippe colligimur et redigimur in unum, a quo in multa defluximus: minus enim te amat, qui tecum aliquid amat quod non propter te amat. O amor qui semper ardes et nunquam exstingueris, caritas Deus meus, accende me. Continentiam iubes, da quod iubes, et iube quod uis. Iubes certe ut contineam a concupiscentia carnis, et concupiscentia oculorum, 8 et ambitione seculi. Iussisti a concubitu, et de ipso coniugio melius aliquid quam concessisti, monuisti. Et quoniam dedisti factum est, et antequam dispensator sacramenti tui fierem: sed adhuc uiuunt in memoria mea, de qua multa locutus sum, talium rerum imagines, quas ibi consuetudo mea fixit; et occursant mihi uigilanti quidem carentes uiribus, in somnis autem non solum usque ad delectationem,  sed etiam usque ad consensionem factumque simillimum; et tantum ualet imaginis illusio in anima mea et in carne mea, ut dormienti falsa uisa persuadeant, quod uigilanti uera non possunt. Nunquid tunc ego non sum, Domine Deus meus? et tamen tantum interest inter meipsum et meipsum intra momentum quo hinc ad soporem transeo, uel huc inde retranseo! Ubi est tunc oratio [ratio], qua talibus suggestionibus resistit uigilans? et si res ipse ingerantur, inconcussus maneo? Nunquid clauditur cum oculis? nunquid sopitur cum sensibus corporis? et unde sepe etiam in somnis resistimus, nostrique propositi memores, atque in eo castissime permanentes, nullum talibus illecebris adhibemus assensum? et tamen tantum interest, ut cum aliter accidit, euigilantes ad conscientie  requiem redeamus, ipsaque distantia reperiamus nos non fecisse, quod tamen in nobis quoquomodo factum esse doleamus. Nunquid non potens est manus tua, Deus omnipotens, sanare omnes languores anime mee, atque abundantiore gratia tua lasciuos motus etiam mei corporis exstinguere? Augebis, Domine, magis magisque in me munera tua, ut anima mea sequatur me ad te, concupiscentie uisco expedita, ut non sit rebellis sibi, atque ut in somnis etiam non solum non perpetret istas corruptelarum turpitudines, per imagines animales usque ad carnis fluxum, sed ne consentiat quidem: nam ut nichil tale uel tantulum libeat quantulum possit nutu cohiberi, etiam in casto dormientis affectu, non tantum in hac uita, sed etiam in hac etate, non magnum  est Omnipotenti, qui uales facere supra quam petimus et intelligimus. Nunc tamen, quid adhuc sim in hoc genere mali mei, dixi bono Domino meo, exsultans cum tremore in eo quod donasti mihi, et lugens in eo quod inconsummatus sum, sperans perfecturum te in me misericordias tuas, usque ad pacem plenariam, quam tecum habebunt interiora et exteriora mea, cum absorpta fuerit mors in uictoria. Est alia malitia diei, que utinam sufficiat ei! reficimus enim quotidianas ruinas corporis edendo et bibendo, priusquam escas et uentrem destruas, cum occideris indigentiam meam satietate mirifica, et corruptibile hoc indueris incorruptione sempiterna. Nunc autem suauis est mihi necessitas, et aduersus istam suauitatem pugno, ne capiar, et quotidianum bellum gero, in  ieiuniis sepius, in seruitutem redigens corpus meum, et dolores mei uoluptate pelluntur: nam fames et sitis quidam dolores sunt, urunt, et sicut febris necant, nisi alimentorum medicina succurrat. Que quoniam presto est, ex consolatione munerum tuorum, in quibus nostre infirmitati terra et aqua et celum seruiunt, calamitates delicie uocantur. Hoc me docuisti, ut quemadmodum medicamenta, sic alimenta sumpturus accedam. Sed dum ad quietem satietatis ex indigentie molestia transeo, in ipso transitu mihi insidiatur laqueus concupiscentie; ipse enim transitus uoluptas est, et non est alius quo transeatur quo transire cogit necessitas; et cum salus sit causa edendi ac bibendi, adiungit se tanquam pedisequa periculosa iucunditas, et plerumque preire conatur,  ut eius causa fiat quod salutis causa me facere uel dico uel uolo. Nec modus idem utriusque est, nam quod saluti satis est, delectationi parum est; et sepe incertum fit utrum adhuc necessaria corporis cura subsidium petat, an uoluptuaria cupiditatis fallacia ministerium suppetat. Ad hoc incertum hilarescit infelix anima, et in eo preparat excusationis patrocinium, gaudens non apparere quid satis sit moderationi ualetudinis, ut obtentu salutis obumbret negotium uoluptatis. His tentationibus quotidie conor resistere, et inuoco dexteram tuam ad salutem meam, et ad te refero estus meos, quia consilium mihi de hac re nondum stat. Audio uocem iubentis Dei mei: Non grauentur corda uestra in crapula et ebrietate. Ebrietas longe est a me; misereberis, ne appropinquet mihi. Crapula  autem nonnunquam subrepit seruo tuo; misereberis, ut longe fiat a me. Nemo enim potest esse continens, nisi tu des; multa nobis orantibus tribuis, et quidquid boni antequam oraremus accepimus, a te accepimus. Et ut hoc postea cognosceremus, a te accepimus. Ebriosus nunquam fui, sed ebriosos a te factos sobrios ego noui; ergo a te factum est ut hoc non essent qui nunquam fuerunt, a quo factum est ut hoc non semper essent qui fuerunt, a quo etiam factum est ut scirent utqiruq a quo factum est. Audiui aliam uocem tuam: Post concupiscentias tuas non eas, et a uoluntate tua uetare. Audiui et illam ex munere tuo, quam multum amaui, Neque si manducauerimus abundabimus, neque si manducauerimus deerit nobis. Hoc est dicere, Nec illa res me  copiosum faciet, nec illa erumnosum. Audiui et alteram: Ego enim didici in quibus sum sufficiens esse, et abundare noui et penuriam pati. Omnia possum in eo qui me confortat. Ecce miles castrorum celestium, non puluis quod nos sumus; sed memento, Domine, quia puluis sumus, et de puluere fecisti hominem, et perierat et inuentus est. Nec ille in se potuit, quia idem puluis fuit, quem talia dicentem afflatu tue inspirationis adamaui: Omnia possum, inquit, in eo qui me confortat. Conforta me ut possim, da quod iubes, et iube quod uis. Iste se accepisse confitetur, et qui gloriatur in Domino glorietur. Audiui alium rogantem ut accipiat: Aufer a me, inquit, concupiscentias uentris. Unde apparet, sancte Deus meus, te dare, cum fit quod imperas fieri. Docuisti  me, Pater bone: Omnia munda mundis, sed malum esse homini qui per offensionem manducat, et omnem creaturam tuam bonam esse, nichilque abiiciendum quod cum gratiarum actione percipitur. Et quia esca nos non commendat Deo, et ut nos nemo iudicet in cibo et potu, et qui manducat non manducantem non spernat, et qui manducat manducantem non iudicet. Didici hec, gratias tibi, laudes tibi Deo meo, magistro meo, pulsatori aurium mearum, illustratori cordis mei, eripe me ab omni tentatione. Non ego immunditiam obsonii timeo, sed immunditiam cupiditatis. Scio Ne omne carnis genus que in cibo esset usui manducare permissum; Eliam cibo carnis refectum; Ioannem, mirabili abstinentia preditum, animalibus, hoc est locustis, in escam  cedentibus, non fuisse pollutum: et scio Esau lenticule concupiscentia deceptum, et Dauid propter aque desiderium a se ipso reprehensum, et Regem nostrum non de carne, sed de pane tentatum. Ideoque et populus in eremo, non quia carnes desiderauit, sed quia esce desiderio aduersus Dominum murmurauit, meruit improbari. In his ergo tentationibus positus, certo quotidie aduersus concupiscentiam manducandi et bibendi. Non enim est quod semel precidere et ulterius non attingere decernam, sicut de concubitu potui. Itaque freni gutturis, temperata relaxatione et constrictione, tenendi sunt: et quis est, Domine, qui non rapiatur aliquantum extra metas necessitatis? quisquis est, magnus est, magnificet nomen tuum: ego autem non sum, quia peccator  9 homo sum; sed et ego magnifico nomen tuum, et interpellat te pro peccatis meis qui uicit seculum, numerans me inter infirma membra corporis sui, quia et imperfectum eius uiderunt oculi tui, et in libro tuo omnes scribentur. De illecebra odorum non satago nimis: cum absunt non requiro, cum adsunt non respuo, paratus eis etiam semper carere. Ita mihi uideor, forsitan fallor; sunt enim et iste plangende tenebre, in quibus me latet facultas mea que in me est: ut animus meus de uiribus suis ipse se interrogans non facile sibi credendum existimet, quia et quod inest plerumque occultum est, nisi experientia manifestetur; et nemo securus esse debet in ista uita, que tota tentatio nominatur, utrum qui fieri potuit ex deteriore melior, non fiat etiam ex  meliore deterior. Una spes, una fiducia, una firma promissio, misericordia tua. uoluptates aurium tenacius me implicauerant et subiugauerant, sed resoluisti et liberasti me. In sonis nunc, quos animant eloquia tua, cum suaui et artificiosa uoce cantantur, fateor, aliquantulum acquiesco, non quidem ut heream, sed ut surgam cum uolo. Attamen cum ipsis sententiis quibus uiuunt, ut admittantur ad me, querunt in corde meo nonnullius dignitatis locum, et uix eis prebeo congruentem. Aliquando enim plus mihi uideor honoris eis tribuere quam decet, dum ipsis sanctis dictis religiosius et ardentius sentio moueri animos nostros in flammam pietatis, cum ita cantantur, quam si [quasi] non ita cantarentur, et omnes affectus spiritus nostri pro sui diuersitate habere  proprios modos in uoce atque cantu, quorum nescio qua occulta familiaritate excitentur. Sed delectatio carnis mee, cui mentem eneruandam non oportet dari, sepe me fallit, dum rationem sensus non ita comitatur, ut patienter sit posterior, sed tantum quia propter illam meruit admitti, etiam precurrere ac ducere conatur: ita in his pecco non sentiens, sed postea sentio. Aliquando autem hanc ipsam fallaciam immoderatius cauens erro nimia seueritate, sed ualde interdum, ut melos omne cantilenarum suauium, quibus Dauidicum Psalterium frequentatur, ab auribus meis remoueri uelim atque ipsius Ecclesie; tutiusque mihi uidetur, quod de Alexandrino episcopo Athanasio sepe mihi dictum commemini, qui tam modico flexu uocis faciebat sonare lectorem Psalmi,  ut pronuntianti uicinior esset quam canenti. uerumtamen cum reminiscor lacrymas meas quas fudi ad cantus Ecclesie tue in primordiis recuperate fidei mee, et nunc ipse commoueor, non cantu, sed rebus que cantantur, cum liquida uoce et conuenientissima modulatione cantantur, magnam instituti huius utilitatem rursus agnosco; ita fluctuo inter periculum uoluptatis, et experimentum salubritatis, magisque adducor, non quidem irretractabilem sententiam proferens, cantandi consuetudinem approbare in Ecclesia, ut per oblectamenta aurium infirmior animus in affectum pietatis assurgat: tamen cum mihi accidit ut me amplius cantus quam res que canitur moueat, penaliter me peccare confiteor, et tunc mallem non audire cantantem. Ecce ubi sum, flete mecum,  et pro me flete, qui aliquid boni uobiscum intus agitis, unde facta procedunt. Nam qui non agitis, non uos hec mouent; tu autem Domine Deus meus, exaudi, respice, et uide, et miserere, et sana me, in cuius oculis mihi questio factus sum, et ipse est languor meus. Restat uoluptas oculorum istorum carnis mee, de qua loquar confessiones quas audiant aures templi tui, aures fraterne ac pie, ut concludamus tentationes concupiscentie carnis, que me adhuc pulsant ingemiscentem et habitaculum meum quod de celo est superindui cupientem. Pulchras formas et uarias, nitidos et amenos colores amant oculi; non teneant hec animam meam, teneat eam Deus qui fecit hec, bona quidem ualde, sed ipse est bonum meum, non hec: et tangunt me uigilantem totis  diebus, nec requies ab eis datur mihi, sicut datur a uocibus canoris, aliquando ab omnibus, in silentio; ipsa enim regina colorum lux ista perfundens cuncta que cernimus, ubiubi per diem fuero, multimodo allapsu blanditur mihi aliud agenti et eam non aduertenti: insinuat autem se ita uehementer, ut si repente subtrahatur, cum desiderio requiratur; et si diu absit, contristat animum. O lux, quam uidebat Tobias cum clausis istis oculis filium docebat uite uiam, et ei preibat pede caritatis nusquam errans; aut quam uidebat Isaac pregrauatis et opertis senectute carneis luminibus, cum filios non agnoscendo benedicere, sed benedicendo agnoscere meruit; aut quam uidebat Iacob cum et ipse pre grandi etate captus oculis, in filiis presignata futuri populi genera luminoso  corde radiauit, et nepotibus suis ex Ioseph diuexas mystice manus, non sicut pater eorum foris corrigebat, sed sicut ipse intus discernebat, imposuit. Ipsa est lux, una est, et unum omnes qui uident et amant eam. At ista corporalis de qua loquebar, illecebrosa ac periculosa dulcedine condit uitam seculi cecis amatoribus. Qui autem et de ipsa laudare te norunt, Deus creator omnium, assumunt eam in hymno tuo, non assumuntur ab ea in somno suo, sicut esse cupio; resisto seductionibus oculorum, ne implicentur pedes mei quibus ingredior uiam tuam, et erigo ad te inuisibiles oculos, ut tu euellas de laqueo pedes meos. Tu subinde euellis eos, nam illaqueantur. Tu non cessas euellere, ego autem crebro hereo in ubique sparsis insidiis, quoniam non  dormies, neque dormitabis qui custodis Isrel. Quam innumerabilia uariis artibus et opificiis, in uestibus, calciamentis, uasis et huiuscemodi fabricationibus, picturis etiam diuersisque figmentis, atque his usum necessarium atque modestum et piam significationem longe transgredientibus, addiderunt homines ad illecebras oculorum, foras sequentes quod faciunt, intus relinquentes a quo facti sunt, et exterminantes quod facti sunt! At ego, Deus meus, et decus meum, etiam hinc tibi dico hymnum, et sacrifico laudem sacrificatori meo. Quam pulchra traiecta per animas in manus artificiosas, ab illa pulchritudine ueniunt, que super animas est, cui suspirat anima mea die ac nocte; sed pulchritudinum exteriorum operatores et sectatores inde trahunt approbandi modum,  non autem inde trahunt utendi modum; et ibi est et non uident eum, ut non eant longius, et fortitudinem suam ad te custodiant, nec eam spargant in deliciosas lassitudines. Ego autem hec loquens atque discernens, etiam istis pulchris gressum innecto; sed tu euellis, Domine, euellis tu, quoniam misericordia tua ante oculos meos est.



CAPUT uII. 10 De sacramento mediatoris ad purgationem animarum; ex eodem libro X Confessionum, inter cetera et ad locum.

Tu es ueritas super omnia presidens, at ego per auaritiam meam non amittere te uolui, sed uolui tecum possidere mendacium: sicut nemo uult ita falsum dicere, ut nesciat ipse quid uerum sit. Itaque amisi te,  quia non dignaris cum mendacio possideri. Quem inuenirem qui me reconciliaret tibi? ambiendum mihi fuit ad angelos? qua prece, quibus sacramentis? Multi conantes ad te redire, neque per seipsos ualentes, sicut audio, tentauerunt hec, et inciderunt in desiderium curiosarum uisionum, et digni habiti sunt illusionibus. Elati enim te querebant doctrine fastu, exerentes potius quam tundentes pectora, et adduxerunt sibi per similitudinem cordis sui conspirantes et socias superbie sue potestates eris huius, a quibus per potentias magicas deciperentur: querentes mediatorem, per quem purgarentur, et non erat; diabolus enim erat transfigurans se in angelum lucis, et multum illexit superbam carnem, quod carneo  corpore ipse non esset. Erant enim illi mortales et peccatores. Tu autem, Domine, cui reconciliari superbe querebant, immortalis et sine peccato. Mediator inter Deum et homines, oportebat ut haberet aliquid simile Deo, aliquid simile hominibus, ne in utroque hominibus similis longe esset a Deo, aut in utroque similis Deo longe esset ab hominibus, atque mediator non esset. Fallax itaque ille mediator, quo per secreta iudicia tua superbia mereretur illudi, unum cum hominibus habet, id est peccatum: aliud uideri uult habere cum Deo, ut quia carnis mortalitate non tegitur, pro immortali se ostentet. Sed quia stipendium peccati mors est, hoc habet commune cum hominibus, unde simul damnetur in mortem. uerax autem mediator, quem secreta tua misericordia demonstrasti  humilibus, et misisti ut eius exemplo etiam ipsam discerent humilitatem, mediator ille Dei et hominum homo iehsu Christus inter mortales peccatores et immortalem iustum apparuit; mortalis cum hominibus, iustus cum Deo, ut quoniam stipendium iustitie uita et pax est, per iustitiam coniunctam Deo euacuaret mortem iustificatorum impiorum, quam cum illis uoluit habere communem. Hic demonstratus est antiquis sanctis, ut ita ipsi per fidem future passionis eius, sicut nos per fidem preterite, salui fierent. In quantum enim homo, in tantum mediator; in quantum autem uerbum, non medius, quia equalis Deo, et Deus apud Deum, et simul unus Deus. Quomodo nos amasti, Pater bone, qui Filio tuo unico non pepercisti, sed pro nobis impiis  tradidisti eum! Quomodo amasti nos, pro quibus ille non rapinam arbitratus esse equalis tibi, factus est subditus usque ad mortem crucis! unus ille in mortuis liber, potestatem habens ponendi animam suam, et potestatem habens iterum sumendi eam; pro nobis uictor et uictima, et ideo uictor, quia uictima; pro nobis tibi sacerdos et sacrificium, et ideo sacerdos, quia sacrificium; faciens tibi nos de seruis filios, de te nascendo, nobis seruiendo! Merito mihi spes ualida in illo est quod sanabis omnes languores meos per eum qui sedet ad dexteram tuam, et te interpellat pro nobis; alioquin desperarem. Multi enim et magni sunt iidem languores mei, multi sunt et magni, sed amplior est medicina tua. Potuimus putare uerbum tuum remotum esse a coniunctione hominis,  et desperare de nobis, nisi caro fieret, et habitaret in nobis.



CAPUT uIII. De eodem sacramento; ex libro IX de Ciuitate Dei, tit. 15.

Omnes homines, quandiu mortales sunt, etiam miseri sint necesse est; querendus est medius, qui non solum homo, uerum etiam Deus sit, ut homines ex mortali miseria ad beatam immortalitatem huius medii beata mortalitas interueniendo perducat. Quem neque non fieri mortalem oportebat, neque permanere mortalem. Mortalis quippe factus est, non infirmata uerbi diuinitate, sed carnis infirmitate suscepta. Non autem permansit in ipsa carne mortalis, quam resuscitauit a mortuis, quoniam ipse est fructus  mediationis eius, ut nec ipsi propter quos liberandos mediator effectus est in perpetua uel carnis morte remanerent. Proinde mediatorem inter nos et Deum, et mortalitatem habere oportuit transeuntem, et beatitudinem permanentem, ut per quod transit congrueret morituris, et ad id quod permanet transferret ex mortuis. Boni igitur angeli inter miseros mortales et beatos immortales medii esse non possunt, quia ipsi quoque et beati et immortales sunt; possunt autem medii esse angeli mali, quia immortales sunt cum illis, miseri cum istis. His contrarius est mediator bonus, qui aduersus eorum immortalitatem et miseriam, et mortalis esse ad tempus uoluit, et beatus in eternitate persistere potuit. Ac sic eos et immortales superbos, et miseros noxios, ne immortalitatis  iactantia seducerent ad miseriam, et sue mortis humilitate, et sue beatitudinis benignitate destruxit in eis, quorum corda per fidem suam mundans, ab illorum immundissima dominatione liberauit. Homo itaque mortalis et miser, seiunctus longe ab immortalibus et beatis, quid eligat medium, per quod immortalitati et beatitudini copuletur? Quod possit delectare in demonum immortalitate miserum est; quod possit offendere in Christi mortalitate iam non est. Ibi ergo cauenda est miseria sempiterna, hic mors timenda non est, que esse non potuit sempiterna, et beatitudo amanda est sempiterna. Ad hoc se quippe interponit medius immortalis et miser, ut ad immortalitatem beatam transire non sinat, quoniam persistit quod impedit, id est, ipsa miseria. Ad hoc autem  se interposuit mortalis et beatus, ut, mortalitate transacta, et ex mortuis facere immortales, quod in se resurgendo monstrauit, et ex miseris beatos, unde nunquam ipse discessit. Alius est ergo medius malus, qui separat amicos, alius bonus, qui reconciliat inimicos, et ideo multi sunt medii separatores: quia multitudo que beata est, unius Dei participatione fit beata, cuius participationis priuatione, misera multitudo angelorum malorum, que se opponit potius ad impedimentum, quam interponit ad beatitudinis adiutorium, et ipsa multitudinem obstrepit quodammodo, ne possit ad illum unum beatificum perueniri. Ad quod ut perduceremur non multis, sed uno mediatore opus erat: et hoc eo ipso, cuius participatione simus beati, hoc est, uerbo Dei non facto, per quem  facta sunt omnia: nec tamen ob hoc mediator est, quia uerbum. Maxime beatum uerbum longe est a mortalibus miseris, sed mediator per quod homo, eo ipso utique ostendens, ad illum non solum beatum, uerumetiam beatificum bonum, non oportere queri alios mediatores, per quos arbitremur nobis peruentionis gradus esse moliendos, qua beatus et beatificus Deus, factus particeps humanitatis nostre, compendium prebuit participande diuinitatis sue. 11 Neque enim nos a mortalitate et miseria liberans, ad angelos immortales beatosque ita perducit, ut eorum participatione etiam nos immortales et beati simus, sed ad illam Trinitatem cuius et angeli participatione beati sunt. Ideo quando in forma serui, ut mediator esset, infra angelos esse uoluit, in forma Dei supra  angelos mansit. Idem in inferioribus uia uite, qui in superioribus uita. Non enim uerum est quod idem Platonicus ait Platonem dixisse: Nullus deus miscetur homini; et hoc precipuum eorum sublimitatis ait esse specimen, quod nulla attrectatione hominum contaminantur. Ergo demones contaminari fatetur, et ideo eos a quibus contaminantur mundare non possunt, omnesque immundi pariter fiunt, et demones contrectatione hominum, et homines cultu demonum.



CAPUT IX. De miraculis que magicis artibus fiunt, ex libro III de Trinitate, cap. 7.

Hic uideo quid infirmi cogitationi possit occurrere,  cur scilicet ista miracula etiam magicis artibus fiant. Nam et magi Pharaonis similiter serpentes fecerunt et alia similia. Sed et illud amplius est admirandum, quomodo magorum illa potentia que serpentes facere potuit, ubi ad muscas minutissimas uentum est, omnino defecit. Sciniphes enim muscule sunt breuissime, qua tertia plaga superbus Aegyptius populus cedebatur. Ibi certe deficientes magi dixerunt: Digitus Dei est hoc. Unde et intelligi datur, ne ipsos quidem transgressores angelos, et ereas potestates, in manifestam [Ed. Ben., in imam istam] caliginem tanquam in sui generis carcerem, ab illius sublimis etheree puritatis habitatione detrusas, per quas magice artes possunt, quidquid possunt, ualere aliquid nisi data desuper potestate. Datur autem uel  ad fallendos fallaces, sicut in Aegyptios, et in ipsos etiam magos data est, ut iniquorum spirituum seductione uiderentur admirandi, a quibus fiebant, a Dei ueritate damnandi; uel ad admonendos fideles ne tale aliquid facere pro magno desiderent, propter quod etiam nobis Scripture auctoritate sunt prodita; uel ad exercendam, probandam manifestandamque iustorum patientiam. Neque enim parua uisibilium miraculorum potentia. Iob cuncta que habuit amisit, et filios, et ipsam corporis sanitatem. Nec ideo putandum est istis transgressoribus angelis ad nutum seruire hanc uisibilium rerum materiam, sed Deo potius, a quo hec potestas datur, quantum in sublimi et spiritali sede incommutabilis iudicat. Nam et damnatis iniquis etiam in metallo seruit aqua, et  ignis, et terra, ut faciant inde quod uolunt, sed quantum sinitur; nec sane creatores illi mali angeli dicendi sunt, quia per illos magi resistentes famulo Dei ranas et serpentes fecerunt, non enim eas ipsi creauerunt. Omnium quippe rerum que corporaliter uisibiliterque nascuntur occulta quedam semina in istis corporeis mundi huius elementis latent. Alia sunt enim hec iam conspicua oculis nostris, ex fructibus et animantibus; alia uero illa occulta istorum seminum semina. Unde iubente Creatore produxit aqua prima natatilia et uolatilia. Terra autem prima sui generis germina et prima sui generis animalia. Neque enim tunc in huiuscemodi fetus ita producta sunt, ut in eis que producta sunt uis illa consumpta sit; sed plerumque desunt congrue temperamentorum occasiones  quibus erumpunt, et species suas peragunt. Ecce enim breuissimus surculus semen est; nam conuenienter mandatus terre, arborem facit: huius autem surculi subtilius semen aliquod eiusdem generis granum est, et huc usque nobis uisibile. Iam uero huius etiam grani semen, quamuis oculis uidere nequeamus, ratione tamen coniicere possumus, quia nisi talis aliqua uis esset in istis elementis, non plerumque nascerentur ex terra, que ibi seminata non essent. Nec animalia tam multa, nulla marium feminarumque commixtione precedente, siue in terra, siue in aqua, que tamen crescunt, et ceundo alia pariunt, cum illa nullis ceuntibus parentibus orta sint; et certe apes semina filiorum non ceundo concipiunt, sed tanquam sparsa per terras ore colligunt.  Inuisibilium enim seminum creator, ipse creator est omnium rerum. Quoniam quecunque nascendo ad oculos nostros exeunt, et ex occultis seminibus accipiunt progrediendi primordia, et incrementa debite magnitudinis, distinctionesque formarum, ab originalibus tanquam regulis sumunt. Sicut ergo nec parentes dicimus creatores hominum, nec agricolas creatores frugum, quamuis eorum extrinsecus adhibitis motibus ista creanda Dei uirtus interius operetur; ita non solum malos, sed nec bonos angelos fas est putare creatores, si pro subtilitate sui sensus et corporis semina rerum istarum nobis occultiora nouerunt, et ea per congruas temperationes elementorum latenter spargunt, atque ita gignendarum rerum et accelerandorum incrementorum prebent occasiones.  Sed nec boni hec, nisi quantum Deus iubet, nec mali hec iniuste faciunt, nisi quantum iuste ipse permittit; nam iniqui malitia uoluntatem suam habent iniustam, potestatem autem non nisi iuste accipiunt, siue ad penam suam, siue ad aliorum, uel penam malorum, uel laudem bonorum. Itaque Apostolus discernens interius Deum creantem atque formantem ab operibus creature que admouentur extrinsecus, et de agricultura similitudinem assumens ait: Ego plantaui, Apollo rigauit, sed Deus incrementum dedit. Sicut ergo in ipsa uita nostra mentem iustificando formare non potest, nisi Deus, predicare autem extrinsecus Euangelium, et homines possunt, non solum boni per ueritatem, sed etiam mali per occasionem, ita creationem rerum uisibilium  Deus interius operatur, exteriores autem operationes siue bonorum, siue malorum, uel angelorum, uel hominum, siue etiam quorumcunque animalium, secundum imperium suum, et a se impertitas distributiones potestatum, et appetitiones commoditatum, ita rerum nature adhibet in qua creat omnia, quemadmodum terre agriculturam. Quapropter ita non possum dicere angelos malos magicis artibus euocaos, creatores fuisse ranarum atque serpentium, sicut non possum dicere homines malos segetis esse creatores, quam per eorum operam uidero exortam. Sicut nec Iacob creator colorum in pecoribus fuit, quia, bibentibus in conceptu matribus, uariatas uirgas quas intuerentur apposuit. Sed nec ipse pecudes creatrices fuerunt uarietatis prolis sue, quia inheserat  anime illarum discolor phantasia, ex contuitu uariarum uirgarum per oculos impressa, que non potuit nisi corpus, quod sic affecto spiritu animabatur, ex compassione commixtionis afficere, unde teneris fetuum primordiis colore tenus aspergetur; ut enim sic ex semetipsis afficiantur, uel anima ex corpore, uel corpus ex anima, congruentes rationes id faciunt, que incommutabiliter uiuunt in ipsa summa Dei Sapientia, quam nulla spatia locorum capiunt; et cum sit ipsa incommutabilis, nichil eorum que uel commutabiliter sunt deserit, quia nichil eorum nisi per ipsam creatum est. Ut enim de pecoribus non uirge, 12 sed pecora nascerentur, fecit hoc incommutabilis et inuisibilis ratio Sapientie Dei, per quam creata sunt omnia. Ut autem de uarietate  uirgarum, pecorum conceptorum color aliquid duceret, fecit hoc anima grauide pecudis per oculos affecta forinsecus, et interius secum pro suo modulo formandi regulam trahens, quam de intima potentia sui Creatoris accepit. Sed quanta uis sit anime, ad afficiendam atque mutandam materiam corporalem, cum tamen creatrix corporis dici non possit, quia omnis causa mutabilis sensibilisque substantie, omnisque modus et numerus, et pondus eius, unde efficitur ut et sit et natura ita uel ita sit, ab intelligibili et incommutabili uita, que super omnia est, existit, et peruenit usque ad extrema atque terrena. Multus sermo est neque nunc necessarius, uerum propterea factum Iacob de pecoribus commemorandum arbitratus sum, ut intelligeretur, si homo qui uirgas  illas sic posuit, dici non potest creator colorum in agnis et in hedis, nec ipse matrum anime, que conceptam per oculos corporis phantasiam uarietatis seminibus carne conceptis quantum natura passa est asperserunt, multo minus dici posse ranarum serpentiumque creatores angelos malos, per quos magi Pharaonis tunc illa fecerunt.



CAPUT X. De causis originalibus creaturarum naturalium, quas mundo Creator inseruit, ex libro III de Trinitate, tit. 8.

Sed de animalibus quasi diuersa ratio moueat, quod habent spiritum uite cum sensu appetendi que secundum naturam sunt, uitandique contraria, etiam hoc est uidere, quam multi homines nouerint ex  quibus herbis aut carnibus, aut quarumcunque rerum quibuslibet succis aut humoribus, uel ita positis, uel ita obrutis, uel ita contritis, uel ita commixtis, que animalia nasci soleant: quorum se quis tam demens audeat dicere auctorem? Quid ergo mirum si, quemadmodum potest nosse quilibet nequissimus homo unde illi uel illi uermes musceque nascantur, ita mali angeli pro subtilitate sui sensus in occultioribus elementorum seminibus norunt unde rane serpentesque nascantur, et hec, per certas et notas temperationum opportunitates occultis motibus adhibendo, faciunt creari, non creant? Sed illa homines que solent ab hominibus fieri non mirantur. Quod si quisquam celeritates incrementorum forte miratur, quod illa animantia tam cito facta sunt, attendat  quemadmodum et ista pro modulo facultatis humane ab hominibus procurentur. Unde enim fit ut eadem corpora citius uermescant estate quam hieme, citius in calidioribus quam in frigidioribus locis? Sed hec ab hominibus tanto difficilius adhibentur, quanto desunt sensuum subtilitates, et corporum mobilitates in membris terrenis et pigris. Unde qualibuscunque angelis uicinas causas ab elementis contrahere, quanto facilius est, tanto mirabiliores in huiusmodi operibus eorum existunt celeritates, sed non est creator, nisi qui principaliter ista format; nec quisquam hoc potest nisi ille penes quem primitus sunt omnium que sunt mensure, numeri et pondera, et ipse est unus creator Deus, ex cuius ineffabili potentatu fit etiam ut quod possent hi angeli, si permitterentur,  ideo non possunt, quia non permittuntur. Neque enim occurrit alia ratio cur non potuerint facere minutissimas muscas, qui ranas serpentesque fecerunt, nisi quia maior aderat dominatio prohibentis Dei, per Spiritum sanctum, quod etiam ipsi magi confessi sunt dicentes: Digitus Dei est hoc. Quid autem possint per naturam, nec possint per prohibitionem, et quid per ipsius nature sue conditionem facere non sinantur, homini explorare difficile est, imo uero impossibile, nisi per illud donum Dei, quod Apostolus commemorat dicens: Alii diiudicatio spirituum. Nouimus hominem posse ambulare, et neque hoc posse si non permittatur; uolare autem non posse, etiam si permittatur. Sic et illi angeli quedam possunt facere si permittantur ab angelis  potentioribus, ex imperio Dei; quedam uero non possunt, nec si ab eis permittantur, quia ille non permittit, a quo illis est talis nature modus, qui etiam per angelos suos et illa plerumque non permittit, que concessit ut possint.



CAPUT XI. De simplo Saluatoris nostri, quod ad duplum nostrum concurrit et congruit, ex libro Iu de Trinitate, cap. 3.

uerum quod instat in presentia, quantum donat Deus, edisserendum est: quemadmodum simplum Domini et Saluatoris nostri Iesu Christi duplo nostro congruat, et quodammodo concinat ad salutem. Nos certe, quod nemo Christianus ambigit, et anima et corpore mortui sumus: anima propter peccatum,  corpore propter penam peccati, ac per hoc et corpore, propter peccatum. Utrique autem rei nostre, id est, et anime et corpori, medicina et resurrectione opus erat, ut in melius renouaretur quod erat in deterius commutatum. Mors autem anime impietas est, et mors corporis corruptibilitas, per quam fit et anime a corpore abscessus. Sicut enim anima, deserente Deo, sic corpus anima deserente moritur: unde illa fit insipiens, hoc exanime. Resuscitatur ergo anima per penitentiam, et in corpore adhuc mortali renouatio uite inchoatur a fide, qua creditur in eum qui iustificat impium, bonisque moribus augetur et roboratur de die in diem, cum magis magisque renouatur interior homo. Corpus uero tanquam homo exterior, quanto est hec uita diuturnior,  tanto magis magisque corrumpitur uel etate, uel morbo, uel uariis afflictionibus, donec ueniat ad ultimam, que ab hominibus mors uocatur: eius autem resurrectio differtur in finem, cum et ipsa iustificatio nostra perficietur ineffabiliter. Tunc enim ei similes erimus, quoniam uidebimus eum sicuti est, nunc uero quamdiu corpus quod corrumpitur aggrauat animam, et uita humana super terram tota tentatio est, non iustificabitur in conspectu eius omnis uiuens, in comparatione iustitie qua equabimur angelis, et glorie que reuelabitur in nobis. De morte autem anime, a morte corporis distinguenda, quid plura commemorem, cum Dominus in Euangelica sententia utramque mortem cuiuis facile discernendam posuerit, ubi ait: Sine mortuos sepelire mortuos suos? Sepeliendum  quippe corpus mortuum erat, sepultores autem eius, per infidelitatem impietatis in anima, mortuos intelligi uoluit, quales excitantur cum dicitur: Surge qui dormis, et exsurge a mortuis, et illuminabit te Christus. Detestatur autem quamdam mortem Apostolus dicens de uidua: Que autem in deliciis agit, uiuens mortua est. Anima igitur iam pia que fuit impia, propter iustitiam fidei dicitur ex morte resurrexisse, atque uiuere, corpus autem non tantum moriturum propter anime abscessum qui futurus est, sed propter tantam infirmitatem carnis et sanguinis quodam loco in Scripturis etiam mortuum dicitur, loquente Apostolo: Corpus quidem, inquit, mortuum est propter peccatum, spiritus autem uita est propter iustitiam. Hec uita ex fide facta  est, quoniam iustus ex fide uiuit. Sed quid sequitur? 13 Si autem spiritus eius qui suscitauit Iesum Christum ex mortuis habitat in uobis, qui suscitauit Iesum Christum a mortuis, uiuificabit et mortalia corpora uestra, per inhabitantem spiritum eius in uobis. Huic ergo duple morti nostre Saluator impendit simplam suam, et ad faciendam utramque resuscitationem nostram, in sacramento et exemplo preposuit et proposuit unam suam. Neque enim fuit peccator aut impius, ut ei, tanquam spiritu mortuo, in interiore homine renouari opus esset, et tanquam resipiscendo ad uitam iustitie reuocari: sed indutus carne mortali, et sola moriens, sola resurgens, ea sola nobis ad utrumque concinuit, cum in ea fieret interioris hominis sacramentum, exterioris exemplum;  interioris enim hominis nostri sacramento data est illa uox, pertinens ad mortem anime nostre significandam, non solum in psalmo, uerumetiam in cruce: Deus meus, Deus meus, ut quid me dereliquisti? Cui uoci congruit Apostolus dicens: Scientes quia et uetus homo noster simul crucifixus est, ut euacuetur corpus peccati, ut ultra non seruiamus peccato: crucifixio quippe interioris hominis penitentie dolores intelliguntur, et continentie quidam salubris cruciatus, per quam mortem mors impietatis perimitur, in qua nos non reliquit Deus. Et ideo per talem crucem euacuatur corpus peccati, ut iam non exhibeamus membra nostra arma iniquitatis peccato, quia et interior homo, si utique renouatur de die in diem, profecto uetus est, antequam renouetur; intus  namque agitur, quod idem Apostolus dicit: Exuite uos ueterem hominem et induite nouum, quod ita consequenter exponit: Quapropter deponentes mendacium, loquimini ueritatem. Ubi autem deponitur mendacium, nisi intus ut inhabitet, in monte sancto Dei, qui loquitur ueritatem in corde suo? Resurrectio uero corporis Domini ad sacramentum interioris resurrectionis nostre pertinere ostenditur, ubi postquam resurrexit ait mulieri: Noli me tangere, nondum enim ascendi ad Patrem meum. Cui mysterio congruit Apostolus dicens: Si autem resurrexistis cum Christo, que sursum sunt querite, ubi Christus est, ad dexteram Dei sedens; que sursum sunt sapite: hoc est enim Christum non tangere, nisi cum ascenderit ad Patrem, non de Christo carnaliter sapere. Iam uero ad  exemplum mortis exterioris hominis nostri Dominice carnis mors pertinet, quia per talem passionem maxime hortatus est seruos suos, ut non timeant eos qui corpus occidunt, animam autem non possunt occidere. Propter quod dicit Apostolus: Ut suppleam que desunt pressurarum Christi in carne mea. Et ad exemplum resurrectionis exterioris hominis nostri pertinere inuenitur resurrectio corporis Domini, quia discipulis ait: Palpate et uidete, quia spiritus ossa et carnem non habet, sicut me uidetis habere: et unus ex discipulis etiam cicatrices eius contrectans, exclamauit dicens: Dominus meus et Deus meus! et cum illius carnis tota integritas appareret, demonstratum est in ea quod suos exhortans dixerat: Capillus capitis uestri non peribit. Unde enim primo,  Noli me tangere, nondum enim ascendi ad Patrem meum? et unde, antequam ascendat ad Patrem, a discipulis tangitur, nisi quia illic insinuabatur interioris hominis sacramentum, hic prebebatur exterioris exemplum? An forte quisquam ita est absurdus atque auersus a uero, ut audeat dicere a uiris eum tactum, antequam ascenderet, a mulieribus autem cum ascendisset? Propter hoc exemplum future nostre resurrectionis in corpore quod precessit in Domino, dicit Apostolus: Initium Christus, deinde qui sunt Christi. De corporis enim resurrectione illo loco agebatur, propter quam etiam dicit: Transfigurauit corpus humilitatis nostre, conforme corpori glorie sue. Una ergo mors nostri Saluatoris duabus mortibus nostris saluti fuit, et una eius resurrectio duas  nobis resurrectiones prestitit, cum corpus eius in utraque re, id est, et in morte, et in resurrectione, et in sacramento interioris hominis nostri, et exemplo exterioris medicinali quadam conuenientia ministratum est.



CAPUT XII. De mediatore ad mortem diabolo, et mediatore ad uitam Christo Iesu, ex eodem libro Iu.

Deinde id ipsum quod mediator est, per quem reconciliamur Deo, sic indicat: Ego, inquit, in eis, et tu in me, ut sint consummati in unum. Hec est uera pax, et cum creatore nostro nobis firma connexio, purgatis et reconciliatis per mediatorem uite: sicut maculati et alienati ab eo recesseramus, per mediatorem mortis. Sicut enim diabolus superbus hominem  superbientem perduxit ad mortem, ita Christus humilis hominem obedientem reduxit ad uitam, quia sicut ille elatus cecidit, et deiecit consentientem, sic iste humiliatus surrexit, et erexit credentem; quia enim non peruenerat diabolus quo ipse perduxerat , magnus homini uidebatur princeps in legionibus demonum, per quos fallaciarum regnum exercet, sic hominem per elationis typhum, potentie quam iustitie cupidiorem, aut per falsam philosophiam magis inflans, aut per sacra sacrilegia irretiens, in quibus etiam magice fallacie curiosiores superbioresque animas deceptas illusasque precipitans, subditum tenet, pollicens etiam purgationem anime, per  eas quas appellant, transfigurando se in angelum lucis, per multiformem machinationem in signis et prodigiis mendacii.



CAPUT XIII. De facilitate ludificationum quibus homines immundi spiritus fallunt, ex eodem libro Iu, cap. 11.

Facile est enim spiritibus nequissimis per eria corpora facere multa que mirentur anime terrenis corporibus aggrauate, etiam melioris affectus. Si enim corpora ipsa terrena, nonnullis artibus et exercitationibus modificata, in spectaculis theatricis tanta miracula hominibus exhibent, ut hi qui nunquam talia uiderunt narrata uix credant, quid magnum est diabolo et angelis eius de corporeis elementis per  eria corpora facere que caro miretur, aut etiam occultis inspirationibus, ad illudendum humanos sensus, phantasmata imaginum machinari, quibus uigilantes dormientesque decipiat, uel furentes exagitet? Sed si fieri potest ut homo uita ac moribus melior spectet nequissimos homines, uel in fune ambulantes, uel multimodis motibus corporum multa incredibilia facientes, nec ullo modo tale aliquid facere concupiscat, nec eos propterea sibi preponendos existimet; sic anima fidelis et pia, non solum si uideat, uerumetiam si, propter fragilitatem carnis, exhorreat miracula demonum, non ideo tamen, aut non se posse talia dolebit, aut ob hoc illos meliores esse iudicabit, cum sint, presertim in societate sanctorum, qui per uirtutem Dei, cui cuncta subiecta  sunt, et minime fallacia, et multo maiora fecerunt, siue homines, siue angeli boni.



CAPUT XIu. 14 De falsis et deceptoriis purgationibus, ex eodem libro Iu.

Nequaquam igitur per sacrilegas similitudines, et impias curiositates, et magicas consecrationes anime purgantur et reconciliantur Deo, quia falsus mediator non traiicit ad superiora, sed potius obsidens intercludit uiam per affectus, quos tanto maligniores, quanto superbiores sue societati inspirat, qui non possunt ad euolandum pennas nutrire uirtutum, sed potius ad demergendum pondera exaggerare uitiorum, tanto grauius anima ruitura, quanto sibi uidetur erecta sublimius.



CAPUT Xu. De his qui sibi purgationem de uirtute propria pollicentur, eodem libro Iu.

Sunt autem qui se putant ad contemplandum Deum et inherendum Deo uirtute propria posse purgari, quos ipsa superbia maxime maculat. Nullum enim uitium est cui magis diuina lege resistatur, et in quod maius accipiat dominandi ius ille superbissimus spiritus, ad ima mediator, ad summa interclusor, nisi  per crucem Domini, que Moysi manibus extensis est prefigurata, superetur. Hinc enim sibi purgationem isti uirtute propria pollicentur,  quia nonnulli eorum potuerunt aciem mentis ultra omnem creaturam transmittere, et lucem incommutabilis ueritatis quantulacunque ex parte contingere, quod Christianos multos ex fide interim sola uiuentes nondum potuisse derident. Sed quid prodest superbienti et ob hoc erubescenti lignum conscendere, de longinquo prospicere patriam transmarinam? Aut quid obest humili de tanto interuallo non eam uidere in illo ligno, ad eam uenienti, quo dedignatur ille portari?



CAPUT XuI. De sacramento Mediatoris, de fide qua credimus temporaliter gesta, et ueritate que reddit eterna, ex libro Iu de Trinitate, tit. 18.

Quia igitur ad eterna capessenda idonei non eramus,  sordesque peccatorum nos pregrauabant temporalium rerum amore contracte, et de propagine mortalitatis tanquam naturaliter inolite, purgandi eramus. Purgari autem ut contemperaremur eternis, non nisi per temporalia possemus, qualibus iam contemperati tenebamur. Sanitas enim a morbo plurimum distat, sed media curatio, nisi morbo congruat, non perducit ad sanitatem; inutilia temporalia decipiunt egrotos, utilia temporalia suscipiunt sanandos, et traiiciunt ad eterna sanatos. Mens autem rationalis, sicut purgata contemplationem debet rebus eternis, sic purganda temporalibus fidem. Dixit quidam, et illorum qui quondam apud Grecos sapientes habiti sunt: Quantum ad id quod ortum est eternitas ualet, tantum ad fidem ueritas. Et profecto est uera sententia; quod  enim nos temporale dicimus, hoc ille, quod ortum est, appellauit, ex quo genere etiam nos sumus, non tantum secundum corpus, sed etiam secundum animi mutabilitatem. Non enim proprie uocatur eternum, quod aliqua ex parte mutatur; in quantum igitur mutabiles sumus, in tantum ab eternitate distamus. Promittitur autem nobis uita eterna, per ueritatem, a cuius perspicuitate rursus tantum distat fides nostra, quantum ab eternitate mortalitas. Nunc ergo adhibemus fidem rebus temporaliter gestis propter nos, et per ipsam mundamur, ut cum ad speciem uenerimus, quemadmodum succedit fidei ueritas, ita mortalitati succedat eternitas. Quapropter, quoniam fides nostra fiet ueritas, cum ad id quod nobis credentibus promittitur uenerimus , cum fides nostra uidendo fiet ueritas, tunc mortalitatem nostram commutatam tenebit eternitas. Quod donec fiat , ne fides mortalis uite dissonaret a ueritate eterne uite, ipsa ueritas Patri ceterna de terra orta est, cum Filius Dei sic uenit, ut fieret filius hominis, et ipse in se exciperet fidem nostram qua nos perduceret ad ueritatem suam, qui sic suscepit mortalitatem nostram, ut non amitteret eternitatem suam. Quantum enim ad id  quod ortum est eternitas ualet, tantum ad fidem ueritas. Ita ergo nos purgari oportebat, ut ille nobis fieret ortus, qui maneret eternus, ne alter nobis esset in fide, alter in ueritate. Nec ab eo quod orti sumus, ad eterna transire possemus, nisi eterno per ortum nostrum nobis sociato, ad eternitatem ipsius traiiceremur. Nunc itaque illuc quodammodo secuta est fides nostra quo ascendit in quem credimus ortus, mortuus, resuscitatus, assumptus. Horum quatuor duo priora noueramus in nobis, scimus enim homines et oriri et mori; duo autem reliqua, id est resuscitari et assumi, iuste in nobis futura speramus, quia in illo facta credidimus. Itaque in illo quia id quod ortum erat transiit ad eternitatem, transiturum est et nostrum, cum fides peruenerit ad ueritatem;  iam enim credentibus ut in uerbo fidei manerent, et inde ad ueritatem, ac per hoc ad eternitatem perducti a morte liberarentur, ita loquitur: Si manseritis in uerbo meo, uere discipuli mei eritis. Et quasi quererent quo fructu, secutus ait: Et cognoscetis ueritatem. Et rursus, quasi dicerent: Quid prodest mortalibus ueritas? Et ueritas, inquit, liberabit uos: unde, nisi a morte, a corruptione, a mutabilitate? ueritas quippe immortalis, incorrupta, incommutabilis permanet: uera autem immortalitas, uera incorruptibilitas, uera incommutabilitas ipsa est eternitas.



CAPUT XuII. Quod testimonia quedam uenturum Christum prenuntiauerint, quedam uenisse testata sint, ex libro Iu  de Trinitate, tit. 19.

Ecce ad quod missus est Filius Dei, imo uero, ecce quod est missum esse Filium Dei. Quecunque propter faciendam fidem qua mundaremur, ad contemplandam ueritatem in rebus ortis ab eternitate prolatis et ad eternitatem relatis, temporaliter gesta sunt, testimonia missionis huius fuerunt, aut ipsa missio Filii Dei. Sed testimonia quedam uenturum prenuntiauerunt, quedam uenisse testata sunt. Factum quippe creaturam, per quem facte omnes creature, omnem creaturam testem habere oportebat. Nisi 15 enim multis missis predicaretur unus, non multis dimissis teneretur unus, et nisi talia essent testimonia que paruis magna uiderentur, non crederetur ut magnos faceret magnus, qui ad paruos missus est  paruus. Incomparabiliter enim maiora Filii Dei facta sunt  quam signa atque portenta que in eius testimonium proruperunt.



CAPUT XuIII. De eodem Mediatoris sacramento, ex libro I de Consensu euangelistarum.

Quapropter cum sit ipse Christus Sapientia Dei per quam creata sunt omnia, cumque nulle mentes rationales [rationabiles], siue angelorum, siue hominum, nisi participatione ipsius sapientes fiant, cui per Spiritum sanctum, per quem caritas in cordibus nostris diffunditur, inheremus, que Trinitas unus Deus est, consultum est diuina prouidentia  mortalibus, quorum temporalis uita in rebus orientibus et occidentibus occupata tenebatur, ut eadem ipsa Dei Sapientia ad unitatem persone sue homine assumpto inquo temporaliter nasceretur, uiueret, moreretur, resurgeret, congrua saluti nostre dicendo et faciendo, patiendo et sustinendo, fieret et deorsum hominibus exemplum redeundi, qui sursum est [et eis qui sursum sunt] angelis exemplum manendi. Nisi enim et in anime rationalis natura temporaliter aliquid oriretur, id est, inciperet esse quod non erat, nunquam ex uita pessima et stulta ad sapientem atque optimam perueniret. Ac per hoc cum rebus eternis contemplantium ueritas perfruatur, rebus autem ortis fides credentium debeatur, purgatur homo per rerum temporalium fidem, ut eternarum percipiat  ueritatem. Nam et quidam eorum nobilissimus philosophus Plato, in eo libro quem Timeum uocant, sic ait: Quantum ad id quod ortum est eternitas ualet, tantum ad fidem ueritas. Duo illa sursum sunt, eternitas et ueritas, duo ista deorsum, quod ortum est et fides: ut ergo ab imis ad summa reuocemur, atque id quod ortum est recipiat eternitatem, per fidem ueniendum est ad ueritatem. Et quia omnia que in contrarium pergunt per aliquid medium reducuntur, et ab eterna iustitia temporalis iniquitas nos alienabat: opus ergo erat media iustitia temporali, que medietas temporalis esset de imis, iusta de summis, atque ita se nec abrumpens a summis, et contemperans imis, ima redderet summis. Ideo Christus mediator Dei et hominum dictus est, inter Deum  immortalem et hominem mortalem, Deus et homo, reconcilians hominem Deo, manens id quod erat, factus quod non erat: ipse est nobis fides in rebus ortis, qui est ueritas in eternis. Hoc magnum et inenarrabile sacramentum, hoc regnum et sacerdotium, antiquis per prophetiam reuelabatur, posteris eorum per Euangelium predicatur. Oportebat enim ut aliquando in omnibus gentibus redderetur, quod diu per unam gentem promittebatur. Proinde qui prophetas ante descensionem suam premisit, ipse et apostolos post ascensionem suam misit.



CAPUT XuIII bis. Quot genera apostolatus, uel quale nomen apostolus; et quomodo possumus scire qui mittatur a Deo, ex libro Resolutionum ad Orosium.

 Apostolus interpretatur missus. Apostolorum sunt genera quatuor: A Deo non per hominem, a Deo sed per hominem, per hominem tantum, et ex se. A Deo e enim missus est Moyses, a Deo et per hominem iehsu Naue; per hominem tantum, sicut nostris temporibus multi, fauore uulgi, in sacerdotium subrogati sunt; ex se autem, sicut sunt ipsi pseudoprophete; illum autem cognosce missum a Deo, quem non paucorum hominum laudatio uel potius adulatio eligit, sed illum quem et uita et mores optimi et apostolicorum etiam actio commendat sacerdotum, uel etiam qui uniuersorum populorum iudicio comprobatur, qui non appetit preesse, qui nec pecuniam dat ut episcopatus honorem acquirat. Nam eum qui preesse festinat quidam Patrum eleganter expressit  dicens: Sciat se non esse episcopum, qui preesse cupit, non prodesse.



CAPUT XIX. Quid Plato posset, si uiuens interrogaretur, de Christiana religione respondere, ex libro de uera Religione.

Fidentissime dixerim, pace horum omnium qui eorum libros peruicaciter diligunt, Christianis temporibus quenam religio potissimum tenenda sit, et que ad ueritatem ac beatitudinem uia est, non esse dubitandum. Si enim Plato ipse uiueret et me interrogantem non aspernaretur, uel potius, si quis eius discipulus eo ipso tempore quo uiuebat eum interrogaret, cum sibi ab illo persuaderetur non corporeis  oculis, sed pura mente ueritatem uideri, cui, quecunque anima inhesisset, eam beatam fieri atque perfectam, ad quam percipiendam nichil magis impedire quam uitam libidinibus deditam, et falsas imagines rerum sensibilium, que nobis ab hoc sensibili mundo per corpus impresse uarias opiniones erroresque generarent: quamobrem sanandum esse animum, ad intuendam incommutabilem rerum formam, et eodem modo semper se habentem, atque undique sui similem pulchritudinem, nec distentam locis, nec tempore uariatam, sed unum atque idem omni ex parte seruantem, quam non crederent esse homines, cum ipsa uere summeque sit; cetera nasci, occidere, fluere, labi, et tamen in quantum sunt ab illo eterno Deo, per eius ueritatem fabricata constare,  in quibus anime tantum rationali et intellectuali datum est ut eius eternitatis contemplatione perfruatur, atque afficiatur orneturque ex ea, eternamque uitam possit mereri: sed dum nascentium atque transeuntium rerum amore ac dolore sauciatur, et dedita consuetudini huius uite atque sensibus corporis, inanibus uanescit [euanescit] imaginibus, irridet eos qui dicunt esse aliquid quod neque istis uideatur oculis, nec ullo phantasmate cogitetur, sed mente sola et intelligentia cerni queat, cum hec ergo sibi a magistro persuaderentur, si ex eo quereret ille discipulus utrum si quisquam existeret uir magnus atque diuinus, qui talia populis persuaderet credenda, saltem si percipere non ualerent, aut si qui possent percipere non prauis opinionibus multitudinis  implicati, uulgaribus obruerentur erroribus, eum diuinis honoribus dignum iudicaret; responderet, credo, ille non posse hoc ab homine fieri, nisi quem forte ipsa Dei uirtus atque sapientia ab ipsa rerum natura exceptum, nec hominum magisterio, sed intima illuminatione, ab incunabulis illustratum, tanta honestaret gratia, tanta firmitate roboraret, tanta denique maiestate subueheret, ut omnia contemnendo que praui homines cupiunt, et omnia perpetiendo que horrescunt, et omnia faciendo que mirantur, genus humanum ad 16 tam salubrem fidem summo amore atque auctoritate conuerteret; de honoribus uero eius frustra se consuli, cum facile possit existimari quanti honores debeantur Sapientie Dei, qua gestante et gubernante, ille pro uera salute generis  humani magnum aliquid proprium et quod supra homines esset mereretur. Que si facta sunt, si litteris monumentisque celebrantur, si ab una regione terrarum in qua sola unus colebatur Deus, et ubi talem nasci oportebat, per totum orbem terrarum missi electi uiri, uirtutibus atque sermonibus diuini amoris incendia concitarunt; si, confirmata saluberrima disciplina, illuminatas terras posteris reliquerunt; et, ne de preteritis loquar, que licet cuique non credere, si hodie per gentes populosque predicatur: In principio erat uerbum, et uerbum erat apud Deum, et Deus erat uerbum. Hoc erat in principio apud Deum. Omnia per ipsum facta sunt, et sine ipso factum est nichil. Si ad hoc percipiendum, diligendum, perfruendum, ut anima sanetur, et tante  lucis [luci] hauriende mentis acies conualescat, dicitur auaris: Nolite uobis condere thesauros in terra, ubi tinea et rubigo [erugo] exterminant, et ubi fures effodiunt et furantur; sed thesaurizate uobis thesauros in celo, ubi neque tinea, neque rubigo exterminant, neque fures effodiunt neque furantur; ubi enim est thesaurus tuus, ibi est et cor tuum. Dicitur luxuriosis: Qui seminat in carne, de carne metet corruptionem; qui seminat in spiritu, de spiritu metet uitam eternam. Dicitur superbis: Qui se exaltat humiliabitur, et qui se humiliat exaltabitur. Dicitur iracundis: Accepisti alapam, para et alteram maxillam. Dicitur discordiosis: Diligite inimicos uestros. Dicitur superstitiosis: Regnum Dei intra uos est. Dicitur curiosis: Nolite querere que uidentur,  sed que non uidentur; que enim uidentur temporalia sunt, que autem non uidentur, eterna sunt. Postremo dicitur omnibus: Nolite diligere mundum, quoniam ea que in mundo sunt concupiscentia carnis est, et concupiscentia oculorum, et ambitio seculi. Si hec per totum orbem iam populis leguntur, et cum ueneratione libentissime audiuntur; si post tantum sanguinem, tantos ignes, tot cruces martyrum, tanto fertilius et uberius usque ad barbaras nationes Ecclesie pullularunt; si tot iuuenum et uirginum millia contemnentium nuptias casteque uiuentium iam nemo miratur; quod cum fecisset Plato, usque adeo peruersam temporum suorum timuit opinionem, ut perhibeatur sacrificasse Nature, tanquam naturam exsecratus, ut peccatum illud  aboleretur; si hec sic accipiuntur, ut quomodo ante talia disputare, sic nunc contra disputare monstruosum sit; si tali pollicitationi atque sponsioni, per omnes terrarum partes quas homines incolunt, sacra Christiana traduntur; si hec quotidie leguntur in ecclesiis, et a sacerdotibus exponuntur; si tundunt pectora qui hec implere conantur; si tam innumerabiles aggrediuntur hanc uiam, ut, desertis diuitiis et honoribus huius mundi, ex omni hominum genere uni Deo summo totam uitam dicare uolentium deserte quondam insule ac multarum terrarum solitudo compleatur; si denique per urbes atque oppida, castella, uicos, agros etiam uillasque priuatas, in tantum aperte suadetur et appetitur a terrenis auersio, et in unum Deum uerumque conuersio, ut quotidie  per uniuersum orbem humanum genus una pene uoce respondeat sursum cor habere se ad Deum [Dominum]; quid adhuc oscitamus crapulam hesternam, et in mortuis pecudibus diuina eloquia perscrutamur? Si quando autem ad disputationem uenitur, Platonico nomine ora crepitantia quam pectus uero [uero Deo] plenum magis habere gestimus? Qui ergo sensibilem istum mundum contemnere, et animam uirtute purgandam summo Deo subiicere atque subiungere [subiugare] uanum aut malum putant, alia ratione refellendi sunt, si tamen cum his dignum est disputare. Qui autem bonum et appetendum fatentur, cognoscant Deum, et cedant [credant] Deo, per quem populis iam omnibus hec credenda persuasa sunt. Quod utique ab ipsis fieret, si tantum  ualerent, aut si non fieret, crimen inuidentie uitare non possent. Ergo cedant ei et a quo [ei a quo] factum est, nec curiositate aut inani iactantia impediantur quominus agnoscant quid intersit inter paucorum timidas [tumidas] coniecturas et manifestam salutem correctionemque populorum. Illi enim si reuiuiscerent quorum isti in hominibus gloriantur, et inuenirent refertas ecclesias, templaque deserta, et a cupiditate bonorum temporalium atque fluentium, ad spem uite eterne et bona spiritalia et intelligibilia uocari et currere humanum genus, dicerent fortasse : Hec sunt que nos persuadere populis non ausi sumus, et eorum potius consuetudini cessimus, quam illos in nostram fidem uoluntatemque traduximus. Itaque  si hanc uitam illi [isti] uiri nobiscum rursus agere potuissent, uiderent profecto cuius auctoritate facilius consuleretur hominibus, et, paucis mutatis uerbis atque sententiis, Christiani fierent, sicut plerique recentiorum nostrorum temporum Platonici fecerunt. Aut si hoc non faterentur, nec facerent, in superbia et inuidia remanentes, nescio utrum possent ad ea ipsa que appetenda et desideranda esse dixerant cum istis sordibus uiscoque reuolare. Nam tertio uitio curiositatis in percunctandis demonibus, quo isti maxime cum quibus nunc agitur pagani a Christiana salute reuocantur , nescio utrum tales illi [isti] prepedirentur uiri: sed quoquo modo se habeat philosophorum iactantia, illud cuius [cuiuis] intelligere facile est: religionem  ab eis non esse querendam, qui eadem sacra suscipiebant cum populis, et de suorum deorum natura ac summo bono diuersas contrariasque sententias in scholis suis eadem teste multitudine personabant. Quod si hoc unum tantum uitium Christiana disciplina sanatum uideremus, ineffabili laude predicandam esse neminem negare oporteret; hereses namque tam innumerabiles, a regula Christianitatis auerse, testes sunt non admitti ad communicanda sacramenta eos qui de Patre Deo, et Sapientia eius, et munere diuino, aliter sentiunt, et hominibus persuadere conantur, quam ueritas postulat. Sic enim creditur et docetur, quod est humane salutis caput, non aliam esse , id est sapientie studium, et aliam religionem, cum hi quorum doctrinam non  approbamus, nec sacramenta nobiscum communicant. Quod in illis minus mirandum est, qui eorum quoque sacramentorum ritu dispares esse uoluerunt: sicut nescio qui Serpentini appellantur, sicut Manichei, sicut alii nonnulli; sed in illis magis animaduertendum hoc magisque predicandum, qui paria sacramenta celebrantes, tamen quia sententia dispares sunt, et errores suos animosius defendere quam cautius corrigere maluerunt, exclusi a catholica communione et a participatione, quamuis parium sacramentorum propria uocabula propriosque conuentus non in sermone tantum, sed etiam in superstitione meruerunt, ut Photiniani, et Ariani, munique preterea: nam de his qui schismata fecerunt alia questio est: posset enim eos area dominica, usque  ad tempus ultime uentilationis uelut paleas sustinere, nisi uento 17 superbie, nimia leuitate cessissent, et sese a nobis ultro separassent. Iudei uero, quamuis uni omnipotenti Deo supplicent, sola tamen temporalia et uisibilia bona de illo exspectantes, rudimenta noui populi ab humilitate surgentia in ipsis suis Scripturis nimia securitate noluerunt aduertere, atque ita in uetere homine remanserunt. Que cum ita sint, neque in confusione paganorum, neque in purgamentis hereticorum, neque in languore schismaticorum, neque in cecitate Iudeorum querenda religio est, sed apud eos solos qui Christiani catholici, uel orthodoxi nominantur, id est, integritatis custodes et recta sectantes. Hec enim Ecclesia catholica, per totum orbem ualide lateque diffusa,  omnibus errantibus utitur ad prouectus suos, et ad eorum correctionem, cum euigilare uoluerint. Utitur enim gentilibus ad materiam operationis sue, hereticis ad probationem doctrine sue, schismaticis ad documentum stabilitatis sue, Iudeis ad comparationem pulchritudinis sue. Alios ergo inuitat, alios excludit, alios relinquit, alios antecedit, omnibus tamen gratie Dei participande dat potestatem, siue illi formandi sint adhuc, siue reformandi, siue recolligendi, siue admittendi; carnales autem suos, id est uiuentes aut sentientes carnaliter, tanquam paleas tolerat, quibus in area frumenta tutiora sunt, donec talibus tegminibus exuantur.



CAPUT XX.  Quam congrue hominibus Sapientia Dei Christus humanitate subuenerit, item ex eodem libro de uera Religione.

Nullo modo beneficentius consuluit generi humano, quam cum ipsa Dei Sapientia, id est unicus Filius, consubstantialis Patri et ceternus, totum hominem suscipere dignatus est, et uerbum caro factum est, et habitauit in nobis. Ita enim demonstrauit carnalibus, et non ualentibus intueri mente ueritatem, corporeisque sensibus deditis, quam excelsum locum inter creaturas habeat humana natura, quod non solum uisibiliter , sed hominibus in uero homine  apparuit. Ipsa enim natura suscipienda erat que liberanda. Et ne quis forte sexus a suo creatore se contemptum putaret, uirum suscipit, natus ex femina. Nihil egit ui, sed omnia suadendo, monendo, licet uendentes et ementes flagellando eiecerit e templo. Sed hoc quid aut quantum est, quamuis et demones nolentes ab hominibus non sermone suasionis, sed ui potestatis eiecerit? uetere quippe seruitute transacta, tempus libertatis illuxerat, et opportune iam homini suadebatur atque salubriter quam libero esset creatus arbitrio: miraculis conciliauit fidem Deo qui erat, passione homini quem gerebat. Itaque loquens ad turbas ut Deus, nuntiatam sibi matrem negauit; et tamen, ut Euangelium loquitur, Puer parentibus subditus erat. Doctrina  enim Deus apparebat, etatibus homo. Item aquam in uinum conuersurus ut Deus, dicit: Recede a me, mulier; mihi et tibi quid est? nondum uenit hora mea. Cum autem uenisset hora qua ut homo moreretur, de cruce cognitam matrem commendauit discipulo quem pre ceteris diligebat. Satellites uoluptatum diuitias perniciose populi appetebant, pauper esse uoluit; honoribus et imperiis inhiabant, rex fieri noluit; carnales filios magnum bonum putabant, tale coniugium prolemque contempsit; contumelias superbissime horrebant, omne genus contumeliarum sustinuit; iniurias intolerabiles esse arbitrabantur, que maior iniuria quam iustum innocentemque damnari? Dolores corporis exsecrabantur, flagellatus atque cruciatus est; mori metuebant, morte multatus  est; ignominiosissimum mortis genus crucem putabant, crucifixus est: omnia que habere cupientes non recte uiuebamus, carendo uilefecit; omnia que uitare cupientes a studio deuiabamus ueritatis, perpetiendo deiecit. Non enim ullum peccatum committi potest, nisi aut dum appetuntur ea que ille contempsit, aut fugiuntur que ille sustinuit. Tota itaque eius uita, in terris per hominem quem suscipere dignatus est, disciplina morum fuit. Resurrectio uero eius a mortuis, nichil hominis perire nature, cum omnia salua sunt Deo, satis indicauit, et quemadmodum cuncta seruiant creatori suo, siue ad uindictam peccatorum siue ad hominis liberationem, quamque facile corpus anime seruiat, cum ipsa subiicitur Deo, quibus perfectis non solum  nulla substantia malum est, quod fieri nunquam potest, sed etiam nullo malo afficitur, quod fieri per peccatum et uindictam potuit. Et hec est disciplina naturalis Christianis minus intelligentibus plena fide digna, intelligentibus autem omni errore purgata. Iam uero ipse totius doctrine modus partim apertissimus, partim similitudinibus in dictis, in factis, in sacramentis ad omnem anime instructionem exercitationemque accommodatus, quid aliud quam rationalis discipline regulam impleuit? Nam et mysteriorum expositio ad ea dirigitur que apertissime dicta sunt, et si ea tantum essent que facillime intelliguntur, nec studiose quereretur, nec suauiter inueniretur ueritas. Neque si essent in Scripturis sacramenta, et in sacramentis non essent signacula ueritatis, satis  cum cognitione actio conueniret. Nunc uero quoniam pietas timore inchoatur, caritate perficitur, populus timore constrictus, tempore seruitutis in uetere lege, multis sacramentis onerabatur. Hoc enim utile talibus erat ad desiderandam gratiam Dei, que per prophetas uentura canebatur: que ubi uenit ab ipsa Dei Sapientia homine assumpto, a quo in libertatem uocati sumus, pauca sacramenta saluberrima constituta sunt, que societatem Christiani populi, hoc est sub uno Deo libere multitudinis, continerent. Multa uero que populo Hebreo, hoc est, sub eodem uno Deo compedite multitudini imposita erant, ab actione remota sunt, in fide atque interpretatione manserunt. Ita nunc nec seruiliter alligant, et exercent liberaliter animum.



CAPUT XXI. Arguit uoluptuosos, curiosos, superbos, ex eodem libro de uera Religione.


Nego esse quemquam istorum qui nichil colendum existimant, qui non aut carnalibus gaudiis subditus sit, aut potentiam uanam foueat, aut aliquo spectaculo delectatus insaniat. Ita nescientes diligunt temporalia, ut inde beatitudinem expetant. His autem rebus quibus quisque beatus uult effici, seruiat necesse est, uelit nolit. Nam quocunque duxerint sequitur, et quisquis ea uisus fuerit auferre posse, metuitur. Possunt autem 18 auferri ista, et scintilla ignis, et aliqua parua bestiola. Postremo, ut omittam innumerabiles aduersitates, tempus ipsum auferat necesse est omnia transeuntia. Itaque cum  omnia temporalia mundus iste concludat, omnibus mundi partibus seruiunt, qui propterea putant nichil colendum esse, ne seruiant. uerumtamen quanquam in hac rerum extremitate miseri iaceant, ut uitia sua sibi dominari patiantur, uel libidine, uel superbia, uel curiositate damnati, uel duobus horum, uel omnibus, quandiu sunt in hoc stadio uite humane, licet eis congredi et uincere, si prius credant quod intelligere nondum ualent, et non diligant mundum. Quoniam omne quod in mundo est, sicut diuinitus dictum est, concupiscentia carnis est, et concupiscentia oculorum, et ambitio seculi. Hoc modo tria illa sunt notata. Nam concupiscentia carnis, uoluptatis infime amatores significat; concupiscentia oculorum, curiosos; ambitio seculi, superbos. Triplex etiam  tentatio in homine quem ueritas ipsa suscepit cauenda monstrata est. Dic, inquit tentator, lapidibus istis ut panes fiant. Ait illi [al. at ille] unus et solus magister: Non in pane solo uiuit homo, sed in omni uerbo Dei. Ita enim domitam docuit esse oportere cupiditatem uoluptatis, ut nec fami cedendum sit. Sed forte dominationis temporalis fastu decipi poterat, qui carnis uoluptate non potuit? Omnia ergo mundi regna monstrata sunt, et dictum est: Omnia tibi dabo, si prostratus adoraueris me. Cui responsum est: Dominum Deum tuum adorabis, et illi soli seruies. Ita calcata superbia est. Subiecta est autem extrema etiam curiositatis illecebra; non enim ut se de fastigio templi precipitaret urgebat, nisi causa tantum aliquid experiendi; sed neque hic  uictus est, et ideo sic respondit, ut intelligeremus non opus esse ad cognoscendum Deum tentationibus uisibiliter diuina explorare molientibus: Non tentabis, inquit, Dominum Deum tuum. Quamobrem, quisquis intus Dei uerbo pascitur, non querit in ista eremo uoluptatem. Qui uni Deo tantum subiectus est, non querit in monte, id est, in terrena elatione, iactantiam. Quisquis eterno spectaculo incommutabilis ueritatis adherescit, non per fastigium huius corporis, id est, per hos oculos precipitatur, ut temporalia et inferiora cognoscat.



CAPUT XXII. Quod melius sit ab homine quam a uitio uinci, ex eodem libro de uera Religione.

Nos in terra laboramus, et cum magno dedecore  superamur ab omnibus que nos commouere ac perturbare potuerint. Itaque nolumus ab hominibus uinci, et iram non possumus uincere. Qua turpitudine quid exsecrabilius dici potest? Fatemur hominem hoc esse quod nos sumus, qui tamen, etsi habeat uitia, non est tamen ipse uitium. Quanto igitur honestius homo nos uincit quam uitium? Quis autem dubitet immane uitium esse inuidentiam? Qua necesse est torqueatur et subiiciatur, qui non uult in rebus temporalibus uinci. Melius est ergo ut homo nos uincat quam inuidentia, uel quodlibet aliud uitium; sed nec ab homine uinci potest, qui uitia sua uicerit. Non enim uincitur, nisi cui eripitur ab aduersario quod amat. Qui ergo id amat solum quod amanti eripi non potest, ille indubitanter inuictus  est, nec ulla cruciatur inuidia. Id enim diligit quod diligendum et percipiendum; quanto plures uenerint, tanto eis uberius gratulatur. Diligit enim Deum ex toto corde, et ex tota anima, et ex tota mente; et diligit proximum tanquam seipsum. Non illi ergo inuidet, ut sit quod ipse est, imo adiuuat etiam quantum potest. Nec potest amittere proximum quem diligit tanquam seipsum, quia neque in seipso ea diligit que oculis subiacent, aut ullis aliis corporis sensibus; ergo apud seipsum habet quem diligit tanquam seipsum: ea est autem regula dilectionis, ut que sibi uult bona prouenire, et illi uelit; et que accidere sibi mala non uult, et illi nolit. Hanc uoluntatem erga omnes homines seruat, nam erga neminem operandum est malum, et dilectio proximi  malum non operatur. Diligamus ergo, ut preceptum est, etiam inimicos nostros, si uere inuicti esse uolumus. Non enim per seipsum quisquam hominum inuictus est, sed per illam incommutabilem legem, cui quicunque seruiunt, soli sunt liberi; sic enim eis quod diligunt auferri non potest, que res una inuictos facit et perfectos uiros. Nam si uel ipsum hominem homo dilexerit, non tanquam seipsum, sed tanquam iumentum, aut balneas, aut auiculam pictam uel garrulam, id est, ut ex eo aliquid temporalis uoluptatis aut commodi capiat, seruiat necesse est non homini, sed, quod turpius, tam fedo et detestabili uitio, quo non amat hominem sicut homo amandus est, quo uitio dominante usque ad extremam uitam uel potius mortem perducitur. Sed ne sic quidem  ab homine homo diligendus est, ut diliguntur carnales fratres, uel filii, uel coniuges, uel quique cognati, aut affines, aut ciues, nam et ista dilectio temporalis est. Itaque ad pristinam perfectamque naturam nos ipsa ueritas uocans, precipit ut carnali consuetudini resistamus, docens neminem aptum esse regno Dei, qui non istas carnales necessitudines oderit: neque hoc cuiquam inhumanum uideri debet: magis enim est inhumanum non amare in homine quod homo est, sed amare quod filius est; hoc est enim non in eo amare illud quod ad Deum pertinet, sed amare illud quod ad se pertinet. Quid ergo mirum si ad regnum non peruenit, qui non communem sed priuatam rem diligit? Imo utrumque, ait quispiam, imo illud unum, dicit Deus. Dicit enim  uerissime ueritas: Nemo potest duobus dominis seruire: nemo enim potest perfecte diligere quo uocamur, nisi oderit unde reuocamur. uocamur autem ad perfectam naturam humanam, qualem ante peccatum nostrum Deus fecit, reuocamur autem ab eius dilectione quam peccando meruimus. Quare oderimus oportet unde ut liberemur optamus. Oderimus ergo temporales necessitudines, si eternitatis caritate flagramus. Diligat homo proximum tanquam seipsum. Certe enim sibi ipse nemo est pater, aut filius, aut affinis, aut aliquid huiusmodi, sed tantum homo. Qui ergo diligit aliquem tanquam seipsum, hoc in eo debet diligere quod sibi ipse est. Corpora uero non sunt quod nos sumus, non ergo in homine corpus est expetendum, aut desiderandum. ualet enim ad  hoc etiam quod preceptum est: Ne concupiscas rem proximi tui; quapropter quisquis in proximo aliud diligit quam sibi ipse est, non eum diligit tanquam seipsum; ipsa igitur natura humana sine carnali conditione diligenda est, siue sit perficienda, siue perfecta. Omnes sub uno Deo patre cognati sunt qui eum diligunt et faciunt uoluntatem ipsius, et inuicem sibi sunt, et patres cum sibi consulunt, et filii cum sibi obtemperant, 19 et fratres maxime, quia eos unus pater testamento suo ad unam hereditatem uocat. Quapropter cur iste non sit inuictus hominem diligendo, cum in eo nichil preter hominem diligat, id est, creaturam Dei, ad eius imaginem factam, nec ei possit deesse perfecta natura quam diligit cum ipse perfectus est? Sicut enim, uerbi gratia, si quisquam diligat bene  cantantem, non hunc, aut illum, sed tantum bene cantantem quemlibet, cum sit cantator [cantor] ipse perfectus; ita uult omnes tales esse, ut tamen ei non desit quod diligit [diligat], quia ipse bene cantat. Nam si cuiquam inuidet bene cantanti, non iam illud diligit, sed aut laudem, aut aliquid aliud, quo bene cantando uult peruenire, et potest ei minui uel auferri si et alius bene cantauerit. Qui ergo inuidet bene cantanti, non amat bene cantantem; sed rursus qui eo indiget, non cantat bene. Quod multo accommodatius de bene uiuente dici potest, quia et inuidere nulli potest: quo enim perueniunt bene uiuentes, tantumdem est omnibus, nec minus fit cum plures habuerint. Et potest esse tempus quo  bonus cantator cantare non decenter queat, et indigeat uoce alterius qua sibi exhibeatur quod diligit, tanquam si alicubi conuiuetur, ubi eum cantare turpe sit, sed deceat audire cantantem, bene autem uiuere semper decet. Quare quisquis hoc diligit et facit, non solum non inuidet imitantibus, sed eis se prebet libentissime atque humanissime quantum potest, nec eis tamen indiget. Nam quod in illis diligit, in se ipso habet totum atque perfectum: ita cum diligit proximum tanquam seipsum, non inuidet ei, quia nec sibimetipsi, prestat ei quod potest, quia et sibi ipsi; non [nec] eo indiget, quia nec seipso; tantum Deo indiget, cui adherendo beatus est. Nemo autem illi eripit Deum; ille ergo uerissime atque certissime inuictus homo est, qui coheret Deo, non  ut ab eo aliquid boni extra mereatur, sed cui nichil aliud quam ipsum adherere Deo bonum est. Hic uir quandiu est in hac uita utitur amico ad rependendam gratiam, utitur inimico ad patientiam, utitur quibus potest ad beneficentiam, utitur omnibus ad beneuolentiam: et quanquam temporalia non diligat ipse, recte utitur temporalibus, et pro eorum sorte hominibus consulit, si equaliter non potest omnibus. Quare si aliquem familiarium suorum promptius quam quemlibet alloquitur, non eum magis diligit, sed ad eum habet maiorem fiduciam, et apertiorem temporis ianuam. Tractat enim tempori deditos tanto melius, quanto ipse minus obligatus est tempori. Cum itaque omnibus quos pariter diligit prodesse non possit, nisi coniunctioribus prodesse malit,  iniustus est. Animi autem coniunctio maior est quam locorum aut temporum, quibus in hoc corpore iungimur, sed ea maxima est que omnibus preualet. Non ergo iste affligitur morte cuiusquam, quoniam qui toto animo Deum diligit, nouit nec sibi perire, qui Deo non perit. Deus autem Dominus est et uiuorum et mortuorum. Non cuiusquam miseria miser est, quia nec cuiusquam iniustitia fit iniustus; et ut nemo illi iustitiam et Deum [deitatem], sic nemo aufert beatitudinem; et si quando forte alicuius periculo, uel errore, uel dolore commouetur, usque ad illius auxilium, aut correctionem, aut consolationem, non usque ad suam subuersionem ualere patitur. In omnibus autem officiosis laboribus future quietis certa exspectatione non frangitur. Quid enim ei nocebit,  qui bene uti etiam inimico potest? Eius enim presidio atque munimento inimicitias non pertimescit, cuius precepto et dono diligit inimicos, huic uiro in tribulationibus parum est non contristari, nisi etiam gaudeat, sciens quod tribulatio patientiam operatur, patientia probationem, probatio spem, spes autem non confundit, quoniam caritas Dei diffusa est in cordibus nostris per Spiritum sanctum, qui datus est nobis; quis huic nocebit? quis hunc subiugabit? homo qui prosperis rebus proficit, asperis quid profecerit discet [discit]. Cum enim mutabilium bonorum adest copia, non eis confidit; sed cum subtrahuntur, agnoscitur [agnoscit] utrum eum non ceperint, quia plerumque cum adsunt nobis, putamus quod non ea diligamus; sed cum abesse ceperint,  inuenimus qui simus. Hoc enim sine amore nostro aderat, quod sine dolore discedet [discedit]. uidetur ergo uincere cum uincatur, qui superando ad id peruenit quod cum dolore amissurus est; et uincit cum uinci uideatur, quisquis cedendo ad id peruenit quod non amittit inuitus. Quem delectat ergo libertas, ab amore mutabilium rerum liber esse appetat; et quem regnare delectat, uni omnium regnatori Deo subditus hereat, plus eum diligendo quam seipsum: et hec est perfecta iustitia, qua potius potiora, et minus minora diligimus; sapientem animam atque perfectam talem diligat, qualem illam uideat [uidet], stultam non talem, sed quia esse perfecta et sapiens potest, quia nec seipsum debet stultum diligere. Nam qui se diligit stultum, non proficiet ad sapientiam,  nec fiet quisque qualis cupit esse, nisi se oderit qualis est. Sed donec ad sapientiam perfectionemque ueniatur, eo animo ferat stultitiam proximi, quo suam ferret si stultus esset, et amaret sapientiam. Quapropter si et ipsa superbia uere libertatis et ueri regni umbra est, etiam per ipsam nos commemorat diuina prouidentia, quid significemur uitiosi, et quo debeamus redire correcti. Iam uero cuncta spectacula, et omnis illa que appellatur curiositas, quid aliud querit quam de rerum cognitione letitiam? Quid ergo admirabilius, quid speciosius ipsa ueritate, ad quam spectator omnis peruenire se cupere confitetur, cum uehementer ne fallatur inuigilat?



CAPUT XXIII. Quod Dei lex alta quedam disciplina sit, ex libro II de Ordine, et cetera, et ad locum.


Cum omnes cernerem studiosissime ac pro suis quemque uiribus Deum querere, sed ipsum de quo agebamus ordinem non tenere, quo ad illius ineffabilis maiestatis intelligentiam peruenitur, oro uos, inquam, si, ut uideo, multum diligitis ordinem, ne nos preposteros et inordinatos esse patiamini. Quamquam enim occultissima ratio se demonstraturam polliceatur nichil preter diuinum ordinem fieri, tamen si quempiam ludimagistrum audiremus conantem docere puerum syllabas quem prius litteras nemo docuisset, non dico ridendum tanquam stultum, sed uinciendum tanquam furiosum putaremus: non ob aliud, opinor, nisi quod docendi ordinem non  teneret. At multa talia et imperitos que a doctis reprehendantur ac derideantur, et dementes homines que nec stultorum iudicium fugiunt, facere nemo ambigit, et tamen etiam ista omnia que fatemur esse peruersa, non esse preter diuinum ordinem. Alta quedam et a multitudinis uel suspicione remotissima disciplina, se ita studiosis, et Deum atque animas tantum amantibus animis, manifestaturam esse promittit, ut non nobis summe numerorum possint esse certiores. Hec autem disciplina ipsa Dei lex est, que apud eum fixa et inconcussa semper manens, in sapientes animas quasi transcribitur, ut tanto se sciant uiuere melius, tantoque sublimius, quanto et perfectius eam contemplantur intelligendo, et uiuendo custodiunt diligentius. Hec igitur disciplina  eis qui illam nosse desiderant simul geminum ordinem sequi iubet, cuius una pars uite, altera eruditionis est. Adolescentibus ergo studiosis eius ita uiuendum 20 est, ut a uenereis rebus, ab illecebris uentris et gutturis, ab immodesto corporis cultu et ornatu, ab inanibus negotiis ludorum, a torpore somni atque pigritie, ab emulatione, obtrectatione, inuidentia, ab honorum potestatumque ambitionibus, ab ipsius etiam laudis immodica cupiditate se abstineant. Amorem autem pecunie totius sui spei certissimum uenenum esse credant. Nihil eneruiter faciant, nichil audacter; in peccatis autem suorum uel pellant omnino iram, uel ita frenent, ut sit pulse similis; neminem oderint, nulla uitia non curare uelint. Magnopere obseruent cum uindicant, ne nimium  sit, cum ignoscunt, ne parum. Nihil puniant quod non ualeat ad melius, nichil indulgeant quod uertatur in peius, suos putent omnes in quos sibi potestas data fuerit; ita seruiant, ut eis dominari pudeat; ita dominentur, ut eis seruire delectet. In alienorum autem peccatis molesti non sint inuito. Inimicitias uitent cautissime, ferant equissime, finiant citissime. In omni uero contractu atque conuersatione cum hominibus, satis est seruare unum hoc uulgare prouerbium: Nemini faciant quod pati nolunt. Rempublicam nolint administrare nisi perfecti. Perfecti autem uel intra etatem senatoriam festinent, uel certe intra iuuentutem; sed quisquis sero se ad ista conuerterit, non arbitretur nichil sibi esse preceptum, nam ista utique facilius decocta etate seruabit. In  omni autem uita, loco, tempore, amicos aut habeant aut habere instent. Obsequantur dignis, etiam non hoc exspectantibus, superbos minus curent, minime sint, apte congruenterque uiuant. Deum colant, cogitent, querant fide, spe, caritate subnixi, optent tranquillitatem atque certum cursum studiis suis omniumque sociorum, et sibi quibusque possunt mentem bonam pacatamque uitam. Sequitur ut dicam quomodo studiosi erudiri debeant, qui, sicut dictum est, uiuere instituerunt ad discendum. Item necessario dupliciter ducimur, auctoritate atque ratione; tempore auctoritas, re autem ratio prior est. Aliud est enim quod in agendo anteponitur, aliud quod pluris in appetendo estimatur. Itaque quanquam bonorum auctoritas imperite multitudini  uideatur esse salubrior, ratio uero aptior, eruditis tamen  euenit ut omnibus bona magna et occulta discere cupientibus non aperiat nisi auctoritas ianuam, quam quisque ingressus, sine ulla dubitatione uite optime precepta sectatur, per que, cum docilis factus fuerit, tum demum discet et quanta ratione predita sint ea ipsa que secutus est ante rationem, et quid sit ipsa ratio, que [quam] post auctoritatis cunabula firmus et idoneus iam sequitur atque comprehendit. Et quid intellectus in quo uniuersa sunt, uel ipse potius uniuersa, et quid preter uniuersa uniuersorum principium? Ad quam cognitionem in  hac uita peruenire [peruenere] pauci, ultra quam uero etiam post hanc uitam nemo progredi potest. Qui autem sola auctoritate contenti, bonis tantum moribus rectisque uotis constanter operam dederint, aut contemnentes, aut non ualentes disciplinis liberalibus atque optimis erudiri, beatos eos quidem, cum inter homines uiuunt, nescio quomodo appellem, tamen inconcusse credo, mox ut hoc corpus reliquerint, eos qui bene magis minusue uixerunt, eo facilius aut difficilius liberari. Auctoritas autem partim diuina est, partim humana; sed uera, firma, summa ea est, que diuina nominatur. In qua metuenda est eriorum animalium mira fallacia, que per rerum ad istos sensus corporis pertinentium quasdam diuinationes nonnullasque potentias decipere  animas facillime consuerunt, aut periturarum fortunarum curiosas, aut fragilium cupiditas potestatum, aut inanium formidolositas miraculorum. Illa ergo auctoritas diuina dicenda est, que non solum in sensibilibus signis transcendit omnem humanam facultatem, sed et ipsum hominem agens ostendit ei quousque se propter ipsum depresserit, et non teneri sensibus quibus uidentur illa miranda, sed ad intellectum iubet euolare: simul demonstrans, et quanta hic possit, et cur hec faciat, et quam paruipendat. Doceat enim oportet et factis potestatem suam, et humilitate clementiam, et preceptione naturam. Que omnia sacris quibus initiamur secretius firmiusque traduntur, in quibus bonorum uita facillime non disputationum ambagibus, sed mysteriorum  auctoritate purgatur. Humana uero auctoritas plerumque fallit. In eis tamen iure uidetur excellere, qui, quantum imperitorum sensus capit, multa dant indicia doctrinarum suarum, et non uiuunt aliter quam uiuendum esse precipiunt: quibus si aliqua etiam fortune munera accesserint, quorum appareant usu magni, contemptuque maiores, difficillimum omnino est ut eis quisque uiuendi precepta dantibus credens recte uituperetur.



CAPUT XXIu. De locutione serpentis ad Euam, et de incantationibus Marsorum, ex libro XI de Genesi ad litteram.

Ab illo ergo cuius super omnia que creauit summa potestas est, per angelos sanctos [suos], a quibus illuditur diabolus, cum et de ipsius maleuolentia  consulitur Ecclesie Dei, non est permissus tentare feminam nisi per serpentem, nec uirum nisi per feminam. Sed in serpente ipse locutus est, utens eo uelut organo, mouensque eius naturam eo modo quo mouere ille [quomodo uere ille mouere] et moueri illa potuit ad exprimendos uerborum sonos, et signa corporalia, per que mulier suadentis intelligeret uoluntatem. In ipsa uero muliere, quia illa rationalis creatura erat, que motu suo posset uti ad uerba facienda, non ipse locutus est, sed eius operatio atque persuasio, quamuis occulto instinctu adiuuaret interius quod exterius egerat per serpentem. Quod quidem si solo instinctu occultius ageret, sicut egit in Iuda ut traderet Christum, posset efficere in anima  superbo amore sue potestatis inducta. Sed, sicut iam dixi, tentandi uoluntatem habet diabolus, in potestate autem nec ut faciat habet, nec quomodo faciat. Quia permissus est ergo tentauit, et quomodo permissus est, ita tentauit. Quod autem generi humano prodesset quod faciebat, neque sciebat, neque uolebat, et eo ipso illudebatur ab angelis. Non itaque serpens uerborum sonos intelligebat qui ex illo fiebant ad mulierem, neque enim conuersa credenda est anima eius in naturam rationalem. Quandoquidem nec ipsi homines, quorum rationalis natura est, cum demon in eis loquitur, ea passione cum [cui] ex ore ista requiritur sciunt quid loquantur, quanto minus intelligeret ille uerborum sonos, quos per eum et ex eo diabolus illo modo faciebat,  qui hominem loquentem non intelligeret, si eum a diabolica passione immunis audiret Nam et quod audire putantur et intelligere serpentes uerba Marsorum, ut eis incantantibus prosiliant plerumque de latebris, etiam illic diabolica uis operatur, ad agnoscendam ubique prouidentiam, quam rem cui rei naturali ordine subiiciat, et [ut] quid etiam uoluntatibus malis sapientissima potestate permittat. Ut hoc magis habeat usus serpentes moueri carminibus hominum, quam ullum aliud genus animantium, etiam hec [hoc] enim non parua 21 testatio est, naturam primitus humanam serpentis seductam esse colloquio. Gaudent enim demones hanc sibi potestatem dari, ut ad incantationem hominum serpentes moueant, ut quolibet modo fallant quos possunt:  hoc autem permittuntur ad primi facti memoriam commendandam, quod sit eis quedam cum hoc genere familiaritas. Porro ipsum primum factum ad hoc permissum est, ut per naturam serpentis significaretur generi hominum, cui erudiendo hec gesta conscribi oportebat, omnis diabolice tentationis similitudo: quod apparebit, cum in serpentem proferri ceperit diuina sententia. Proinde prudentissimus omnium bestiarum, hoc est, astutissimus ita dictus est serpens, propter astutiam diaboli, que in illo et de illo agebat dolum: quemadmodum dicitur prudens uel astuta lingua quam prudens uel astutus mouet ad aliquid prudenter astuteque suadendum , ita etiam dictus est stylus mendax scribarum. Neque enim esse mendacem pertinet nisi ad uiuentem atque sentientem; sed stylus mendax dictus est, quod per eum mendax mendaciter operetur, quemadmodum si et iste serpens mendax diceretur, quod eo diabolus tanquam stylo mendaciter uteretur. Hoc ideo commendandum putaui ne quisquam existimans animantia rationis expertia humanum habere intellectum, uel in animal rationale repente mutari, seducatur in illam opinionem ridiculam et noxiam, reuolutionis animarum uel hominum in bestias, uel in homines bestiarum. Sic ergo locutus est serpens homini, sicut asina in qua sedebat Balaam locuta est homini, nisi quod illud opus fuit diabolicum, hoc angelicum. Habent enim quedam boni et mali  angeli opera similia, sicut Moyses et magi Pharaonis, uerum in his etiam boni angeli potentiores sunt: nec mali angeli etiam talium operum quidquam possunt, nisi quod per bonos angelos permiserit Deus, ut retribuatur unicuique secundum cor eius, uel secundum gratiam Dei, utrumque iuste ac benigne, per altitudinem diuitiarum sapientie et scientie Dei.



CAPUT XXu. Quod amore se sequentibus Deus auctoritatis uiam septempliciter muniuerit, ex libro de Moribus Ecclesie catholice.

Queramus quemadmodum sit homini uiuendum Beate certe omnes uiuere uolumus: beatus autem neque  ille dici potest qui non habet quod amat, qualecunque sit, neque qui habet quod amat, si noxium sit, neque qui non amat quod habet, etiamsi optimum sit. Nam et qui appetit quod adipisci non potest, cruciatur; et qui adeptus est quod appetendum non esset [est] fallitur; et qui non appetit quod adipiscendum esset, egrotat. Nihil autem istorum animo contingit sine miseria, nullus igitur illorum beatus est. Quantum restat ubi beata uita inueniri queat, cum id quod est hominis optimum et amatur et habetur. Quid est enim aliud quod dicimus frui, nisi presto habere quod diligis? Presto ergo nobis esse debet optimum nostrum, si beate uiuere cogitamus. Nam quisquis quod seipso est deterius sequitur, fit et ipse deterior. Oportet autem omnem hominem id quod  optimum est sequi, sed tale esse debet, quod non amittat inuitus, quippe nemo potest confidere de tali bono, quod sibi eripi posse sentit, etiam si retinere id amplectique uoluerit. Quisquis autem de bono quo fruitur non confidit, in tanto timore amittendi beatus esse quis potest? Quis uero dubitet hominem sapientem, si sequi satis putauerimus, auferri a nobis [cunctandum putet hominem sapientem, si eum sequi putauerimus, auferri a nobis, non modo recusantibus, sed] etiam repugnantibus posse? Deus igitur restat, quem si sequimur bene, si assequimur, non tantum bene, sed etiam beate uiuimus. Secutio Dei est beatitatis appetitus; consecutio, ipsa beatitas. Sed quo pacto sequimur quem non uidemus? aut quomodo uidemus [uidebimus], qui non solum homines, sed  etiam insipientes sumus homines? Confugiendum est igitur ad eorum precepta quos sapientes fuisse probabile est, ut in lucem ueritatis aciem titubantem uelut ramis humanitatis opacata inducat auctoritas: quam uiam nobis Deus et patriarcharum segregatione, et legis uinculo, et prophetarum presagio, et suscepti hominis sacramento, et apostolorum testimonio, et martyrum sanguine, et gentium occupatione muniuit; quare ratiunculas nostras diuinis submittamus affectibus. Audiamus ergo quem finem bonorum nobis, Christe, prescribas, quo nos summo amore tendere iubes. Diliges, inquit, Dominum Deum tuum ex toto corde tuo, et ex tota anima tua, et ex tota mente tua. Quid uis amplius? Et Paulus: Diligentibus, inquit, Deum omnia procedunt in bonum.  Dicit etiam ipse dilectionis modum: Quis ergo separat nos a caritate Christi? et cetera. Et post pauca: Certus sum enim quia neque mors, neque uita, et reliqua. Si ergo nulla res ab eius caritate nos separat, quid esse non solum melius, sed etiam certius hoc bono potest? Nemo nos inde separat minando mortem, idipsum enim quod diligimus Deum, mori non potest, nisi dum non diligit Deum, cui [cum] mors ipsa est, non diligere Deum, quod nichil est aliud quam ei quidquam in diligendo atque sequendo preponere. Nemo inde separat pollicendo uitam, nemo enim ab ipso fonte separat aquam pollicendo. Non separat angelus, non enim est angelus, cum inheremus Deo, nostra mente potentior. Non separat uirtus, si illa uirtus hic nominata est que aliquam  potestatem in hoc mundo tenet [habet], toto mundo est omnino sublimior mens inherendo Deo; sin illa uirtus dicta est que ipsius animi nostri rectissima affectio est: si in alio est, fauet ut coniungamur Deo, si in nobis est, ipsa coniungit. Non separant instantes molestie, hoc enim leuiores eas sentimus, quo ei [unde] a quo nos separare moliuntur acrius inheremus. Non separat promissio futurorum, nam et quidquid boni futurum est, certius promittit Deus, et nichil est ipso Deo melius, qui iam profecto bene sibi inherentibus presens est.



CAPUT XXuI. De principio Genesis a Moyse magno mysterio inchoato, ac quod multiplex sensuum prolatio non sit contra  fidem, ex libro XII Confessionum.

Nemo iam mihi molestus sit, dicendo mihi: Non hoc sensit Moyses quod tu dicis, sed hoc sensit quod ego dico. Si enim mihi diceret: Unde scis hoc sensisse Moysen, quod de his uerbis eius eloqueris? equo animo ferre deberem, et respondere fortasse que superius respondi, uel aliquanto uberius, si esset durior. Cum uero dicit: Non hoc ille sensit quod tu dicis, sed quod ego dico, neque tamen negat quod uterque nostrum dicit utrumque uerum esse; o uita pauperum, Deus meus, in cuius sinu non est contradictio, plue mihi mitigationes in cor, ut patienter tales feram! Qui non mihi hoc dicunt, quia diuini sunt, et in corde famuli tui uiderunt quod dicunt, sed quia superbi sunt, nec nouerunt Moysis sententiam, sed  amant suam; non quia uera est, sed quia sua est: alioquin et aliam ueram pariter amarent, sicut ego amo quod dicunt, quando uerum inducunt; non quia ipsorum est, sed quia uerum. Et ideo iam nec ipsorum est, quia uerum est. Si autem ideo amant illud quia uerum est, iam et ipsorum est et meum est, quoniam in commune omnium est ueritatis amatorum. Illud autem quod contendunt, non hoc sensisse Moysen quod ego dico, sed quod ipsi dicunt, nolo, non amo, quia etsi ita est, tamen ista temeritas non scientie, sed audacie est, nec uisus 22 sed typhus eam peperit. Ideoque, Domine, tremenda sunt iudicia tua, quoniam ueritas tua nec mea est, nec illius aut illius, sed omnium nostrum quos ad eius communionem publice uocas, terribiliter admonens nos ut eam nolimus  habere priuatam, ne priuemur ea. Nam quisquis id quod tu omnibus ad fruendum proponis sibi proprie uindicat, et suum uult esse quod omnium est, a communi propellitur ad sua, hoc est a ueritate ad mendacium; qui enim loquitur mendacium, de suo loquitur. Attende, iudex optime Deus, ipsa ueritas, attende quid dicam, contradictori huic, attende; coram te enim dico, et coram fratribus meis, qui legitime utuntur lege, usque ad finem caritatis. Attende, et uide quid ei dicam, si placet tibi; hanc enim uocem huic refero fraternam et pacificam. Si ambo uidemus uerum esse quod dicis, et ambo uidemus uerum esse quod dico, ubi, queso, id uidemus? nec ego utique in te, nec tu in me, sed ambo in ipsa, que supra mentes nostras est, incommutabili ueritate.  Cum ergo de ipsa Domini Dei nostri luce non contendamus, cur de proximi cogitatione contendimus, quam sic uidere non possumus, ut uidetur incommutabilis ueritas, quando [quoniam] si ipse Moyses apparuisset nobis, atque dixisset: Hoc cogitaui, nec sic eam uideremus, sed crederemus? Non itaque supra quam scriptum est unus pro altero infletur aduersus alterum; diligamus Dominum Deum nostrum ex toto corde, et ex tota anima, et ex tota mente nostra, et proximum nostrum sicut nosmetipsos. Propter que duo precepta caritatis sensisse Moysen quidquid in illis libris sensit, nisi crediderimus, mendacem faciemus Dominum, cum de animo conserui aliter quam ille docuit opinamur. Iam uide quam stultum sit, in tanta copia uerissimarum sententiarum, que de illis  uerbis erui possunt, temere affirmare quam earum Moyses potissimum senserit, et perniciosis contentionibus ipsam offendere caritatem, propter quam dixit omnia, cuius dicta conamur exponere. Sicut enim fons in paruo loco uberior est, pluribusque riuis in ampliora spatia fluxum ministrat, quam quilibet eorum riuorum qui per multa locorum ab eodem fonte deducitur, ita narratio dispensatoris tui sermocinaturis pluribus profutura paruo sermonis modulo scatet fluenta liquide ueritatis, unde sibi quisque uerum, quod de his rebus potest, hic illud, ille illud, per longiores loquelarum anfractus trahat. Alii enim cum hec uerba legunt uel audiunt, cogitant Deum quasi hominem, aut quasi aliquam molem immensa preditam potestate, nouo quodam et repentino placito, extra  seipsam tanquam locis distantibus fecisse celum et terram: duo magna corpora supra et infra, quibus omnia continerentur; et cum audiunt, Dixit Deus, Fiat illud, et factum est illud, cogitant uerba cepta et finita, sonantia temporibus atque transeuntia, post quorum transitum statim existere quod iussum est ut existeret; et si quid forte aliud hoc modo ex familiaritate carnis opinantur. In quibus adhuc paruulis animalibus, dum isto humillimo genere uerborum tanquam materno sinu eorum gestatur infirmitas, salubriter edificatur fides qua certum habeant et teneant Deum fecisse omnes naturas, quas eorum sensus mirabili uarietate circumspicit. Quorum si quispiam, quasi uilitatem dictorum aspernatus, extra nutritorias cunas superba imbecillitate se extenderit,  heu! cadet miser, et, Domine Deus, miserere, ne implumem pullum conculcent qui transeunt uiam, et mitte angelum tuum qui eum reponat in nidum, ut uiuat donec uolet. Alii uero quibus hec uerba non iam nidus, sed opaca fruteta sunt, uident in eis latentes fructus, uolitant letantes et garriunt scrutantes, et carpunt eos: uident enim, cum hec uerba legunt uel audiunt, tua, Deus, eterna et stabili permansione cuncta preterita et futura tempora superari, nec tamen quidquam esse temporalis creature quod tu non feceris, cuius uoluntas quia id est quod tu, nulle modo mutata, uel que antea non fuisset exorta uoluntate fecisti omnia: non de te similitudinem tuam formam omnium, sed de nichilo dissimilitudinem intormem, que formaretur per similitudinem  tuam, recurrens in te unum, pro captu ordinato quantum cuique rerum in suo genere datum est, et fierent omnia bona ualde, siue maneant circa te, siue gradatim remotiore distantia per tempora et loca pulchras narrationes faciant, aut patiantur. uident hec, et gaudent in luce ueritatis tue, quantulum hic ualent, et alius eorum intendit in id quod dictum est, In principio fecit Deus, et resipiscit sapientiam principium, quia et loquitur ipsa nobis: alius itidem intendit in eadem uerba, et principium intelligit exordium rerum conditarum, et sic accipit, In principio fecit, ac si diceretur primo fecit, atque in eis intelligunt, In principio, quod in sapientia fecisti celum et terram, alius eorum ipsum celum et terram, creabilem materiam celi et terre sic esse credit cognominatam. Alius iam formatas distinctasque  naturas, alius unam formatam eamdemque spiritalem celi nomine, aliam informem corporalis materie terre nomine. Qui autem intelligunt in omnibus celi et terre adhuc informem materiam, de qua formaretur celum et terra, nec ipsi uno modo id intelligunt, sed alius unde consummaretur intelligibilis sensibilisque creatura, alius, tantum unde sensibilis moles ista corporea sinu grandi continens perspicuas promptasque naturas: nec illi uno modo, qui iam dispositas digestasque creaturas celum et terram uocari hoc loco credunt, sed alius inuisibilem atque uisibilem, alius solam uisibilem, in qua luminosum celum suspicimus, et terram caliginosam queque in eis sunt. At ille qui non aliter accipit, In principio  fecit, quam si diceretur primo fecit, non habet quomodo ueraciter intelligat celum et terram, nisi materiam celi et terre intelligat, uidelicet uniuerse, id est intelligibilis corporalisque creature: si enim iam formatam uelit uniuersam, recte ab eo queri poterit, si hoc primo fecit Deus, quid fecerit deinceps? et post uniuersitatem non inueniet; ac per hoc audiet inuitus, quomodo illud primo si postea nichil? Cum uero dicit, primo informem, deinde formatam, non est absurdus, si modo est idoneus discernere quid precedat eternitate, quid tempore, quid electione, quid origine: eternitate, sicut Deus omnia; tempore, sicut flos fructum; electione, sicut fructus florem; origine, sicut sonus cantum. In his quatuor, primum et ultimum que commemoraui, difficillime intelliguntur, duo media facillime; namque rara uisio est et nimis ardua conspicere,  Domine, eternitatem tuam, incommutabiliter mutabilia facientem, ac per hoc priorem. Quis deinde sic acutum cernat animo, ut sine labore magno dignoscere ualeat quomodo prior sit sonus quam cantus? Ideo qui [quia] cantus est formatus sonus, et esse utique aliquid non formatum potest, formari autem quod non est non potest; sic est prior materies quam id quod ex ea fit. Non ideo prior quia ipsa efficit, cum potius fiat, nec prior interuallo temporis, neque enim priore tempore sonos edimus informes sine cantu, et eos posteriore tempore in formam cantici coaptamus aut fingimus, sicut ligna quibus arca, uel argentum quo uasculum fabricatur; tales quippe materie tempore etiam precedunt formas rerum que fiunt ex eis. At  in cantu non ita est; cum enim cantatur, auditur sonus eius, non prius informiter sonat, et deinde formatur in cantum. Quod enim primo utcunque sonuerit preterit, nec ex eo quidquam reperies quod resumptum arte componas, et ideo cantus in sono suo uertitur: qui sonus materies eius est, idem quippe formatur ut cantus sit, et ideo, sicut dicebam, prior materies sonandi, quam forma cantandi, non perficiendi potentia prior; neque enim sonus est cantandi artifex, sed cantanti anime subiacet ex corpore, de quo tantum 23 faciat; nec tempore prior, simul enim cum cantu editur: nec prior electione, non enim potior sonus quam cantus, quandoquidem cantus est non tantum sonus, uerumetiam [sonus] speciosissimus;  sed prior est origine, quia non cantus formatur ut sonus sit, sed sonus formatur ut cantus sit. Hoc exemplo qui potest intelligat materiam rerum primo factam et appellatam celum et terram, quia inde facta sunt celum et terra, nec tempore primo factam quia forme rerum exserunt tempora. Illa autem erat informis, iamque in temporibus simul animaduertitur. Nec tamen de illa narrari aliquid potest, nisi uelut tempore prior sit, cum pendatur extremior, quia profecto meliora sunt formata quam informia, et precedatur [precedunt] eternitate Creatoris, ut esset de nichilo, unde aliquid fieret. In hac diuersitate sententiarum uerarum concordiam pariat ipsa ueritas, et Deus noster misereatur nostri, ut legitime lege utamur, precepti fine, pura caritate.  Ac per hoc si quis querit ex me quid horum Moyses tuus ille famulus senserit, non sunt hi sermones confessionum mearum, si tibi non confiteor nescio, et scio tamen illas esse ueras sententias exceptis carnalibus, de quibus quantum existimaui locutus sum, quos tamen bone spei paruulos hec uerba libri tui non territant, alta humiliter, et pauca copiose: sed omnes quos in eis uerbis uera cernere ac dicere fateor, diligamus nos inuicem, pariterque diligamus te Deum nostrum fontem ueritatis, si non uana, sed ipsum [ipsam] sitimus, eumdemque famulum tuum Scripture huius dispensatorem, spiritu tuo plenum ita honoremus, ut hoc eum te reuelante cum hec scriberet attendisse credamus, quod in eis maxime et luce ueritatis et fruge utilitatis excellit.  Ita cum alius dixerit, hoc sensit quod ego, et alius, imo illud quod ego, religiosius me arbitror dicere, cur non utrumque potius, si utrumque uerum est? et si quid tertium, et si quid quartum, et si quid aliud omnino uerum quis [quispiam] in his uerbis uidet? cur non illa omnia uidisse credatur, per quem Deus unus sacras litteras uera et diuersa uisuris multorum sensibus temperauit? Ego certe quod intrepidus de meo corde pronuntio, si ad culmen auctoritatis aliquid scriberem, sic mallem scribere, ut quod ueri quisque de his rebus capere posset, mea uerba resonarent, quam ut unam ueram sententiam ad hoc apertius ponerem, ut excluderem ceteras quarum falsitas me non posset offendere. Nolo itaque, Deus meus, tam preceps esse, ut hoc  illum uirum de te meruisse non credam; sensit ille omnino in his uerbis atque cogitauit cum ea scriberet, quidquid hic ueri potuimus inuenire, et quidquid nos non potuimus aut nondum possumus, et tamen in eis inueniri potest. Postremo, Domine, qui Deus es et non caro et sanguis, si quid homo minus uidet, nunquid et spiritum tuum bonum, qui deducet me in terram rectam, latere potuit quidquid eras in eis uerbis tu ipse reuelaturus legentibus posteris, etiamsi ille per quem dicta sunt unam fortassis ex multis uiris sententiam cogitauit. Quod si ita est, sit igitur illa quam cogitauit ceteris excelsior. Nobis autem, Domine, aut ipsam demonstra, aut quam placet alteram ueram, ut siue nobis hoc quod etiam illi homini tuo, siue aliud ex eorumdem uerborum  occasione patefacias, tu tamen nos pascas, non error illudat.



CAPUT XXuII. Principium libri de Genesi ad litteram.

Omnis diuina Scriptura bipartita est, secundum id quod Dominus significauit dicens: Scribam eruditum in regno Dei similem esse patrifamilias, proferenti de thesauro suo noua et uetera, que duo Testamenta dicuntur. In libris autem omnibus sanctis intueri oportet, que ibi eterna intimentur, que facta narrentur, que futura prenuntientur, que agenda precipiantur uel moneantur. In narratione ergo rerum factarum queritur utrum omnia secundum figurarum tantummodo intellectum accipiantur, an etiam secundum fidem  rerum gestarum asserenda et defendenda sint. Nam non esse accipienda figuraliter nullus Christianus dicere audebit, attendens Apostolum dicentem: Omnia autem hec in figura contingebant illis, et illud quod in Genesi scriptum est, Et erunt duo in carne una, magnum sacramentum commendantem in Christo et in Ecclesia. Si ergo utroque modo illa Scriptura scrutanda est, quomodo dictum est preter allegoricam significationem: In principio fecit Deus celum et terram; utrum in principio temporis? an quia primo omnium facta sint? an in principio quod est uerbum Dei unigenitus Filius? Et quomodo possit ostendi Deum sine ulla sui commutatione operari mutabilia et temporalia? et quid significetur nomine celi et terre? utrum spiritalis corporalisque creatura celi et terre uocabulum  acceperit? an tantummodo corporalis ut in hoc libro de spiritali tacuisse intelligatur, atque ita dixisse celum et terram, ut omnem creaturam corpoream superiorem atque inferiorem significare uoluerit? an utriusque informis materia dicta est, celum et terra, spiritalis uidelicet uita, sicuti esse potest in se non conuersa ad Creatorem? tali enim conuersione formatur atque perficitur, si autem non conuertatur informis est. Corporalis autem si possit intelligi per priuationem omnis corporee qualitatis, que apparet in materia formata, cum iam sunt species corporum, siue uisu, siue alio quolibet sensu corporis perceptibiles. An celum intelligendum est creatura spiritalis, ab exordio quo facta est perfecta illa et beata semper, terra uero corporalis materies adhuc imperfecta? quia  terra, inquit, erat inuisibilis et incomposita, et tenebre erant super abyssum, quibus uerbis uidetur informitatem significare substantie corporalis, an utriusque informitas his etiam posterioribus uerbis significatur? Corporalis quidem, eo quod dictum est, Terra autem erat inuisibilis et incomposita; spiritalis autem eo quod dictum est, Tenebre erant super abyssum, ut translato uerbo tenebrosam abyssum intelligamus, naturam uite informem, nisi conuertatur ad Creatorem qui solummodo formare potest ut non sit abyssus, et illuminare ut non sit tenebrosa. Et quomodo dictum est, Tenebre erant super abyssum? An quia non erat lux, que si esset, utique superesset, et tanquam superfunderetur, quod tunc fit in creatura spiritali cum conuertitur ad incommutabile atque  incorporale lumen, quod est Deus? Et quomodo dixit Deus, Fiat lux? utrum temporaliter, an in uerbi eternitate? et si temporaliter, utique mutabiliter. Quomodo ergo possit intelligi hoc dicere Deum nisi per creaturam? ipse quippe est incommutabilis; et si per creaturam dixit Deus, Fiat lux, quomodo est ergo prima creatura lux? si erat iam creatura per quam Deus diceret, Fiat lux, an non est lux prima creatura? quia iam dictum erat: In principio fecit Deus celum et terram, et poterat per celestem creaturam uox fieri temporaliter atque mutabiliter, qua diceretur, Fiat lux; quod si ita est, corporalis lux facta est ista quam corporeis oculis cernimus, dicente Deo per creaturam spiritalem quam Deus iam fecerat, cum in principio fecit Deus celum et terram, Fiat lux,  eo modo quo per talis creature interiorem et occultum motum diuinitus dici potuit, Fiat lux. An etiam corporaliter sonuit uox dicentis Dei, Fiat lux, sicut corporaliter sonuit uox dicentis Dei, Tu es Filius meus dilectus, et hoc per creaturam corporalem quam fecerat Deus, cum in principio fecit Deus celum et terram, antequam fieret lux, que in hac sonante uoce facta est; et si ita est, qua lingua sonuit uox ista dicente Deo, Fiat lux? quia nondum 24 erat linguarum diuersitas, que postea facta est in edificatione turris post diluuium. Quenam lingua erat una et sola qua Deus locutus est, Fiat lux, et quis erat quem oportebat audire atque intelligere ad quem uox huiusmodi proferretur? An hec absurda carnalisque cogitatio est atque suspicio? Quid ergo dicemus? An  id quod intelligitur in sono uocis cum dicitur. Fiat lux, non autem ipse corporeus sonus, hoc bene accipitur esse uox Dei? et utrum hoc ipsum ad naturam pertineat uerbi eius de quo dicitur, In principio erat uerbum, et uerbum erat apud Deum, et Deus erat uerbum? Cum enim de illo dicitur: Omnia per ipsum facta sunt, satis ostenditur et lux per ipsum facta, cum dixit Deus, Fiat lux. Quod si ita est, eternum est quod ait Deus, Fiat lux, quia uerbum Dei, Deus apud Deum, Filius unicus, Deo Patri ceternus est, quamuis Deo hec [hoc] in eterno uerbo dicente creatura temporalis facta sit; cum enim uerba sint temporis, cum dicimus quando et aliquando, eternum tamen est [in] uerbo Dei quando fieri aliquid debeat, et tunc fit quando fieri debuisse in illo  uerbo est, in quo non est quando et aliquando, quoniam totum illud uerbum eternum est; et quid est lux ipsa que facta est, utrum spiritale quid, an corporale? si enim spiritale, potest ipsa esse prima creatura, iam hoc dicto perfecta, que primo celum appellata est, cum dictum est. In principio fecit Deus celum et terram: ut quod dixit Deus, Fiat lux, et facta est lux, eam reuocantem ad se Creatorem [reuocante Creatore] conuersio eius facta atque illuminata intelligatur. Et cur ita dictum est: In principio fecit Deus celum et terram, et non dictum est, in principio dixit Deus, Fiat celum et terra. Et facta sunt celum et terra, sicut de luce narratur, dixit Deus, Fiat lux, et facta est lux? Utrum prius uniuersaliter nomine celi et terre comprehendendum erat et commendandum quod fecit Deus, et deinde per partes  exsequendum quomodo fecit cum per singula dicitur, dixit Deus, id est, quia per uerbum suum fecit quidquid fecit. An cum primum fiebat informitas materie, siue spiritalis, siue corporalis, non erat dicendum, dixit Deus, Fiat? quia formam uerbi semper Patri coherentis, quo sempiterne dicit Deus omnia, neque sono uocis, neque cogitatione tempora sonorum uoluentem [uoluente], sed ceterna sibi luce a se genite sapientie, non imitatur imperfectio [imperfecto], cum dissimilis ab eo quod summe ac primitus est, informitate quadam tendit ad nichilum, sed tunc imitatur uerbi formam, semper atque incommutabiliter Patri coherentem, cum et ipsa pro sui generis conuersione, ad id quod uere ac semper est, id est ad  creatorem sue substantie formam capit, et fit perfecta creatura: ut in eo quod Scriptura narrat, dixit Deus, Fiat, intelligamus Dei dictum incorporeum, in natura uerbi eius ceterni reuocantis ad se imperfectionem creature, ut non sit informis, sed formetur secundum singula que per ordinem exsequitur? In qua conuersione et formatione, qua [quia] pro suo modo imitatur Deum uerbum, hoc est Dei Filium semper Patri coherentem, plena similitudine et essentia pari, qua ipse et Pater unum sunt, non autem imitatur hanc uerbi formam, si auersa a Creatore informis et imperfecta remaneat: propterea Filii commemoratio non ita fit quia uerbum, sed tantum quia principium est, cum dicitur: In principio fecit Deus celum et terram; exordium quippe creature  insinuatur adhuc in informitate imperfectionis. Fit autem Filii commemoratio, quod etiam uerbum est, eo quod scriptum est, Dixit Deus, Fiat, ut per id quod principium est insinuet exordium creature existentis ab illo adhuc imperfecte; per id autem quod uerbum est, insinuet perfectionem creature reuocate ad eum ut formaretur inherendo Creatori, et pro suo genere imitando formam sempiterne atque incommutabiliter inherentem Patri, a quo statu [statim] hoc est quod ille. Non enim habet informem uitam uerbum Filius, cui non solum hoc est esse quod uiuere, sed etiam hoc est uiuere quod sapienter ac beate uiuere. Creatura uero, quanquam spiritalis et intellectualis, uel rationalis, que uidetur esse illi uerbo propropinquior, potest habere informem uitam: quia  non sicut hoc est ei esse quod uiuere, ita [nec] hoc uiuere quod sapienter ac beate uiuere. Aduersa [Auersa] enim a sapientia incommutabili, stulte ac misere uiuit, que informitas eius est. Formatur autem conuersa ad incommutabile lumen sapientie uerbum Dei; a quo enim exstitit [existit] ut sit utcunque ac uiuat, ad illum conuertitur ut sapienter ac beate uiuat. Principium quippe creature intellectualis est eterna Sapientia, quod principium manens in se incommutabiliter nullo modo cessaret [cessabit], occulta inspiratione uocationis, loqui ei creature, cui principium est ut conuertatur ad id ex quo est, quod aliter formata ac perfecta esse non possit. Ideoque interrogatus [Dominus] quis esset, respondit: Principium, qui loquor uobis. Quod autem Filius loquitur,  Pater loquitur: quia Patre loquente dicitur uerbum quod Filius est eterno more, si more dicendum est loquente Deo uerbum ceternum. Inest enim Deo benignitas summa, et sancta, et iusta, et quidem non ex indigentia, sed ex beneficentia ueniens amor in opera sua. Propterea priusquam scriberetur, dixit Deus, Fiat lux, precessit Scriptura dicens, Et spiritus Dei superferebatur [ferebatur] super aquam. Quia siue aque nomine appellare uoluit totam corporalem materiam, ut eo modo insinuaret unde facta et formata sint omnia que in suis generibus iam dignoscere possumus, appellans aquam, quia ex humida natura uidemus omnia in terra per species uarias formari atque concrescere; siue spiritalem uitam quamdam ante formam conuersionis quasi fluitantem:  superferebatur utique spiritus Dei, quia subiacebat scilicet bone uoluntati Creatoris quidquid illud erat quod formandum perficiendumque inchoauerat, ut dicente Deo in uerbo suo, Fiat lux, in bona uoluntate, hoc est in beneplacito eius pro modo [modulo] sui generis maneret quod factum est, et ideo dictum est quod placuerit Deo, Scriptura dicente: Et facta est lux. Et uidit Deus lucem quia bona est: ut quemadmodum in ipso exordio inchoate creature, que celi et terre nomine, propter id quod de illa perficiendum erat, commemorata est, Trinitas insinuatur Creatoris; nam dicente Scriptura, In principio fecit Deus celum et terram, intelligimus Patrem in Dei nomine et Filium in principii nomine, qui non Patris, sed per seipsum create primitus ac potissimum spiritali  creature, et consequenter etiam uniuerse creature, principium est; dicente autem Scriptura, Et spiritus Dei superferebatur super aquam, completam commemorationem Trinitatis agnoscimus; ita et in conuersione atque perfectione creature, ut species rerum digerantur, eadem Trinitas insinuatur, uerbum Dei scilicet, et uerbi generator, cum dicitur, Dixit Deus, et sancta bonitas, in qua Deo placet quidquid ei pro sue nature modulo perfectum placet, cum dicitur: uidit Deus quia bonum est. Sed cur commemorata prius quamuis imperfecta creatura postea commemoratur spiritus Dei, prius dicente Scriptura: Terra autem erat inuisibilis et incomposita, et tenebra erant super abyssum, ac deinde inferente:  Et spiritus Dei superferebatur super aquam? An quia [quoniam] egenus atque indigus [indigens] amor ita diligit, ut rebus quas diligit subiiciatur, propterea cum memoratur spiritus Dei, in quo sancta eius beneuolentia dilectioque intelligitur, superferri dictus est, ne facienda opera sua per indigentie 25 necessitatem potius, quam per abundantiam beneficentie Deus amare putaretur? Cuius rei memor Apostolus, dicturus de caritate, supereminentem uiam demonstraturum se ait, et in alio loco supereminentem, inquit, scientie caritatem Christi. Cum ergo sic oporteret insinuari spiritum Dei ut superferri diceretur, commodius factum est ut prius insinuaretur aliquid inchoatum, cui superferri diceretur; non enim loco, sed omnia superante ac precellente potentia. Ita etiam  rebus ex illa inchoatione perfectis atque formatis, uidit Deus quia bonum est, placuit enim quod factum est in ea benignitate qua placuit ut fieret. Duo quippe sunt propter que amat Deus creaturam suam, ut sit et ut maneat. Ut esset ergo quod maneret, spiritus Dei superferebatur super aquam; ut autem maneret, uidit Deus quia bonum est; et quod de luce dictum hoc de omnibus. Manent enim quedam supergressa est, omnem temporalem uolubilitatem, in amplissima sanctitate sub Deo; quedam uero secundum sui temporis modum, dum per discessionem successionemque rerum seculorum pulchritudo contexitur.



CAPUT XXuIII. Contra eos qui dicunt: Nunquid ibi fuit Moyses quando fecit Deus celum et terram, ut credatur? ex libro XI  de Ciuitate Dei.

uisibilium omnium maximus mundus est, inuisibilium omnium maximus Deus est: sed mundum esse conspicimus, Deum esse credimus. Quod autem Deus fecerit mundum, nulli tutius credimus quam ipsi Deo. Ubi eum audiuimus? nusquam interim nos melius quam in Scripturis sanctis, ubi dixit propheta eius: In principio fecit Deus celum et terram. Nunquidnam ibi fuit iste propheta quando fecit Deus celum et terram? Non, sed ibi fuit sapientia Dei, per quam facta sunt omnia, que in animas etiam sanctas se transfert, amicos Dei et prophetas constituit, eisque opera sua sine strepitu intus enarrat. Loquuntur eis quoque angeli Dei, qui semper uident faciem Patris, uoluntatemque eius quibus oportet  annuntiant. Ex his unus erat iste propheta qui dixit et scripsit: In principio fecit Deus celum et terram; qui tam idoneus testis est per quem Deo credendum, ut eodem spiritu Dei quo hec sibi reuelata cognouit etiam ipsam fidem nostram futuram tanto ante predixerit. Sed quid placuit eterno Deo tunc facere celum et terram que antea non fecisset? Qui hoc dicunt, si mundum eternum sine ullo initio, et ideo nec a Deo factum uideri uolunt, nimis auersi sunt a ueritate, et lethali morbo impietatis insaniunt. Exceptis enim propheticis uocibus, mundus ipse ordinatissima sua mutabilitate et mobilitate et uisibilium omnium pulcherrima specie, quodammodo tacitus, et factum se esse, et non nisi a Deo ineffabiliter atque inuisibiliter  magno et ineffabiliter atque inuisibiliter pulchro fieri se potuisse proclamat.



CAPUT XXIX. Quod calummantes de mundi tempore refelli possint de mundi loco, de eodem libro XI.

Cum igitur unum mundum ingenti quidem mole corporea, finitum tamen, et loco suo determinatum, et operante Deo factum esse dicant, quod respondent de infinitis extra mundum locis, cur in eis ab opere Deus cesset, hoc sibi respondeant de infinitis ante mundum temporibus. Cur in eis ab opere Deus cessauerit, et sicut non est consequens ut fortuito potius quam ratione diuina Deus, non alio, sed isto in quo est loco mundum constituerit, cum pariter infinitis ubique patentibus nullo excellentiore merito posset  hic eligi, quamuis eamdem diuinam rationem, qua id factum est, nulla posset humana comprehendere natura; ita non est consequens ut Deo aliquid existimemus accidisse fortuitum, quod illo potius quam anteriore tempore condidit mundum, cum equaliter anteriora tempora per infinitum retro spatium preterissent, nec fuisset aliqua differentia unde tempus tempori eligendo preponeretur. Quod si dicunt inanes esse hominum cogitationes, quibus infinita imaginantur loca, cum locus nullus sit preter mundum, respondetur eis isto modo: inaniter homines cogitare preterita tempora uacationis Dei, cum tempus nullum sit ante mundum: si enim recte discernuntur eternitas et tempus, quod tempus sine aliqua mutabilitate non est, in eternitate autem nulla mutatio  est, quis non uideat quod tempora non fuissent, nisi creatura fieret que aliquid aliqua motione mutaret? Cuius motionis et mutationis cum aliud atque aliud que simul esse non possunt cedit atque succedit in breuioribus uel productioribus morarum interuallis, tempus sequeretur. Cum igitur Deus, in cuius eternitate nulla est omnino mutatio, creator sit temporum et ordinator, quomodo dicatur post temporum spatia mundum creasse, non uideo, nisi dicatur ante mundum aliquam fuisse creaturam, cuius motibus tempora currerent. Porro si littere sacre maximeque ueraces ita dicunt, in principio fecisse Deum celum et terram, ut nichil antea fecisse intelligatur, quia hoc potius in principio fecisse diceretur, si quid fecisset ante cetera cuncta que fecit, proculdubio  non est mundus factus in tempore, sed cum tempore. Quod enim fit in tempore, et post aliquod fit, et ante aliquod tempus, post id quod preteritum est, ante id quod futurum est. Nullum autem posset esse preteritum, quia nulla erat creatura, cuius mutabilibus motibus ageretur. Cum tempore autem factus est mundus, si in eius conditione factus est mutabilis motus, sicut uidetur se habere etiam ordo ille primorum sex uel septem dierum in quibus mane et uespere nominantur, donec omnia que his diebus Deus fecit sexto perficiantur die, septimoque in magno mysterio Dei uacatio commendetur; qui dies cuiusmodi sint, aut perdifficile nobis, aut etiam moossibile est cogitare, quanto magis dicere! uidemus  quippe istos dies notos non habere uesperam nisi de solis occasu, nec mane nisi de solis exortu; illorum autem priores tres dies sine sole peracti sunt, qui die quarto factus refertur. Et primitus quidem lux uerbo Dei facta, atque inter ipsam et tenebras Deus separasse narratur, et eamdem lucem uocasse diem, tenebras autem noctem. Sed qualis illa sit lux, et quo alternante motu, qualemque uesperam et mane fecerit, remotum est a sensibus nostris: nec ita ut est intelligi a nobis potest, quod tamen sine ulla hesitatione credendum est. Aut enim aliqua lux corporea est, siue in superioribus mundi partibus longe a conspectibus nostris, siue unde sol postmodum accensus est, aut lucis nomine significata est sancta ciuitas, in sanctis angelis et spiritibus beatis,  de qua dicit Apostolus: Que sursum est Ierusalem mater nostra eterna in celis. Ait quippe et alio loco: Omnes enim uos filii lucis estis, et filii diei, non sumus noctis neque tenebrarum. Si tamen et uesperam diei huius et mane aliquatenus congruenter intelligere ualeamus, quoniam scientia creature in comparatione scientie Creatoris quodammodo uesperascit: itemque lucescit et mane fit, cum et ipsa refertur ad laudem dilectionemque Creatoris, nec in noctem uergitur, ubi non Creator creature dilectione relinquitur. Denique Scriptura cum illos dies dinumeraret ex ordine, nusquam interposuit 26 uocabulum noctis: non enim ait alicubi: Facta est nox, sed: Facta est uespera, et factum est mane dies unus, ita dies secundus et ceteri. Cognitio quippe creature  in seipsa decoloratior est, ut ita dicam, quam cum in Dei sapientia cognoscitur, uelut in arte qua facta est: ideo uespera congruentius quam nox dici potest: que tamen, ut dixi, cum ad laudandum et amandum refertur Creatorem, recurrit in mane, et hoc cum facit in cognitione sui ipsius, dies unus est: cum in cognitione firmamenti, quod inter aquas inferiores et superiores celum appellatum est, dies secundus: cum in cognitione terre ac maris, omniumque gignentium que radicibus continuata sunt terre, dies tertius; cum in cognitione luminarium maioris et minoris, omniumque siderum, dies quartus; cum in cognitione omnium ex aquis animalium natatilium atque uolatilium, dies quintus; cum in cognitione omnium animalium terrenorum atque ipsius hominis,  dies sextus; cum uero in die septimo requiescit Deus ab omnibus operibus suis, et sanctificat eum, nequaquam est accipiendum pueriliter, tanquam Deus laborauerit operando ; sed requies Dei requiem significat eorum qui requiescunt in Deo, sicut letitia domus letitiam significat eorum qui letantur in domo, etiamsi non eos domus ipsa, sed alia res aliquos letos facit: quanto magis si eadem domus pulchritudine sua faciat letos habitatores, ut non solum eloquendi modo leta dicatur, quo significamus per id quod continet id quod continetur, sicut theatra plaudunt, prata mugiunt, cum in illis homines plaudant, in his boues mugiant; sed  etiam illo quo significatur per efficientem id quod efficitur, sicut leta epistola dicitur, significans eorum letitiam quos legentes efficit letos? Conuenientissime itaque, cum Deum requieuisse prophetica narrat auctoritas, significatur requies eorum qui in illo requiescunt, et quos facit ipse requiescere: hoc etiam hominibus quibus loquitur, et propter quos utique conscripta est, promittente prophetia quod etiam ipsi, post bona opera que in eis et per eos operatur Deus, si ad illum prius in ista uita per fidem quodammodo accesserint, in illo habebunt requiem sempiternam: hoc enim ex sabbati uacatione et precepto legis in uetere Dei populo figuratum est.



CAPUT XXX. Quod lucis nomine etiam angeli significati atque creati possint intelligi, ex eodem libro XI.

 Ubi de mundi constitutione sacre littere loquuntur, non euidenter dicitur utrum uel quo ordine creati sint angeli, sed si pretermissi non sunt; uel celi nomine ubi dictum est: In principio fecit Deus celum et terram; uel potius lucis huius, de qua loquor, significati sunt. Non autem esse pretermissos hinc existimo, quod scriptum est requieuisse Deum in die septimo ab omnibus operibus suis que fecit, cum liber ipse ita sit exorsus: In principio fecit Deus celum et terram, ut ante a celo et terram nichil aliud fecisse uideatur. Cum ergo a celo et terra ceperit, atque ipsa terra quam primitus fecit, sicut Scriptura consequenter eloquitur, inuisibilis et incomposita nondumque luce facta, utique tenebre fuerint super abyssum, id est super quamdam terre  et aque indistinctam confusionem; ubi enim lux non est, tenebre sint necesse est; deinde omnia creando disposita sint, que per sex dies consummata narrantur, quomodo angeli pretermitterentur tanquam non essent in operibus Dei, a quibus in die septimo requieuit? Opus autem Dei esse angelos hic quidem etsi non pretermissum, non tamen euidenter expressum est. Sed alibi hoc sancta Scriptura clarissima uoce testatur. Nam et in hymno trium in camino uirorum, cum predictum esset: Benedicite omnia opera Domini Domino, in exsecutione eorumdem operum etiam [sancti] angeli nominati sunt; et in psalmo canitur: Laudate Dominum de celis, laudate eum in excelsis; laudate eum, omnes angeli eius; laudate eum, omnes uirtutes eius; laudate  eum, sol et luna; laudate eum, omnes stelle et lumen; laudate eum, celi celorum, et aque que super celos sunt laudent nomen Domini: quoniam ipse dixit et facta sunt, ipse mandauit et creata sunt. Etiam hic apertissime a Deo factos esse angelos diuinitus dictum est, cum, eis inter cetera celestia commemoratis, infertur ad omnia, ipse dixit et facta sunt. Quis porro audebit opinari post omnia ista, que sex diebus enumerata sunt, angelos factos? sed et si quisquam ita desipit, redarguit istam uanitatem illa Scriptura paris auctoritatis, ubi Deus dicit: Quando facta sunt sidera, laudauerunt me uoce magna omnes angeli mei; iam ergo erant angeli quando facta sunt sidera, facta sunt autem quarto die. Nunquidnam  ergo die tertio factos esse dicemus? Absit. In promptu est enim quid illo die factum sit: ab aquis utique terra discreta est, et distinctas sui generis species duo ista elementa sumpserunt, et produxit terra quidquid ei radicitus inheret. Nunquidnam secundo? ne hoc quidem: tunc enim firmamentum factum est super aquas superiores, celumque appellatum est, in quo firmamento quarto die facta sunt sidera: nimirum ergo si ad istorum dierum opera Dei pertinent angeli, ipsi sunt illa lux que diei nomen accepit, cuius unitas ut commendaretur non est dictus dies primus, sed dies unus; nec alius est dies secundus, aut tertius, aut ceteri, sed idem ipso unus, ad implendum senarium uel septenarium numerum, repetitus est; propter septenariam [senariam  uel septenariam] cognitionem: senariam scilicet operum que fecit Deus, et septimam [septenariam] quietis Dei. Cum enim dixit Deus, Fiat lux et facta est lux, si recte in hac luce creatio intelligitur angelorum, profecti [profecto] sunt facti participes lucis eterne, quod est ipsa incommutabilis sapientia Dei, per quam facta sunt omnia, quem dicimus unigenitum Dei Filium, ut ea luce illuminati qua creati fierent lux et uocarentur dies, participatione incommutabilis lucis et diei quod est uerbum Dei, per quod et ipsi et omnia facta sunt. Lumen quippe uerum quod illuminat omnem hominem uenientem in hunc mundum, hoc illuminat et omnem angelum mundum, ut sit lux non in se ipso, sed in Deo: a quo si auertitur angelus fit immundus, sicut sunt omnes qui uocantur immundi spiritus. Nec iam lux in Domino,  sed in se ipsis tenebre, priuati participatione lucis eterne; mali enim nulla natura est, sed amissio boni mali nomen accepit.



CAPUT XXXI. Contra eos qui dicunt ob hoc factum esse mundum, ut anime que prius peccauerant in eo includerentur. ubi Origenem errasse probat ex libris ipsius, qui appellantur . Ex libro XI de Ciuitate Dei.

Sed multo est mirandum amplius quod etiam quidam, qui unum nobiscum credunt omnium rerum esse principium, ullamque [nullamque] naturam que non est quod Deus est nisi ab illo conditore esse non posse, noluerunt tamen istam causam fabricandi mundi tam bonam ac simplicem bene ac simpliciter credere, ut bonus Deus conderet bona, et essent post  Deum que non essent quod est Deus, bona tamen que non 27 faceret nisi bonus Deus. Sed animas dicunt non quidem partes Dei, sed factas a Deo peccasse a [Deo] conditore recedendo, et diuersis pro gressibus pro diuersitate peccatorum a celis usque ad terras diuersa corpora quasi uincula meruisse; et hunc esse mundum, eamque causam mundi fuisse faciendi, non ut conderentur bona, sed ut mala cohiberentur. Hinc Origenes iure culpatur; in libris enim quos appellat , id est de Principiis, hoc sensit, hoc scribit [scripsit]. Ubi plus quam dici potest miror hominem in ecclesiasticis litteris tam doctum et exercitatum non attendisse, primum, quam hoc esset contrarium Scripture huius tante  auctoritatis intentioni, que per omnia opera Dei subiungens, Et uidit Deus quia bonum est, completisque omnibus inferens, Et uidit Deus omnia que fecit, et ecce bona ualde, nullam aliam causam faciendi mundi intelligi uoluit, nisi ut bona fierent a bono Deo, ubi si nemo peccasset, tantummodo naturis bonis esset mundus ornatus et plenus, et quia peccatum est, non ideo cuncta sunt impleta peccatis, cum bonorum longe maior numerus in celestibus sue nature ordinem seruet; nec mala uoluntas, quia nature ordinem seruare noluit, ideo iusti Dei leges omnia bene ordinantis effugit: quoniam sicut pictura cum colore nigro loco suo posito [posita], ita uniuersitas rerum, si quis possit intueri, etiam cum peccatoribus pulchra est, quamuis per se ipsos consideratos  sua deformitas turpet. Deinde uidere debuit Origenes, et quicunque ita sapiunt, si hec opinio uera esset, mundum ideo factum ut anime pro meritis peccatorum suorum tanquam ergastula quibus penaliter includerentur corpora acciperent, superiora et leuiora que minus, inferiora uero et grauiora que amplius peccauerunt, demones, quibus deterius nichil est, terrena corpora, quibus inferius et grauius nichil est, potius quam homines etiam bonos habere debuisse. Nunc uero ut intelligeremus animarum merita non qualitatibus corporum esse pensanda, erium pessimus demon, homo autem et nunc licet malus, longe minoris mitiorisque malitie, et certe ante peccatum, tamen luteum corpus accepit. Quid autem stultius dici potest quam per istum solem ut in uno mundo unus esset, non decore pulchritudinis,  uel etiam saluti rerum corporalium consuluisse artificem Deum, sed hoc potius euenisse, quia una anima sic peccauerat, ut tali corpore mereretur includi? Ac per hoc si contigisset ut non una sed due, imo non due sed decem uel centum similiter equaliterque peccassent, centum soles haberet hic mundus, quod ut non fieret, non opificis prouisione mirabili ad rerum corporalium salutem decoremque consultum est, sed contigit potius tanta unius anime progressione peccantis, ut sola corpus tale mereretur. Non plane animarum de quibus nesciunt quid loquantur, sed eorum ipsorum qui talia sapiunt multum longe a ueritate et merito est cercenda progressio.



CAPUT XXXII. De eodem errore et de igne eterno, ex libro Responsionis ad consulta Orosii presbyteri.

Usque adeo igitur in eo quod ex nichilo fecit uoluntas non nichil dicitur, ut ipsa precipue commendetur. Nam cui dicitur: Subest enim tibi cum uoles posse, siue adsit unde fiat, siue non adsit, sat est uoluntas, ubi summa est potestas. Quomodo ergo in eo quod de nichilo creatur, uoluntas creantis nichil esse perhibetur, cum propter ea de nichilo creari aliquid possit, quia uoluntas creantis, etiam sine materia, sibi sufficit? Quod si forte non solum animam, sed nullam omnino creaturam uolunt fateri ex nichilo factam, ideo quoniam quidquid Deus fecit, uoluntate  fecit, que uoluntas utique non est nichil, respiciant unde secundum corpus factus sit homo. Certe enim, sicut Scriptura testatur, eum de limo uel de puluere terre Deus fecit, et proculdubio uoluntate fecit. Nec tamen uoluntas Dei puluis aut limus est. Sicut ergo in eo quod ex limo factum est, quamuis uoluntate sit factum, non est uoluntas limus, ita in eo quod ex nichilo factum est, quamuis uoluntate sit factum, non est uoluntas nichil. Iam uero quod dolendum addidisti, ex Priscilliani heresi ad errorem Origenis apud uos homines fuisse delapsos, nec ab illa peste potuisse sanari nisi et ipsa medicina morbidum aliquid intulisset, non est quidem dolor iste culpandus. ueritas enim debuit, non falsitas pellere falsitatem: nam hoc mutare est malum, non euitare. uerumtamen  quia de ipso Deo, creaturarum omnium conditore, hoc est de ipsa ceterna et incommutabili Trinitate, ab eis qui ad uos libros Origenis attulerant, id traditum esse commemoras quod ueritas habet, contra quam ueritatem Priscillianus Sabellianum antiquum dogma restituit, ubi ipse Pater qui Filius, qui et Spiritus sanctus perhibetur, hoc iste peior, quod etiam de anima ita sentit, ut non eam propriam uelit habere naturam, sed de ipso. Deo tanquam particulam defluere, et tam deformiter inquinari atque in deterius commutari, cum Manicheis audeat affirmare: non parum boni ex libris illis prouincia uestra percepit, in ea re maxime in qua capitaliter erratur, de Creatore quippe non de creatura tam falsa et tam nefaria sentiuntur. Siue ergo in  hanc fidem qui deuiauerant restituti sunt, siue qui eam nondum nouerant illarum disputationum lectione didicerunt, hoc se gaudeant didicisse quod sanum est. Quod autem et in eis erroris est, quanquam te cognouisse iam uideam, tamen quemadmodum contra talia disseratur, ibi melius discere poteris, ubi error ipse et olim exortus est, et non olim proditus. Quantum possum tamen etiam ego commoneo, ut de diaboli angelorumque eius correctione, et in pristinum statum reparatione, sapere nichil audeas: non quia diabolo et demonibus inuidemus, et eo modo quasi uicem maleuolentie rependimus, cum illi non ob aliud nisi inuidentie stimulis agitati nostra itinera quibus in Deum tendimus perturbare conentur, sed quia ultime sententie summi et ueracissimi iudicis  ex nostra presumptione nichil addere debemus. Ipse enim se similibus eorum esse dicturum predixit: Ite in ignem eternum, qui paratus est diabolo et angelis eius; nec mouere debet ut [hoc] loco eternum pro diuturno accipiamus quod alibi scriptum est in eternum et in seculum seculi. Latinus quippe interpres noluit dicere in eternum et in eternum eterni: sed quoniam id quod Grece dicitur, et seculum et eternum interpretari potest, commodius alii interpretes transtulerunt in seculum et in seculum seculi, sed non hoc dictum est ubi dictum est: Ite in ignem eternum. Non enim dictum est , sed : quod si a seculo declinatum esset, seculare Latine diceretur, non eternum, quod nemo unquam  interpres ausus est dicere. Quapropter licet Latine seculum cum aliquo fine intelligatur, eternum uero nisi id quod sine fine est non soleat appellari; autem Grece, aliquando eternum, aliquando seculum significare intelligatur, tamen quod ex hoc nomine deriuatur et appellatur , ipsi Greci, quantum existimo, non solent intelligere nisi id quod non habet finem: nos autem siue siue non solemus dicere nisi eternum, sed dicimus et seculum, autem non nisi eternum. Quamuis quidam interdum etiam 28 eternale audeant dicere, ne Latine lingue deesse uideatur ab eodem nomine deriuatio, et fortasse quidem secundum morem Scripturarum inueniant isti aliquid etiam dictum, quod sine fine non sit: sicut Deus in libris ueteris Testamenti assidue  dicit: Hoc uobis erit legitimum eternum, quod Grecus habet , cum de talibus sacramentis eo modo sepe preciperet que finem fuerant habitura. Que si diligentius dicta intelligantur, ea fortasse que illis sacramentis significabantur finem non erant habitura; ita enim, ne longius abeam, dicimus eternum Deum, non utique istas duas breuissimas syllabas, sed quod eis significatur. Et dixit Apostolus tempora eterna, priora et antiqua, quod in Greco legitur pro . Ad Titum enim scribens ait: Spem uite eterne quam promisit non mendax Deus ante tempora eterna. Cum autem retrorsum tempora a constitutione mundi habere uideantur initium, quomodo sunt eterna, nisi quia eterna dixit, que ante se non habent ullum tempus? Sed quisquis prudenter  aduertit quod dictum est, Ite in ignem eternum, illud esse dictum quod non habet finem, a contrario probat eo ipso loco euangelieo de uita eterna, quam iusti accepturi sunt, non enim et ipsa habet finem. Ita enim conclusit: Sic ibunt illi in ambustionem eternam, iusti autem in uitam eternam, in utroque Grecus habet. Si misericordia nos prouocat credere non futurum impiorum sine fine supplicium, quid de premio iustorum credituri sumus, cum in utraque parte, eodem loco, eadem sententia, eodem uerbo pronuntietur eternitas? An iterum etiam iustos ex illa sanctificatione et uita eterna in peccatorum immunditiam atque in mortem relapsuros esse dicemus? Absit hoc a Christiane fidei sanitate. Utrumque igitur sine fine dictum est eternum, hoc est  , ne cum diaboli penas doleamus, et de regno Christi dubitemus. Postremo si eternum et eternale, hoc est et , sub utroque intellectu in Scripturis poni solet, aliquando sine fine, aliquando cum fine, quid de illis prophete uerbis responsuri sumus, ubi scriptum est: uermis eorum non morietur, et ignis eorum non exstinguetur? qualiscunque pena significata sit nomine uermis atque ignis, certe si non morietur nec exstinguetur, sine fine predicta est.



CAPUT XXXIII. Quomodo accipiendum sit: Omnis creatura ingemiscit et parturit usque adhuc. Ex eodem libro Responsionis ad Orosium presbyterum.

Porro de sole et luna ceterisque sideribus quod  celestia sint corpora uidemus, quod animata sint non uidemus: de diuinis hoc libris legatur et credimus: nam testimonium ex Apostoli Epistola quod ab eis dici solere posuisti, etiam de solis hominibus intelligi potest; quoniam in unoquoque homine est omnis creatura, non uniuersaliter sicut est celum et terra, et omnia que in eis sunt, sed generatim quodammodo: quia et rationalis in illo est, quam uel probantur habere angeli uel creduntur, et ut ita dicam sensualis, qua et bestie non carent; utuntur enim sensibus et sensualibus motibus ad appetenda utilia et uitanda contraria: et uitalis priuata sensu, qualis aduerti in arboribus potest. Nam et in nobis sine sensu nostro fiunt corporis incrementa, et capilli nec cum preciduntur sentiunt, et tamen crescunt. Iam uero  ipsa corporalis creatura euidentius apparet in nobis, que licet exterra facta atque formata sit, insunt tamen illi ex omnibus huius corporei mundi elementis quedam particule ad temperiem ualetudinis ; ita nullum est creature genus quod non in homine possit agnosci. Ac sic omnis creatura in eo congemiscit et dolet, reuelationem filiorum Dei exspectans, que per corporis etiam resurrectionem, etsi non in omnibus  hominibus, omnis tamen a corruptionis seruitute liberabitur, quia et in singulis omnis est, et si quo alio modo melius, potest idem locus apostolicarum litterarum intelligi. Non tamen ex iisdem uerbis consequens est ut solem et lunam et sidera congemiscere credamus, donec in seculi fine a corruptionis seruitute liberentur. Sane quoniam dixi de diuinis libris legatur et credimus: ne te forsitan fallat quod de libro sancti Iob proferre assolent, qui hec asserunt, ubi scriptum est: Quomodo erit homo iustus coram Domino? uel quomodo se mundabit natus de muliere? si lune precipit et non lucet, nec stelle sunt munde ante eum, quanto magis putredo homo et filius hominis uermis! Hinc enim uolunt intelligi, et rationalem spiritum habere stellas, et mundas non  esse a peccato, sed ideo in celis esse, quia maiorem uel meliorem locum minor culpa promeruerit. Non pro auctoritate diuina istam sententiam recipiendam esse: existimo: non enim eam ipse Iob enuntiauit, cui singulare quodammodo testimonium diuinitus perhibetur quod non peccauerit labiis suis ante Dominum, sed unus ex eius amicis qui consolatores malorum dicti sunt, omnes et diuina sententia reprobati. Sicut autem in Euangelio quamuis uerum sit omnino quod dicta sint, non tamen omnia que dicta sunt uera esse creduntur, quoniam multa a Iudeis falsa et impia dicta esse uerax Euangelii Scriptura testatur, sic in hoc libro ubi multe persone locute esse narrantur, non solum quid dicatur  sed a quo etiam dicatur considerandum est, ne passim que in sancto libro quolibet scripta sunt recipientes cogamur fateri, quod absit, uera et iusta fuisse que marito sancto mulier insipiens suggerebat, ut aliquid aduersus Deum loquens ab illa intolerabili pena moriendo liberaretur. Quod non ideo dixerim, quia illi amici a Domino reprobati, et ab ipso sancto Dei seruo merito culpati, nichil ueri loqui potuerunt, sed quia non omnia que locuti sunt uera putanda sunt. Quamuis enim aduersum Iob nichil uerum dixerint, potest tamen etiam ex eorum uerbis aliquam sanam sententiam in testimonium ueritatis assumere, qui nouit sapienter dicta discernere. Sed quando inquirentes probari nobis aliquid uolumus testimonio sanctorum eloquiorum,  non nobis dicatur credendum esse etiam quod in Euangelio scriptum est, si forte euangelista eum hoc dixisse commemorat cui fides habenda non est. Nam dictum est illic a Iudeis Domino Christo: Nonne uerum dicimus, quia Samaritanus es, et demonium habes? quam uocem tanto amplius detestamur, quanto nobis Christus est carior: emissam tamen esse a Iudeis dubitare non possumus, qui euangelicam narrationem uerissimam credimus; ita nec euangeliste derogamus fidem scribenti, et Iudei uocem blasphemantis horremus. Nec solum impiis et nefandis hominibus, sed nec ipsis in fide paruulis adhuc rudibus et indoctis qui forte ibi loquentes commemorantur tanquam canonice 29 auctoritati accommodamus fidem. Neque enim quia ille cuius ceci  nati oculos Dominus aperuerat ait, Scimus quia peccatores Deus non exaudit, ideo istam sententiam pro euangelica auctoritate sic debemus accipere, ut ipsis in Euangelio uerbis Domini resistamus, qui eum qui dixit, Domine, propitius esto mihi peccatori, magis iustificatum descendisse de templo quam phariseum iustitias suas commemorantem atque iactantem diuina uoce firmauit. Nec succenseat iste recens illuminatus in carne quod eum diximus in sue fidei tirocinio, quando adhuc quis esset qui eum sanauerat nesciebat, minus circumspectam protulisse sententiam quia peccatores Deus non exaudit, cum ipsi apostoli pre ceteris electi, et Domini lateribus coherentes, eiusque ore pendentes, multa reperiantur improbanda dixisse, que commemorare prolixum  est: ita ut beatus Petrus de quibusdam uerbis suis, non solum reprehendi, sed etiam Satanas appellari meruerit. Quanquam in comparatione iustitie Dei, sic nec sancti in celis angeli iusti esse dicantur, non mihi uidetur importuna sententia, non quia ut hoc essent a iustitia lapsi sunt, sed quia facti sunt et Deus non sunt, tantumque spiritalis luminis habere non possunt, quantum habet ipse a quo facti sunt. Ubi enim summa iustitia, ibi summa sapientia, et hoc Deus est, de quo dictum est: Soli sapienti Deo. Sed alia questio est, quantum iustitie ipsius capiant angeli, quantumque non capiant. Cuius enim participatione iusti sunt, eius comparatione nec iusti sunt. Sed alia est, ut dixi, ista questio, alia de sideribus,  et sole et luna, utrum uel rationales habeant spiritus in his conspicuis corporibus lucidisque, que corpora esse qui dubitat, quid sit omnino corpus ignorat. Neque ista multum ad nos pertinent, ut ea summo studio indagare curemus que remota sunt a sensibus nostris et ab intellectu infirmitatis humane, nec in ipsis Scripturis ita posita, ut nobis eorum sit mandata cognitio; imo uero ne precipiti suspicione, in fabulas sacrilegas irruamus, clamat Scriptura diuina: Altiora te ne quesieris, et fortiora te ne scrutatus fueris. Sed que tibi precepit Dominus, illa cogita semper: ut magis in istis temeraria presumptio, quam cauta ignoratio culpanda uideatur. Certe ait Apostolus: Siue sedes, siue dominationes, siue principatus, siue potestates. Esse itaque sedes, siue dominationes,  principatus, potestates in celestibus apparatibus firmissime credo, et differre inter se aliquid indubitata fide teneo. Sed quo me contemnas, quem magnum putas esse doctorem, quenam ista sint, et quid inter se differant nescio, nec ea sane ignorantia periclitari me puto, sicut in obedientia, si Domini precepta neglexero, et ideo puto spiritu Dei per auctores nostros scriptores sanctorum eloquiorum, non plene exposita, sed raptim tacta atque perstricta, ut si cui forte tali quales nos sumus per altiorem reuelationem aliquid huiusmodi fuerit demonstratum, non se inferiores fuisse credat eos per quos nobis canonicarum Scripturarum sancta preconia ministrata sunt. Quantum enim quisque sciendo profecerit, tanto se infra illas litteras inueniet, quas Deus  tanquam firmamentum supra omnia humana corda constituit.



CAPUT XXXIu. Item ex libro de Heresibus, de errore Origenis.

Alios autem Origenianos continuo subiiciens Epiphanius: Origeniani, inquit, alii, qui etiam et Adamantii tractatoris qui et mortuorum resurrectionem repellunt, Christum autem creaturam et spiritum sanctum introducentes [illius qui et mortuorum resurrectionem negant: Christum autem et Spiritum sanctum creaturam dicunt]; paradisum autem et celos, et alia omnia allegorizantes. Hec quidem de Origene Epiphanius, sed qui eum defendunt, unius eiusdemque substantie esse dicunt docuisse Patrem  et Filium et Spiritum sanctum; neque resurrectionem repulisse mortuorum, quamuis eum et in istis conuincere studeant qui eius plura legerunt. Sed sunt huius Origenis alia dogmata, que catholica Ecclesia omnino non recipit, in quibus nec ipsum falso arguit, nec potest ab eius defensoribus falli. Maxime de Purgatione et Liberatione, ac rursus post longum tempus ad eadem mala reuolutione rationalis uniuerse creature. Quis enim catholicus Christianus uel indoctus non uehementer exhorreat eam quam dicit purgationem malorum, id est etiam eos qui hanc uitam in flagitiis et facinoribus et sacrilegiis atque impietatibus quamlibet maximis finierunt, ipsum etiam postremo diabolum et angelos  eius, quamuis post longissima tempora, purgatos atque liberatos regno Dei lucique restitui; et rursus post longissima tempora omnes qui liberati sunt ad hec mala denuo relabi et reuerti, et has uices alternantes beatitudinum et miseriarum rationalis creature semper fuisse, semper fore? De qua uanissima impietate aduersum philosophos a quibus ista didicit Origenes in libris de Ciuitate Dei diligentissime disputaui, ac idem in duodecimo.



CAPUT XXXu. Contra eos qui reuolutionis circuitus induxerunt, ex libro XII de Ciuitate Dei.

Quapropter quod nos modo querimus post quinque millia, et quod [quod amplius] excurrit, annorum,  possent et posteri etiam post annorum sexcenties millies eadem curiositate requirere, si in tantum hec mortalitas hominum exoriendo et obcubando [occumbendo], et imperita perseueraret infirmitas. Potuerunt et qui fuerunt ante nos ipsis recentibus hominis creati temporibus istam mouere questionem. Ipse denique primus homo uel post pridie [postridie], uel eodem die, posteaquam factus est, potuit inquirere cur non ante sit factus, et quandocunque antea factus esset, non uires tunc alias, et alias nunc, uel etiam postea, ista definitio rerum temporalium controuersia reperiret. Hanc autem se philosophi mundi huius non aliter putauerunt posse uel debere dissoluere, nisi ut circuitus temporum inducerent, quibus eadem semper fuisse nouata atque repetita  in rerum natura, atque ita deinceps fore sine cessatione asseuerarent uolumina uenientium et pretereuntium seculorum, siue in mundo permanente isti circuitus fierent, siue certis interuallis oriens et occidens mundus eadem semper, quasi noua que transacta et uentura sunt exhiberet. A quo ludibrio prorsus immortalem animam, etiam cum sapientiam perceperit, liberare non possunt, euntem sine cessatione ad falsam beatitudinem, et ad ueram miseriam sine cessatione redeuntem. Quomodo enim uera beatitudo est, de cuius nunquam eternitate confunditur [confiditur], dum anima uenturam miseriam, aut imperitissime in ueritate nescit, aut infelicissime in beatitudine pertimescit? Aut si ad miserias nunquam ulterius reditura, ex his ad beatitudinem pergit, fit  ergo aliquid noui in tempore quod finem non habet temporis. Cur ergo non et mundus, cur non et homo factus in mundo, ut illi nescio qui falsi circuitus, a falsis sapientibus fallacibusque comperti, in doctrina sana, tramite recti itineris uitentur? Nam quidam et illud quod legitur in libro Salomonis qui uocatur Ecclesiastes: »Quid est quod fuit? ipsum quod erit; 30 et quid est quod factum est? ipsum quod fiet; et non est omne recens sub sole: quis loquatur et dicat: Ecce hoc nouum est, iam fuit in seculis que fuerunt ante nos;« propter hos circuitus in eadem redeuntes et in eadem cuncta reuocantes dictum intelligi uolunt, quod ille aut de his rebus dixit de quibus superius loquebatur, hoc est de generationibus allis euntibus, aliis uenientibus, de solis anfractibus, de torrentium  lapsibus, aut certe de omnium rerum generibus que oriuntur atque occidunt. Fuerunt enim homines ante nos, sunt et nobiscum, erunt et post nos. Itaque animantia, uel arbusta, monstra quoque ipsa que inusitata nascuntur, quamuis inter se diuersa sint, et quedam eorum semel facta narrentur, tamen secundum id quod generaliter miracula et monstra sunt, utique et fuerunt et erunt, nec recens et nouum est ut monstrum sub sole nascatur. Quamuis hec uerba quidem sic intellexerint, tanquam in predestinatione Dei iam facta fuisse omnia, sapiens ille uoluisset intelligi: et ideo nichil recens esse sub sole. Absit autem a recta fide ut his Salomonis uerbis illos circuitus significatos esse credamus, quibus illi putant sic eadem temporum temporaliumque rerum  uolumina repeti, ut uerbi gratia, sicut isto seculo Plato philosophus in urbe Atheniensi, et in ea schola que Academia dicta est, discipulos docuit, ita per innumerabilia retro secula, multum quidem prolixis interuallis, sed tamen certis, et idem Plato, et eadem ciuitas, et eadem schola, iidemque discipuli repetiti, et per innumerabilia deinde secula repetendi sint. Absit, inquam, ut nos ista credamus. Semel enim Christus mortuus est pro peccatis nostris; surgens iam non moritur, mors ei ultra non dominabitur, et nos post resurrectionem semper cum Domino erimus; cui modo dicimus quod sacer admonet psalmus: Tu, Domine, seruabis nos, et custodies nos a generatione hac in eternum. Satis autem istis existimo conuenire quod sequitur: In circuitu impii ambulabunt,  non quia per circulos quos opinantur eorum uita est recursura, sed quia modo talis est erroris eorum uia, id est falsa doctrina. Quid autem mirum est si in his circuitibus errantes, nec aditum nec exitum inueniunt, quia genus humanum atque ista nostra mortalitas, nec quo initio cepta sit sciunt, nec quo fine claudatur, quandoquidem altitudinem Dei penetrare non possunt, quia cum ipse sit eternus et sine initio, ab aliquo tamen initio exorsus est tempora, et hominem quem nunquam antea fecerat, fecit in tempore, non tamen nouo et repentino, sed immutabili eternoque consilio? Quis hanc ualeat altitudinem inuestigabilem inuestigare, et inscrutabilem perscrutari, secundum quam Deus hominem temporalem, ante quem nemo unquam  hominum fuit, non mutabili uoluntate in tempore condidit, et genus humanum ex uno multiplicauit, quandoquidem psalmus ipse, cum premisisset atque dixisset: Tu, Domine, seruabis nos, et custodies nos a generatione hac in eternum, ac deinde percussisset eos in quorum stulta impiaque doctrina nulla liberationis et beatitudinis anime seruatur eternitas, continuo subiiciens: In circuitu impii ambulabunt, tanquam ei diceretur: Quid ergo tu credis, sentis, intelligis? Nunquidnam existimandum est subito Deo placuisse hominem facere quem nunquam antea infinita retro eternitate fecisset, cui nichil noui accidere potest, in quo mutabile aliquid non est? continuo respondit, ad ipsum Deum loquens: Secundum altitudinem tuam multiplicasti filios hominum. Sentiant,  inquit, homines quod putant, et quod eis placet opinentur et disputent, secundum altitudinem tuam quam nullus hominum potest nosse multiplicasti filios hominum. ualde quippe altum est et semper Deum fuisse, et hominem quem nunquam fecerat ex aliquo tempore primum facere uoluisse, nec consilium uoluntatemque mutasse.



CAPUT XXXuI. Contra id quod dicunt: Unde diabolo primum uoluntas mala, cum bonus a Deo creatus esset. Item ex libro XII de Ciuitate Dei.

Deus qui summe est, atque ob hoc ab illo facta est omnis essentia que non summe est, quia neque illi equalis esse deberet, que de nichilo facta esset, neque ullo modo esse posset, si ab illo facta non esset,  nec ullorum uitiorum offensione uituperandus, et omnium naturarum consideratione laudandus est; proinde causa beatitudinis angelorum bonorum ea uerissima reperitur, quod ei adherent qui summe est. Cum uero causa miserie malorum angelorum queritur, ea merito occurrit, quod ab illo qui summe est auersi ad seipsos conuersi sunt qui non summe sunt, et hoc uitium quid aliud quam superbia nuncupatur? Initium quippe omnis peccati superbia. Noluerunt ergo ad illum custodire fortitudinem suam, et qui magis essent, si ei qui summe est adhererent, se illi preferendo, id quod minus est pretulerunt. Hic primus defectus et prima inopia, primumque uitium eius nature que ita creata est, ut nec summe esset, et tamen ad beatitudinem habendam eo qui  summe est frui posset, a quo auersa, non quidem nulla, sed tamen minus esset, atque ob hoc misera fieret. Huius porro male uoluntatis causa efficiens si queratur, nichil inuenitur. Quid est enim quod facit uoluntatem malam, cum ipsa faciat opus malum? ac per hoc mala uoluntas efficiens est operis mali. Male autem uoluntatis efficiens nichil est: quoniam si res aliqua est, aut habet aut non habet aliquam uoluntatem; si habet, aut bonam profecto habet aut malam: si bonam, quis ita desipiat ut dicat quod bona uoluntas faciat uoluntatem malam? Erit enim, si ita est, bona uoluntas causa peccati, quo absurdius putari nichil potest; si autem res ista que putatur facere uoluntatem malam, ipsa quoque habet uoluntatem malam, etiam eam que fecerit res consequenter interrogo.  Atque ut sit aliquis inquirendi modus, causam prime male uoluntatis inquiro. Non est enim prima uoluntas mala, quam fecit uoluntas mala, sed illa prima est quam nulla fecit. Nam si precessit a qua fieret, illa prior est que alteram fecit: si respondetur quod eam nulla res fecerit, et ideo semper fuerit, quero utrum in aliqua natura fuerit? si enim in nulla fuit, omnino non fuit; si autem in aliqua, uitiabat eam et corrumpebat, eratque illi noxia, ac per hoc bono priuabat, et ideo in mala natura uoluntas mala esse non poterat, sed in bona, mutabili tamen, cui uitium hoc nocere posset; si enim non nocuit, non utique uitium fuit. Ac per hoc nec mala uoluntas fuisse dicenda est: porro si nocuit bonum auferendo  uel minuendo, utique nocuit. Non igitur esse potuit sempiterna uoluntas mala in ea re in qua bonum naturale precesserat quod mala uoluntas nocendo posset adimere. Si ergo non erat sempiterna, quis eam fecerit quero? Restat ut dicatur quod ea res fecerit malam uoluntatem, in qua nulla uoluntas fuit. Hec utrum superior sit requiro, an inferior, an equalis, sed si superior utique melior: quomodo ergo nullius, ac non potius bone uoluntatis? hoc idem profecto et equalis: duo quippe, quandiu sunt pariter uoluntatis bone, non facit alter in altero uoluntatem malam. Relinquitur ut inferior res, cui nulla uoluntas est, fecerit angelice 31 nature que prima peccauit uoluntatem malam. Sed etiam res ipsa quecunque est inferior usque ad  infimam terram, quoniam natura et essentia est, proculdubio bona est, habens modum et speciem suam in genere atque ordine suo. Quomodo ergo res bona efficiens est uoluntatis male? Quomodo ergo, inquam, bonum est causa mali? Cum enim se uoluntas relicto superiore ad inferiora conuertit, efficitur mala, non quia malum est quo se conuertit, sed quia peruersa est ipsa conuersio: idcirco non res inferior uoluntatem malam facit, sed rem inferiorem praue atque inordinate ipsa, quia [que] facta est, appetiuit. Si enim aliqui duo, equaliter affecti animo et corpore, uideant unius corporis pulchritudinem, qua uisa unus eorum ad illicite fruendum moueatur, alter in uoluntate pudica stabilis perseueret, quid putamus esse cause ut in illo fiat, in illo non fiat uoluntas mala, que  illam res [rem] fecit in quo facta est? Neque enim pulchritudo illa corporis, nam eam non fecit in ambobus . An caro intuentis causa est (intuentis in causa est]? cur non et illius? An uero animus? cur non utriusque? ambos enim et animo et corpore equaliter affectos fuisse prediximus? An dicendum est alterum eorum occulta maligni spiritus suggestione tentatum, quasi non eidem suggestioni et qualicunque suasioni propria uoluntate consenserit? Hanc igitur consensionem, hanc malam quam male suadenti adhibuit uoluntatem, que in eo res fecerit querimus. Nam ut hoc quoque impedimentum absit, a questione tollatur, si eadem tentatione ambo tententur, et unus ei cedat atque consentiat, alter idem  qui fuerat perseueret, quid aliud apparet, nisi unum noluisse, alterum uoluisse a castitate deficere? Unde? nisi propria uoluntate, ubi eadem fuerat in utroque corporis et animi affectio, amborum oculis pariter uisa est eadem pulchritudo, ambobus pariter institit occulta tentatio. Propriam igitur in uno eorum uoluntatem malam que res fecerit scire uolentibus, si bene intueantur nichil occurrit: si enim dixerimus quod ipse eam fecerit, quid erat ipse ante uoluntatem malam, nisi natura bona, cuius auctor Deus [bonus] qui est immutabile [incommutabile] bonum? Qui ergo dicit eum qui consentit tentanti atque suadenti, cui non consentit alius, ad illicite utendum pulchro corpore, quod uidendo ambobus pariter adfuit  ipsum sibi fecisse uoluntatem malam, quia utique bonus ante uoluntatem malam fuerit, querat cur eam fecerit, utrum quia natura est, an quia ex nichilo facta est, et inueniet uoluntatem malam non ex eo esse incipere quod natura est, sed ex eo quod de nichilo facta natura est. Nam si natura causa est uoluntatis male, quid aliud cogimur dicere, nisi a bono fieri malum, et bonum esse causam mali? Siquidem a natura bona fit uoluntas mala, quod unde fieri potest ut natura bona, quamuis mutabilis, antequam habeat uoluntatem malam, faciat aliquid mali, hoc est ipsam uoluntatem malam? Nemo igitur querat efficientem causam male uoluntatis: non enim est efficiens, sed deficiens, quia nec illa  effectio, sed defectio: deficere namque ab eo quod summe est ad id quod minus est, hoc est incipere habere uoluntatem malam. Causas porro defectionum istarum, cum efficientes non sint, ut dixi, sed deficientes, uelle in uenire, tale est ac si quisquam uellet uidere tenebras uel audire silentium, quod tamen utrumque nobis notum est. Neque illud nisi per oculos, neque hoc nisi per aures, non sane in specie, sed in speciei priuatione. Nemo ergo ex me scire querat quod me nescire scio, nisi forte ut nescire discat quod scire non posse sciendum est. Ea quippe que non in specie, sed in eius priuatione sciuntur, si dici aut intelligi potest, quodammodo nesciendo sciuntur, ut sciendo nesciantur. Cum enim acies etiam oculi corporalis currit per species corporales, nusquam tenebras  uidet, nisi ubi ceperit non uidere: ita etiam non ad aliquem alium sensum, sed ad solas aures pertinet non ad sentire silentium, quod tamen nullo modo nisi non audiendo sentitur; sic species intelligibiles mens quidem nostra intelligendo conspicit, sed ubi deficiunt nesciendo condiscit, Delicta enim quis intelligit? Hoc scio, naturam Dei, nunquam, nusquam, nulla ex parte posse deficere, et ea posse deficere que ex nichilo facta sunt, que tamen quando magis sunt, et bona faciunt, tunc enim aliquid faciunt [cum] causas habent efficientes, in quantum autem deficiunt et ex hoc mala faciunt , causas habent deficientes. Itemque scio, in quo fit mala uoluntas, id in eo fieri quod, si nollet, non fieret, et ideo non necessarios sed uoluntarios  defectus iusta pena consequitur. Deficitur enim non ad mala, sed male, id est non ad malas naturas, sed ideo male, quia contra ordinem naturarum ab eo quod summe est ad id quod minus est. Neque enim auri uitium est auaritia [uel cupiditas], sed hominis peruerse amantis aurum, iustitia derelicta, que incomparabiliter auro debuit anteponi. Nec luxuria uitium est pulchrorum suauiumque corporum, sed anime peruerse amantis corporeas uoluptates, neglecta temperantia, qua rebus spiritaliter pulchrioribus et incorruptibiliter suauioribus coaptamur. Nec iactantia uitium est laudis humane, sed anime peruerse amantis laudari ab hominibus, spreto testimonio conscientie. Nec superbia uitium est dantis potestatem,  uel ipsius etiam potestatis, sed anime peruerse amantis potestatem suam, potentioris iustiore [iustitia] contempta. Ac per hoc qui peruerse amat cuiuslibet nature bonum, etiamsi adipiscatur, ipse fit in bono malus, et miser meliore priuatus. Cum ergo male uoluntatis efficiens naturalis, uel, si dici potest, essentialis nulla sit causa, ab ipsa quippe incipit spirituum mutabilium malum, quo minuitur atque deprauatur nature bonum, nec talem uoluntatem facit, nisi defectio qua deseritur Deus, cuius defectionis etiam causa utique deficit: si dixerimus nullam esse efficientem causam, etiam uoluntatis bone, cauendum est ne uoluntas bona bonorum angelorum non facta, sed Deo ceterna esse credatur. Cum ergo [enim] ipsi facti sint, quomodo non illa  facta esse dicitur: porro quia facta est, utrum cum ipsis facta est an sine illa fuerunt prius? Sed si cum ipsis, non dubium quod ab illo facta sit a quo et ipsi, simulque ut facti sunt, ei a quo facti sunt amore cum quo facti sunt [quo facti sunt] adheserunt, eoque sunt isti ab illorum societate discreti, quod illi in eadem bona uoluntate manserunt, isti ab ea deficiendo mutati sunt, mala scilicet uoluntate, hoc ipso quod a bona defecerunt, a qua non defecissent, nisi utique uoluissent. Si autem boni angeli fuerunt prius sine uoluntate bona, eamdemque in se ipsis Deo non operante fecerunt, ergo meliores a se ipsis quam ab illo facti sunt? Absit. Quid enim erant sine bona uoluntate, nisi mali? Aut si propterea non mali quia nec mala uoluntas eis inerat , certe nondum tales, nondum tam boni quam esse cum bona uoluntate ceperunt. Aut si non potuerunt seipsos facere meliores quam eos ille fecerat , profecto et bonam uoluntatem, qua meliores essent, nisi operante adiutorio Creatoris, habere non possent. Et cum id egit eorum uoluntas bona, ut non ad seipsos qui minus erant, sed ad illum qui summe est conuerterentur, eique adherentes magis essent, eiusque participatione sapienter beateque uiuerent, quid aliud ostenditur, 32 nisi uoluntatem bonam, quamlibet bonam, inopem fuisse, in solo desiderio remansuram, nisi ille qui bonam naturam ex nichilo sui capacem fecerat, ex seipso faceret, implendo meliorem prius faciens, excitando auidiorem?  nam et hoc discutiendum est, si boni angeli ipsi in se fecerunt uoluntatem bonam, utrum aliqua eam, a nulla uoluntate fecerunt? Si nulla, utique nec fecerunt; si aliqua, utrum mala an bona? si mala, quomodo esse potuit mala uoluntas bone uoluntatis effectrix? si bona, iam ergo habebant, et istam quis fecerat, nisi ille qui eos cum bona uoluntate, id est cum amore casto quo illi adhererent creauit, simul [in] eis et condens naturam et largiens gratiam? unde nisi [sine] bona uoluntate, hoc est Dei amore, nunquam sanctos angelos fuisse credendum est. Isti autem qui cum boni creati essent, tamen mali sunt, mala propria uoluntate, quam bona natura non fecit, nisi cum a bono sponte defecit, ut mali causa  non sit bonum, sed defectus a bono, aut minorem acceperunt amoris diuini gratiam, quam illi qui in eadem perstiterunt: aut si utrique boni equaliter creati sunt, istis mala uoluntate cadentibus, illi amplius adiuti ad eam beatitudinis plenitudinem unde se nunquam casuros certissimi fierent peruenerunt, sicut iam etiam in libro quem sequitur iste, tractauimus. Confitendum est igitur cum debita laude Creatoris, non ad solos sanctos homines pertinere, uerumetiam de sanctis angelis posse dici, quod caritas Dei diffusa sit in eis, per Spiritum sanctum qui datus est eis: nec tantum hominum, sed primitus precipueque angelorum bonum esse quod scriptum est: Mihi autem adherere Deo bonum est. Hoc bonum quibus commune est, habent et cum illo cui adherent, et  inter se sanctam societatem, et sunt una ciuitas Dei, eademque uiuum sacrificium eius, uiuumque templum eius, cuius pars que coniungenda immortalibus angelis ex mortalibus hominibus congregatur, et nunc mutabiliter [mortalitor] peregrinatur in terris, uel in eis qui morte obiere secretis animarum receptaculis sedibusque requiescit.



CAPUT XXXuII. Diabolum ab ipso primordio creature a suo creatore per superbiam apostatasse, ex libro XI de Genesi ad litteram.

Quando ergo deiecerit superbia diabolum, ut naturam suam bonam praua uoluntate peruerteret, Scriptura non dicit: ante tamen factum fuisse, et ex hac eum homini inuidisse, ratio manifesta declarat.  In promptu est enim omnibus hec [hoc] intuentibus, non ex inuidentia superbiam nasci, sed ex superbia potius inuidentiam. Non autem frustra putari potest ab initio temporis diabolum superbia cecidisse, nec fuisse ullum antea tempus quo cum angelis sanctis pacatus uixerit et beatus: sed ab ipso primordio creature a suo Creatore apostatasse, ut illud quod Dominus ait, Ille homicida erat ab initio, et in ueritate non stetit, utrumque ab initio intelligamus, non solum quod homicida fuit, sed etiam quod in ueritate non stetit. Et homicida quidem, ab illo initio ex quo homo potuit occidi, non autem potuit occidi antequam esset qui occideretur; ab initio ergo homicida diabolus, quia ipse occidit hominem primum, ante quem nullus hominum fuit. In ueritate autem  non stetit, et hoc ab initio, ex quo ipse creatus est, qui staret, si stare uoluisset.



CAPUT XXXuIII. Qualiter intelligendum sit illud Isaie: Quomodo cecidit de celo Lucifer, etc. Item ex eodem libro XI de Genesi ad litteram.

Quod [quomodo] ergo putatur nunquam diabolus in ueritate stetisse, nunquam cum angelis beatam duxisse uitam, sed ab ipso sue conditionis initio cecidisse, non sic accipiendum est, ut non propria uoluntate deprauatus, sed malus a bono Deo creatus putetur: alioquin non ab initio cecidisse diceretur: neque enim cecidit si talis est factus. Sed factus continuo [continuo pro statim] se a luce ueritatis  auertit superbia tumidus, et proprie potestatis delectatione corruptus, unde beate atque angelice uite dulcedinem non gustauit, quam non utique acceptam fastidiuit, sed nolendo accipere deseruit et amisit. Proinde nec sui casus prescius esse potuit, quoniam sapientia pietatis est fructus. Ille autem continuo impius, consequenter et mente cecus, non ex eo quod acceperat cecidit, sed ex eo quod acciperet si subdi uoluisset Deo: quod profecto quia noluit, et ab eo quod accepturus erat cecidit, et potestatem illius sub quo esse noluit non euasit: factumque in illo est pondere meritorum, ut nec iustitie possit lumine delectari, nec ab eius sententia liberari. Quod ergo per Isaiam prophetam in eum dicitur, Quomodo cecidit de celo Lucifer mane oriens, contritus est in terram  qui mittebat ad omnes gentes? Tu autem dixisti sensu tuo: In celum ascendam, super sidera celi ponam thronum meum, sedebo in monte excelso, su per montes excelsos qui sunt ab aquilone; ascendam super nubes, ero similis Altissimo; nunc autem ad inferos descendes, et cetera que in figura regis uelut Babylonis in diabolum dicta intelliguntur. Plura in eius corpus conueniunt, quod etiam de humano genere congregat [congruebat], et in eos maxime qui ei per superbiam coherent, apostatando a mandatis Dei. Sicut enim qui erat diabolus, homo dictus est, ut in Euangelio, inimicus homo hoc fecit; ita qui homo erat, diabolus dictus est, ut rursus in Euangelio: Nonne ego uos duodecim elegi, et unus ex uobis diabolus est? Et sicut corpus Christi, quod est  Ecclesia, dicitur Christus, sicut illud est: uos Abrahe semen estis, cum paulo superius dixisset: Abrahe dicte sunt promissiones et semini eius; non dicit ex [in] seminibus tanquam in multis, sed tanquam in uno, et semini tuo, quod est Christus; et iterum: Sicut enim corpus unum est, et membra habet multa, omnia autem membra corporis, cum sint multa, unum est corpus, ita et Christus; eodem modo etiam corpus diaboli, cui caput est diabolus, id est ipsa impiorum multitudo, maximeque eorum qui a Christo uel de Ecclesia sicut de celo decidunt, dicitur diabolus, et in ipsum corpus figurate multa dicuntur, que non tam capiti quam corpori membrisque conueniunt. Itaque Lucifer, qui mane oriebatur et cecidit, potest intelligi apostatarum genus uel a Christo, uel ab Ecclesia,  quod ita conuertitur ad tenebras, amissa luce quam portabat: quemadmodum qui conuertuntur ad Deum de tenebris ad lucem transeunt, id est qui fuerunt tenebre lux fiunt. Item in figura principis Tyri per Ezechiel prophetam, in diabolum dicta intelliguntur: Tu es signaculum similitudinis, et corona decoris; in deliciis paradisi Dei fuisti, omni lapide pretioso ornatus es, etc. Que non tam in ipsum principem spiritum nequitie quam in corpus eius dicta conueniunt. Paradisus enim dicta est Ecclesia, sicut legitur in Cantico canticorum: Hortus conclusus, fons signatus, puteus aque uiue, paradisus cum fructu pomorum. Inde cecidere, uel aperta et corporali separatione omnes heretici, uel occulto  et spiritali, quamuis in ea corporaliter esse uideantur, omnes conuersi ad uomitum suum, cum post remissionem peccatorum paululum ambulassent in uia iustitie, in quibus facta sunt posteriora deteriora 33 prioribus, et quibus expediebat non cognoscere uiam iustitie, quam cognoscentes retrorsum reflecti a tradito sibi sancto mandato. Hanc pessimam generationem Dominus describit cum dicit spiritum nequam exire ab homine, et cum aliis septem redire, et in domum quam mundatam iam inuenerat intrare, ut sint nouissima hominis illius peiora prioribus. Tali enim generi hominum, quod iam factum est corpus diaboli, possent hec uerba congruere: A die qua creatus est [es tu] cum Cherub, id est cum sede Dei, que interpretatur multiplicata scientia, et posui te  in monte sancto Dei, hoc est in Ecclesia; unde est: Et exaudiuit me de monte sancto suo; fuisti in medio lapidum flammeorum, id est sanctorum spirituum feruentium, lapidum uiuorum; ambulasti sine uitio tu in diebus tuis ex quo die creatus est [es tu], donec inuenta sunt delicta tua in te



CAPUT XXXIX. Contra eos qui dicunt: Cur creauerit Deus hominem quem peccaturum esse prescierat? ex eodem libro XI de, Genesi ad litteram.

Si ergo queritur cur Deus tentari permiserit hominem, quem tentatori consensurum esse presciebat, altitudinem quidem consilii eius penetrare non possum, et longe supra uires meas hoc esse confiteor. Est ergo aliqua causa fortassis occultior, que  melioribus sanctioribusque referatur [reseruatur], illius gratia potius quam meritis eorum: sed tamen quantum uel donat sapere, uel sinit dicere, non mihi uidetur magne laudis futurum fuisse hominem, si propterea posset bene uiuere, quia nemo male uiuere suaderet: cum et in natura posse, et in potestate haberet [habeat] uelle non consentire suadenti, adiuuante tamen illo qui superbis resistit, humilibus autem dat gratiam. Cur itaque tentari non sineret, quem consensurum esse [ipse] presciebat? Cur id facturus esset propria uoluntate per culpam, et ordinandus esset illius equitate per penam, ut etiam sic ostenderet anime superbe, ad eruditionem futurorum sanctorum, quam recte ipse uteretur animarum uoluntatibus etiam malis, cum ille peruerse uterentur  naturis bonis. Nec arbitrandum est quod esset hominem deiecturus iste tentator, nisi precessisset in anima hominis quedam elatio comprimenda, ut per humiliationem peccati, quam de se falso presumpserit disceret. uerissime quippe dictum est: Ante ruinam exaltatur cor, et ante gloriam humiliatur, et huius forte hominis uox est in psalmo: Ego dixi in abundantia mea: Non mouebor in seculum [eternum]. Deinde iam expertus quid mali habeat superba presumptio proprie potestatis, et quid boni adiutorium gratie Dei: Domine, inquit, in uoluntate tua prestitisti decori meo uirtutem, auertisti autem faciem tuam a me, et factus sum conturbatus; sed siue illud de hoc homine, siue de alio dictum est [sit],  extollenti se tamen anime, et nimium tanquam de propria uirtute prefidenti, etiam experimento pene fuerat demonstrandum quam non bene se habeat facta natura, si afficientur cesserit [a faciente recesserit]. Hinc enim etiam maxime commendatur quale bonum sit Deus, quando nulli ab eo recedenti bene est, quia et qui gaudent in mortiferis uoluptatibus, esse sine dolorum timore non possunt. Et qui omnino malum desertionis sue, maiore superbie stupore non sentiunt, miseriores prorsus apparent [aliis qui hec discernere nouerunt], ut si nolunt recipere medicinam talia deuitandi, ualeant ad exemplum quo possint talia deuitari. Sicut enim apostolus Iacobus dicit: Unusquisque tentatur a concupiscentia sua abstractus et illectus; deinde concupiscentia cum  conceperit, parit peccatum, peccatum autem cum consummatum fuerit, generat mortem. Unde sanato superbie tumore resurgitur, si uoluntas que ante experimentum defuit ut permaneretur cum Deo saltem post experimentum adsit ut redeatur ad Deum. Si autem quidam mouentur de hac primi hominis tentatione, quod eam fieri permiserit Deus, quasi nunc non uideant uniuersum genus humanum diaboli insidiis sine cessatione tentari, cur et hoc permittit Deus? an quia probatur et exercetur uirtus, et est palma gloriosior non consensisse tentatum, quam non potuisse tentari, cum etiam ipsi, qui deserto Creatore eunt post tentatorem, magis magisque tentent eos qui in uerbo Dei permanent prebentque illis contra cupiditatem deuitationis exemplum, et incutiant  contra superbiam timorem pium? Unde dicit Apostolus: Intendens te ipsum ne et tu tenteris. Mirum est enim quantum istum [cur tamen ista] humilitas qua subdimur Creatori, ne tanquam eius adiutorio non egentes de nostris uiribus presumamus, per Scripturas omnes diuinas cura continua [omnibus] commendatur. Cum ergo etiam per iniustos iusti ac per impios pii proficiant, frustra dicitur, non crearet Deus quos presciebat [malos futuros, nec enim non crearet quos presciebat] bonis profuturos, ut et inutiles [utiles] eorum bonis uoluntatibus exercendis admonendisque nascantur, et iuste pro sua mala uoluntate puniantur; talem, inquiunt, faceret hominem, qui nollet omnino peccare. Ecce nos concedimus meliorem esse naturam que omnino peccare nolit,  concedant et ipsi non esse malam naturam que sic facta est ut posset non peccare si nollet, et iustam esse sententiam qua punita est que uoluntate, non necessitate, peccauit. Sicut ergo ratio uera docet meliorem esse creaturam quam prorsus nichil delectat illicitum, ita ratio uera nichilominus docet etiam illam bonam esse que habet in potestate illicitam delectationem si exstiterit ita cohibere, ut non solum de ceteris licitis recteque factis, uerum etiam de ipsius praue delectationis cohibitione letetur. Cum ergo hec natura bona sit, illa melior, cur illam solam et non utramque potius faceret Deus? Ac per hoc qui parati erant [parauerant] de illa sola Deum laudare, uberius eum debent laudare de utraque: illa quippe  est in sanctis angelis, hec in sanctis hominibus. Qui autem sibi partes iniquitatis elegerunt, laudabilemque naturam culpabili uoluntate deprauarunt, non quia presciti sunt, ideo creari minime debuerunt, habent enim et ipsi locum suum, quem in rebus impleant pro utilitate sanctorum; nam Deus nec iustitia cuiusquam recti hominis eget, quanto minus iniquitate peruersi? Quis autem sobria consideratione dicat melius non creari quem presciebat ex alterius iniquitate posse corrigi, quam crearet etiam quem presciebat pro sua iniquitate debere damnari? Hoc est enim dicere: Melius non esset qui alterius malo bene utendo misericorditer coronaretur, quam esset etiam malus qui pro suo merito iuste puniretur. Cum enim ratio certa demonstrat duo quedam non  equalia bona, sed unum superius, alterum inferius, non intelligunt tardi corde cum dicunt utrumque tale esse, nichil se aliud dicere, quam solum illum [illud] esset. Ac sic cum equare uolunt genera, bonorum numerum minuunt: et immoderate augendo unum genus, alterum tollunt. Quis autem hos audiret, si dicerent quoniam excellentior sensus est uidendi quam audiendi, quatuor oculi essent et aures non essent? Ita si excellentior est creatura illa rationalis, que sine ullius pene comparatione, sine ulla superbia Deo subditur: alia [aliqua] uero in hominibus ita creata est, ut in se Dei beneficium non possit agnoscere, nisi alterius uidendo supplicium, ut non altum sapiat, sed timeat, idem non de se prefidet, sed confidat in Deum; quis recte intelligens dicat  talis esse ista qualis illa, nec uideat se nichil aliud dicere quam non esset ista, sed sola esset illa? Quod si inerudite atque insipienter dicitur, cur ergo non crearet Deus etiam quos malos futuros esse presciebat, uolens ostendere iram et demonstrare potentiam suam, et ob hoc sustinens in multa patientia uasa ire que perfecta sunt in perditionem, ut notas 34 faceret diuitias glorie sue in uasa misericordie, que parauit in gloriam, sic enim qui gloriatur, non nisi in Domino gloriatur, cum cognoscit non suum sed illius esse, non solum ut sit, uerumetiam ut non nisi ab illo bene sibi sit, a quo habet ut sit? Nimis itaque importune dicitur: Non essent quibus Deus tantam beneficientiam misericordie sue tribueret, si aliter esse non possent nisi essent et hi in quibus  uindicte iustitiam demonstraret. Cur enim non utrique potius essent, quando in utrisque et bonitas Dei et equitas iure predicatur? At enim si Deus uellet, etiam isti boni essent; quanto melius hoc Deus uoluit ut quod uellent essent: sed boni non infructuose, mali autem impune non essent, et in eo ipso aliis utiles essent! Sed presciebat quod eorum futura [factura] esset uoluntas mala. Presciebat sane, et quia falli non potest eius prescientia, ideo non ipsius, sed eorum est uoluntas mala. Cur ergo eos creauit quos tales futuros esse presciebat? Quia, sicut preuidit quid mali essent facturi, sic etiam preuidit de malis factis eorum quid boni esset ipse facturus: sic enim eos fecit, ut eis relinqueret  unde et ipsi aliquid facerent, quo quidquid etiam culpabiliter eligerent, illum de se laudabiliter operante inuenirent, a se quippe habent uoluntatem malam, ab illo autem, et naturam bonam, et iustam penam, sibi debitum locum, aliis exercitationis adminiculum et timoris exemplum. Sed posset, inquit, etiam ipsorum uoluntatem in bonum conuertere, quoniam omnipotens est. Cur ergo non fecit? quia noluit. Cur noluerit penes ipsum est: debemus enim non plus sapere quam oportet sapere. Puto tamen paulo ante satis nos ostendisse non parui boni esse rationalem creaturam, etiam istam que malorum comparatione cauet malum. Quod genus bone creature utique non esset, si omnium malas uoluntates Deus in bonum conuertisset, et nulli iniquitati penam  debitam infligeret, ac sic non esset nisi solum illud genus quod nullo uel peccati uel supplicii malorum comparatione proficeret: ita uelut aucta numerositate excellentioris generis, ipsorum generum bonorum numerus minueretur. Ergo, inquiunt, est aliquid in operibus Dei quod alterius malo indigeat quo proficiat ad bonum? Itane obsurduerunt et excecati sunt homines, nescio quo studio contentionis, ut non audiant uel uideant quibusdam punitis quam plurimi corrigantur? Quis enim paganus, quis Iudeus, quis hereticus, non hoc in domo sua quotidie probet? uerum cum uenitur ad disputationem inquisitionemque ueritatis, nolunt aduertere sensus suos homines, ex quo opere diuine prouidentie in eos ueniat imponende commotio discipline, ut si non corriguntur qui puniuntur, eorum tamen exemplo ceteri metuant,  ualeatque ad eorum salutem iusta pernicies aliorum. Num [Nunquid] enim malitie eorum uel nequitie Deus auctor est, de quorum iusta pena consulit, quibus hoc modo consulendum esse constituit? non utique, sed cum eos uitiis propriis malos futuros esse presciret, non eos tamen creare destitit, utilitati deputans eorum quos in hoc genere [ita] creauit, ut ad bonum proficere nisi malorum comparatione non possent. Si enim non essent, nulli rei utique prodessent: parumne boni actum est, ut sint qui certe illi generi utiles sunt? Quod genus quisquis non uult ut sit, nichil aliud agit, nisi ut ipse in eo non sit. Magna opera Domini, exquisita in omnes uoluntates eius. Preuidet bonos futuros, et creat; preuidet malos futuros, et creat, seipsum ad fruendum prebens bonis,  multa munerum suorum largiens, et malis misericorditer ignoscens, iuste ulciscens itemque misericorditer ulciscens, iuste ignoscens, nichil metuens de cuiusquam malitia, nichil indigens de cuiusquam iustitia, nichil sibi consulens etiam de penis malorum. Cur ergo non permitteret tentari nominem, illa tentatione prodendum [probandum], conuincendum, puniendum, cum superba concupiscentia proprie potestatis quod conceperat pareret, suoque fetu confunderetur, iustoque supplicio a superbie atque inobedientie malo posteros deterreret, quibus ea scribenda et annuntianda parabantur? Si autem queritur cur potissimum per serpentem diabolus tentare permissus  sit, iam hoc significandi gratia factum esse, quem non admoneat Scriptura tante auctoritatis, tante diuinitatis documentis agens in prophetando, quantis effectis iam mundus impletus est? Non quo diabolus aliquid ad instructionem nostram significare uoluerit, sed cum accederet ad tentandum, non posset nisi permissus, num per aliud posset nisi per quem permittebatur accedere? Quidquid igitur serpens ille significauit, ei prouidentie tribuendum est, sub qua et ipse diabolus suam quidem habet cupiditatem nocendi, facultatem autem non nisi que datur ad subuertenda ac perdenda uasa ire, ad humilianda siue probanda uasa misericordie. Natura itaque serpentis unde sit nouimus. Produxit terra in uerba Dei omnia pecora et bestias et serpentes, que uniuersa  creatura habens in se animam uiuam, irrationalem, uniuerse rationali creature, siue bone, siue male uoluntatis, lege diuini ordinis subdita est; quid ergo mirum, si per serpentem aliquid agere permissus est diabolus, cum demonia in porcos intrare Christus ipse permiserit? Magis de ipsa natura diaboli scrupulosius queri solet, quam totam quidem heretici, offensi molestia male uoluntatis eius, alienare conantur a creatura summi et ueri Dei, et alterum ei dare principium, quod sit contra Deum; non enim ualent intelligere omne quod est, in quantum aliqua substantia est, et bonum esse, et nisi ab illo uero Deo a quo omne bonum est esse non posse; malam uero uoluntatem inordinate moueri, bona inferiora superioribus preponendo, atque ita factum esse ut rationalis  creature spiritus, sua potestate propter excellentiam delectatus, tumesceret superbia, priusquam caderet a beatitudine spiritalis paradisi, et inuidentia contabesceret. In quo tamen bonum est hoc ipsum quod uiuit, et uiuificat corpus, siue erium, sicut ipsius diaboli uel demonum spiritus; siue terrenum, sicut hominis anima cuiusuis etiam maligni atque peruersi. Ita dum nolunt [uolunt] aliquid quod Deus fecerit propria uoluntate peccare, ipsius Dei substantiam dicunt primo necessitate et post inexpiabiliter uoluntate corruptam atque peruersam; sed de istorum dementissimo errore alias iam multa diximus. In hoc autem opere querendum est secundum sanctam Scripturam quid de diabolo dicendum sit. Primo utrum ab initio ipsius mundi, sua potestate delectatus  abstiterit ab illa societate et caritate, qua beati sunt angeli qui fruuntur Deo, an aliquo tempore in sancto cetu fuerit angelorum etiam ipse pariter iustus et pariter beatus. Nonnulli enim dicunt ipsum ei fuisse casum a supernis sedibus, quod inuiderit homini facto ad imaginem Dei. Porro autem inuidia sequitur superbiam, non precedit. Non enim causa superbiendi est inuidia [inuidentia], sed causa inuidendi superbia. Cum igitur superbia sit amor excellentie proprie, inuidia uero sit odium felicitatis aliene, quid unde nascatur satis in promptu est: amando enim quisque excellentiam suam, uel paribus inuidet, quod ei cequentur; uel inferioribus, ne sibi cequentur; uel superioribus, quod eis non cequetur. Superbiendo  igitur inuidus, non inuidendo quisque superbus est. Merito initium omnis peccati superbiam Scriptura definiuit dicens: Initium omnis peccati superbia. Cui testimonio non inconuenienter aptatur etiam illud quod Apostolus ait: Radix omnium malorum est auaritia, si auaritiam generalem intelligamus, qua quisque appetit aliquid amplius quam oportet propter excellentiam suam, et quemdam proprie rei amorem. Cui sapienter nomen Latina lingua indidit, cum appellauit priuatam, quod potius a detrimento 35 quam ab incremento dictum elucet. Omnis enim priuatio minuit; unde itaque uult eminere superbia, inde in angustias egestatemque contruditur, cum ex communi ad proprium damnoso amore redigitur. Specialis autem auaritia, que usitatius appellatur  amor pecunie, cuius nomine Apostolus per speciem genus significans, uniuersalem auaritiam uolebat intelligi dicendo: Radix omnium malorum est auaritia; hac [hinc] enim et diabolus cecidit, qui utique non amauit pecuniam, sed propriam potestatem. Proinde peruersus sui amor priuat sancta societate turgidum spiritum, eumque coarctat miseria, iam per iniquitatem satiari cupientem. Hinc alio loco cum dixisset: Erunt enim homines seipsos amantes, continuo subiecit amatores pecunie, ab illa generali auaritia, cuius superbia caput est, ad hanc specialem descendens, que propria hominum est. Neque enim essent etiam homines amatores pecunie, nisi eo se putarent excellentiores, quo ditiores. Cui morbo contraria caritas non querit que sua sunt, id est  non priuata excellentia letatur; merito ergo et non inflatur. Hi duo amores quorum alter sanctus est, alter immundus; alter socialis, alter priuatus; alter communi utilitati consulens propter supernam societatem, alter etiam rem communem in potestatem propriam redigens propter arrogantem dominationem; alter subditus; alter emulus Deo; alter tran quillus, alter turbulentus; alter pacificus, alter seditiosus; alter ueritatem laudibus errantium preferens, alter quoquomodo laudis auidus; alter amicalis, alter inuidus; alter hoc uolens proximo quod sibi, alter subiicere proximum sibi; alter propter proximi utilitatem regens proximum, alter propter suam, et hi duo ordines precesserunt in angelis; alter in bonis, alter in malis, et distinxerunt conditas in genere  humano ciuitates duas, sub admirabili et ineffabili prouidentia Dei cuncta que creat [creata sunt] administrantis, alteram iustorum, alteram iniquorum: quarum etiam quadam temporali commixtione peragitur seculum, donec ultimo iudicio separentur: et altera coniuncta angelis bonis, in regno [cum rege] suo uitam consequatur eternam, altera coniuncta angelis malis, in ignem cum rege suo mittatur eternum.



CAPUT XL. De ligno scientie boni et mali, ex libro uIII de Genesi ad litteram.

Sequitur ut uideamus de ligno scientie dignoscendi bonum et malum: prorsus et hoc lignum erat uisibile  et corporale, sicut arbores cetere: quod ergo lignum esset non est dubitandum, sed cur hoc nomen acceperit requirendum. Mihi autem etiam atque etiam consideranti dici non potest, quantum placeat illa sententia, non fuisse illam arborem cibo noxiam; neque enim qui fecerat omnia bona ualde, in paradiso instituerit aliquid mali; sed malum fuisse homini transgressionem precepti. Oportebat autem ut homo, sub Domino Deo positus, alicunde prohiberetur, ut ei promerendi Dominum suum uirtus esset ipsa obedientia, quam possum uerissime dicere solam esse uirtutem omni creature rationali agenti sub Dei potestate: primumque esse et maximum uitium tumoris, ad ruinam sua potestate uelle uti, cuius uitii nomen est inobedientia. Non esset ergo  unde se homo Dominum habere cogitaret atque sentiret, nisi ei aliquid iuberetur. Arbor itaque illa non erat mala, sed appellata est scientie dignoscendi bonum et malum, quia si post prohibitionem ex illa homo ederet, in illa erat precepti futura transgressio, in qua homo per experimentum pene disceret quid interesset inter obedientie bonum et inobedientie malum. Proinde et hoc non in figura dictum, sed uere quoddam lignum accipiendum est; cui non de fructu uel pomo quod inde nasceretur, sed ex ipsa re nomen impositum est que illo contra uetitum tacto fuerat secutura.



CAPUT XLI. Item de eodem ligno, ex eodem libro uIII de Genesi ad litteram.

 Si aliquid mali esset lignum illud, unde prohibuit hominem Deus, eius ipsius mali natura uenenatum uideretur ad mortem. Quia uero ligna omnia in paradiso bona plantauerat, qui fecit omnia bona ualde, nec ulla ibi natura mali erat, quia nusquam est mali ulla natura: quod diligentius si Dominus uoluerit disseremus, cum de illo serpente dicere ceperimus. Ab eo ligno quod malum non erat prohibitus est, ut ipsa per se precepti conseruatio bonum illi esset, et transgressio malum. Nec potuit melius et diligentius demonstrari [commendari] quantum malum sit sola inobedientia, cum ideo reus iniquitatis factus est homo, quia eam rem tetigit contra prohibitionem, quam si non prohibitus tetigisset, non utique peccasset.  Nam qui dicit, uerbi gratia, Noli tangere hanc herbam, si forte uenenosa est, mortemque prenuntians si tetigerit, sequitur quoque [quidem] mors contemptorem precepti, sed etiam si nemo prohibuisset atque ille tetigisset, nichilominus utique moreretur: illa quippe res contraria saluti uiteque eius non esset, siue inde uetaretur, siue non uetaretur: item cum quisque prohibet eam rem tangi, que non quidem tangenti, sed illi qui prohibuit obesset, uelut, si quisquam in alienam pecuniam misisset manum prohibitus ab eo cuius erat illa pecunia, ideo esset prohibito peccatum, quia prohibenti poterat esse damnosum. Cum uero illud tangitur quod nec tangenti obesset, si non prohiberetur ne cuiquam alteri  quandolibet tangeretur, quare prohibitum est, nisi ut ipsius per se bonum obedientie et ipsius malum per se inobedientie monstraretur? denique a peccante nichil aliud appetitum est, nisi non esse sub dominatione, quando illud amissum est in quo ne amitteretur sola deberet iussio dominantis attendi, que si sola attenderetur quid aliud quam Dei uoluntas attenderetur? quid aliud quam Dei uoluntas amaretur? quid aliud quam Dei uoluntas humane uoluntati preponeretur? Dominus quidem cur iusserit uiderit, faciendum est a seruiente quod iussit, et tunc forte uidendum est a promerente cur iusserit. Sed tamen ut causam iussionis huius non diutius requiramus, si hec ipsa magna est utilitas homini quod Deo seruit, iubendo Deus utile facit quidquid  iubere uoluerit, de quo metuendum non est ne iubere quod inutile est possit. Nec fieri potest ut uoluntas propria non grandi ruine pondere super hominem cadat, si eam uoluntati superioris extollendo preponat. Hoc expertus est homo contemnens preceptum Dei, et hoc experimento didicit quid interesset inter bonum et malum, bonum scilicet obedientie, malum autem inobedientie, id est superbie, contumacie, peruerse imitationis Dei, et noxie libertatis. Hoc autem in quo ligno accidere potuit, ex ipsa re, ut iam supra dictum est, nomen accepit. Malum enim nisi experimento non sentiremus, quia nullum esset si non fecissemus. Neque enim ulla natura mali est, sed amissio boni hoc nomen accepit. Bonum quippe incommutabile Deus est, homo autem,  quantum ad eius naturam in qua eum Deus condidit pertinet, bonum est quidem, sed incommutabile non est ut Deus. Mutabile autem bonum quod est post incommutabile bonum, melius bonum fit cum bono incommutabili adheserit, amando atque seruiendo rationabili et propria uoluntate. Ideo quippe et hec [hoc] magni boni natura est, quia 36 et hoc accepit ut possit summi boni adherere nature, quod si noluerit, bono se priuat, et hoc ei malum est, unde per iustitiam Dei etiam cruciatus consequitur. Quid enim tam iniquum, quam ut bene sit desertori boni? Neque ullo modo fieri potest ut ita sit, sed aliquando amissi superioris boni non sentitur malum, cum habetur quod amatum est inferius bonum. Sed diuina iustitia est ut qui uoluntate amisit  quod amare debuit, amittat cum dolore quod amauit, dum naturarum creator ubique laudetur. Adhuc enim est bonum, quod dolet amissum bonum, nam nisi aliquod bonum remansisset in natura, nullus boni amissi dolor esset in pena. Cui autem sine mali experimento placet bonum, id est [ut] antequam boni amissionem sentiat, eligat tenere ne amittat, supra [super] omnes homines predicandus est. Sed hoc nisi cuiusdam singularis laudis esset, non illi puero tribueretur qui ex genere Isrel factus Emmanuel nobiscum Deus, reconciliauit nos Deo hominum et Dei homo mediator; uerbum apud Deum, caro autem apud nos; uerbum caro inter Deum et nos. De illo quippe propheta dicit: Priusquam sciat  puer bonum aut malum, contemnet malitiam, ut eligat bonum. Quomodo quod nescit aut contemnit aut eligit, nisi quia hec duo sciuntur, aliter per prudentiam boni, aliter per experientiam mali? Per prudentiam boni malum scitur, etsi non sentitur. Tenerur enim bonum ne amissione eius sentiatur malum. Item per experientiam mali scitur bonum, quoniam quid amiserit sentit, cui de bono amisso male fuerit. Priusquam sciret ergo puer experientia [per experientiam] aut bonum quo careret, aut malum quod boni amissione sentiret, contempsit malum ut eligeret bonum, id est noluit amittere quod habebat, nec sentire [Ed. Ben., ne sentiret] amittendo quod amittere non debeat [debebat]. Singulare exemplum obedientie, quippe qui non uenit facere uoluntatem suam,  sed uoluntatem eius a quo missus est, non sicut ille qui elegit facere uoluntatem suam, non eius a quo factus est. Merito sicut per unius inobedientiam peccatores constituti sunt multi, ita et per unius obedientiam iusti constituuntur multi. Quia sicut in Adam omnes moriuntur, sic et in Christo omnes uiuificabuntur. Frustra autem nonnulli acute obtusi sunt, cum requirunt quomodo potuerit appellari lignum dignoscentie boni et mali, antequam in eo transgressus esset homo preceptum, atque ipsa experientia dignoscreet quid interesset inter bonum quod amisit et malum quod admisit. Lignum enim tale nomen accepit, ut eo secundum prohibitionem non tacto caueretur quod eo contra prohibitionem tacto sentiretur. Neque enim quia inde contra preceptum manducauerunt,  ideo factum est illud lignum dignoscentie boni et mali, sed utique etiamsi obedientes essent et nichil inde contra preceptum usurpassent, id recte uocaretur quod ibi eis accideret si usurpassent; quemadmodum si uocaretur arbor saturitatis, quod inde possent homines saturari, nunquid si nemo accessisset, ideo nomen illud esset incongruum, quandoquidem, cum accederent et saturarentur, tunc probarent quando hoc [quam hec] recte arbor illa uocaretur? Et quomodo, inquiunt, intelilgeret homo quod ei dicebatur lignum dignoscentie boniet mali, quando ipsum malum quid esset omnino nesciebat? Hoc qui sapiunt parum attendunt quemadmodum a contrariis notis sic pleraque intelligantur ignota, ut etiam uerba rerum que non sunt cum in loquendo  interponuntur nullus caliget auditor , et has duas syllabas nemo non intelligit qui Latine audit et loquitur , sic et inane cum dicitur, intuendo corporis plenitudinem, priuatione eius tanquam contraria quid dicatur inane intelligimus, sicut audiendi sensu, non solum de uocibus, uerum etiam de silentio iudicamus. Sic ex uita que inerat homini posset eius cauere contrarium, id est uite priuationem, que mors uocatur, et ipsam causam qua perderet quod amabat, id est quodlibet factum suum quo fieret ut amitteret uitam, quibuslibet syllabis appellaretur, quemadmodum Latine  cum dicitur peccatum, uel malum, tanquam signum eius intelligeret quod mente discerneret. Nos enim quomodo intelligimus cum dicitur resurrectio, quam nunquam experti sumus? Nonne quia sentimus quid sit uiuere, eius rei priuationem uocamus mortem, unde reditus ad id quod sentimum, resurrectionem appellamus, et si quo alio nomine in quacunque lingua id ipsum appellatur? Menti utique signum insinuatur in uoce loquentium, quo sonante agnoscat quod etiam sine signo cogitaret: mirum est enim quemadmodum rerum quas habet amissionem etiam inexperta natura deuitet; quis enim pecora docuit deuitationem mortis, nisi sensus uite? Quis paruulum puerum adherescere baiulo suo si eum fuerit ex alto iacere minatus [minitatus]? Quod ex quodam tempore  incipit, sed tamen antequam aliquid huiusmodi expertus sit. Sic ergo illis primis hominibus tam uita erat dulcis, quam profecto amittere deuitabant, idque ipsum quibuscunque modis uel sonis significantem Deum intelligere poterant. Nec aliter eis posset persuaderi peccatum, nisi prius persuaderetur eos ex illo facto non esse morituros: id est illud quod habebant et se habere gaudebant non amissuros. Unde suo loco loquendum est. Aduertant itaque, si quos mouet quomodo potuerint intelligere inexperta nominantem uel minantem Deum, et uideant nos omnium inexpertorum nomina, non nisi ex contrariis que iam nouimus, si priuationum sunt, aut ex similibus, si specierum sunt, sine ullo estu dubitationis agnoscere.



CAPUT XLII. De bipertito opere prouidentie Dei, et in ipso homine eadem gemina diuini moderaminis operatione, ex libro uIII de Genesi ad litteram.

Hinc iam in ipsum mundum uelut in quamdam magnam arborem rerum oculus cogitationis attollitur, atque in ipso quoque gemina operatio Prouidentie reperitur: partim naturalis, partim uoluntaria. Naturalis quidem per occultam Dei administrationem, qua etiam lignis et herbis dat incrementum; uoluntaria uero per angelorum opera et hominum. Secundum illam primam celestia superius ordinari, inferiusque terrestria luminaria sideraque fulgere, diei noctisque uices agitari, aquis terram fundatam  interlui atque circumlui, erem latius superfundi, arbusta et animalia concipi et nasci, et crescere, senescere, occidere, et quidquid aliud in rebus interiore naturalique motu geritur. In hac autem altera signa dari, doceri, et disci [discere], agros coli, societates administrari, artes exercere [exerceri], et queque alia siue in superna societate aguntur, siue in hac terrena atque mortali, ita ut bonis consulatur, et per nescientes malos, inque ipso homine eamdem geminam Prouidentie uigere potentiam: primo erga corpus 37 naturalem, scilicet eo motu quo fit, quo crescit, qua senescit; uoluntariam uero qua illi ad uictum, tegumentum curationemque consulitur. Similiter erga animam naturaliter agitur ut uiuat, ut  sentiat: uoluntarie uero ut discat, ut consentiat. Sicut autem in arbore id agit agricultura forinsecus, ut illud proficiat quod geritur intrinsecus, sic in homine secundum corpus ei quod intrinsecus agit natura seruit, extrinsecus medicina. Itemque secundum animam ut natura beatificetur intrinsecus, doctrina ministratur extrinsecus. Quod autem ad arborem colendi negligentia, hoc ad corpus medendi incuria, hoc ad animam discendi segnitia: et quod ad arborem humor inutilis, hoc ad corpus uictus exitiabilis, hoc ad animam persuasio iniquitatis. Deus itaque super omnia qui condidit omnia, et regit omnia, omnes naturas bonus [bonas] creat, omnes uoluntates iustus ordinat. Quid ergo abhorret a uero, si credamus hominem ita in paradiso constitutum, ut operaretur  agriculturam, non labore seruili, sed honesta animi uoluptate? Quid enim hoc opere innocentius uacantibus? et quid plenius magna consideratione prudentibus?



CAPUT XLIII. Quod eterna Diuinitas, nec pro temporibus nec pro loco mota, moueat creaturam, ex libro uII de Genesi ad litteram.

Dicimus itaque summum ipsum, uerum, unum ac solum Deum Patrem et Filium et Spiritum sanctum, id est Deum uerbumque eius, et utriusque Spiritum, Trinitatem ipsam, neque confusam, neque separatam, Deum qui solus habet immortalitatem et lucem habitat inaccessibilem, quem nemo hominum uidit, nec uidere potest, nec locorum uel finito, uel infinito  spatio contineri, nec temporum uel finito uel infinito uolumine uariari; neque enim est in eius substantia qua Deus est, quod breuius sit in parte quam in toto, sicut necesse est esse [de his] que in locis sunt, aut fuit in eius substantia quod iam non est, uel erit quod nondum est, sicut in naturis que possunt temporis mutabilitatem pati. Hic ergo incommutabili eternitate uiuens, creauit omnia simul. Ex quibus currerent tempora, et implerentur loca, temporalibusque et localibus rerum motibus secula uoluerentur. In quibus rebus quedam spiritalia, quedam corporalia condidit, formans materiam, quam nec alius, nec ullus, sed omnino ipse informem ac formabilem instituit, ut formationem suam non tempore sed origine preueniret. Spiritalem autem creaturam corporali  preposuit, quod spiritalis tantummodo per tempora mutari posset, corporalis autem per tempora et loca. Exempli enim gratia, per tempus mouetur animus, uel reminiscendo quod oblitus erat, uel discendo quod nesciebat, uel uolendo quod nolebat: per loca autem corpus, uel a terra in celum, uel a celo in terram, uel ab oriente ad [in] occidentem, uel si quo alio simili modo. Omne autem quod mouetur per locum, non potest nisi et per tempus simul moueri. At non omne quod mouetur per tempus, necesse est etiam per locum moueri. Sicut ergo substantiam que mouetur per tempus et locum precedit substantia que tantum per tempus, ita ipsam precedit illa que nec per locum nec per tempus, ac per hoc sicut per  tempus et locum mouet corpus, ipse tantum per tempus motus conditus spiritus, ita per tempus mouet conditum spiritum ipse nec per tempus nec per locum motus conditor spiritus: sed spiritus creatus mouet seipsum per tempus, et per tempus ad locum corpus: spiritus autem creator mouet seipsum, sine tempore ac loco, mouet conditum spiritum per tempus sine loco, mouet corpus per tempus et locum. Quocirca quisquis intelligere conatur quemadmodum eternus uere et uere immortalis atque incommutabilis Deus ipse, nec per locum nec per tempus motus, moueat temporaliter et localiter creaturam suam, non eum puto posse assequi, nisi prius intellexerit quemadmodum anima, hoc est spiritus creatus, non per locum, sed tantum per tempus  motus, moueat corpus per tempus et locum. Si enim quod in se ipso agitur capere nondum potest, quanto minus illud quod supra est? Affecta quippe anima carnalium sensuum consuetudine, etiam seipsam cum corpore per locum moueri putat, dum id per locum mouet. Que si possit diligenter inspicere tanquam cardines membrorum corporis sui, quemadmodum articulatim dispositi sint, a quibus initia motionum nitantur, inueniet ea que per spatia locorum mouentur nisi ab eis que loco fixa sunt non moueri. Non enim mouetur solus digitus, nisi manus fixa sit a cuius articulo uelut immoto cardine moueatur: sic tota palma ab articulo cubiti, sic cubitus ab articulo humeri, humerus a scapula commouetur: stantibus utique cardinibus quibus motio nitatur, it per loci  spatium quod mouetur: sic plante in talo est articulus, quo stante mouetur; sic cruris in genu et totius pedis in coxa: et nullius membri motus omnino est, quem uoluntas mouet, nisi ab aliquo articuli [articulari] cardine quem nutus eiusdem uoluntatis primitus figit, ut ab eo quod loci spatio non mouetur agi ualeat quod mouetur. Denique nec iam in ambulando pes leuatur, nisi alius fixus totum corpus ferat, donec ille qui motus est a loco unde fertur, ad locum quo fertur imo [immoto] articulo sui cardinis innitatur. Porro si in corpore nullum membrum per locum uoluntas mouet, nisi ab eo membri articulo quem non mouet, cum et illa pars corporis que mouetur, et illa qua fixa sit, ut mouenatur corporeas habeant quantitates suas, quibus occupent spatia locorum suorum,  quanto magis ipse anime nutus cui membra deseruiunt, ut quod placuerit figatur, unde id quod mouendum est innitatur, cum anima non sit natura corporea, nec locali spatio corpus impleat, sicut aqua utrem siue spongiam, sed miris modis ipso incorporeo nutu commixta sit uiuificando corpori, quod [quo] et imperat corpori quadam intentione, non mole; quanto magis, inquam, nutus ipse uoluntatis eius, non per locum mouetur ut corpus per locum moueat, quando totum per partes mouet, nec aliquas loco mouet, nisi per illas quas loco non mouet? Quod si intelligere difficile est, utrumque credatur, et quod creatura spiritalis, non per locum mota, moueat corpus per locum, et quod Deus, non per tempus motus,  moueat creaturam spiritalem per tempus. Quod si de anima quisque non uult hoc credere, quod quidem sine dubio non solum crederet, uerumetiam intelligeret, si eam posset sicuti est incorpoream cogitare; cui enim non facile occurrat, quod per locum non moueatur, que per loci spatia non distenditur?  sed, ut dicere ceperam, si de anima quisque hoc non uult credere, non urgendus est; substantiam uero Dei nisi credat nec per tempus, nec per locum moueri, nondum perfecte incommutabilem credit. uerum quia omnino incommutabilis est illa natura Trinitatis, et ob hoc ita eterna ut ei aliquid ceternum esse non possit,  ipsa apud seipsam et in seipsa, sine ullo tempore ac loco, mouet tamen per tempus et locum sibi subditam creaturam, naturas creans bonitate, uoluntates ordinans potestate, ut in naturis nulla sit que non ab illo 38 sit, in uoluntatibus autem, nulla bona cui sit non prosit [F. l. presit], nulla mala sit qua bene uti non possit. Sed quia non omnibus naturis dedit uoluntatis arbitrium, ille autem quibus dedit potentiores ac superiores sunt, ille nature que non habent uoluntatem subdite sint necesse est illi que habet: et hoc ordinatione Creatoris, qui nunquam ita punit uoluntatem malam, ut nature perimat dignitatem. Cum igitur omne corpus et omnis anima irrationalis non habeat uoluntatis arbitrium, subdita ista sunt eis naturis que predite sunt arbitrio uoluntatis, nec omnibus  omnia, sed sicut distribuit iustitia Creatoris. Ergo Dei prouidentia, regens atque administrans uniuersam creaturam, et naturas, et uoluntates, naturas ut sint, uoluntates autem ut nec infructuose bone, nec impunite male sint, subdit primitus omnia sibi, deinde creaturam corporalem creature spiritali, irrationalem rationali, terrestrem celesti, femineam masculine, minus ualentem ualentiori, indigentiorem copiosiori. In uoluntatibus autem bonas sibi, ceteras uero ipsis seruientibus sibi, ut hoc patiatur uoluntas mala quod ex iussu Dei fecerit bona: siue per seipsam, siue per malam in rebus duntaxat que naturaliter sunt etiam malis uoluntatibus subdite, id est in corporibus. Nam in seipsis uoluntates male habent interiorem penam suam, eamdem ipsam iniquitatem  suam, ac per hoc sublimibus angelis Deo subdite fruentibus, et Deo beate seruientibus, subdita est omnis natura corporea, omnis irrationalis uita, omnis uoluntas, uel infirma, uel praua: ut hoc de subditis uel cum subditis agant quod nature ordo poscit, in omnibus iubente illo cui subiecta sunt omnia. Proinde illi in illo ueritatem incommutabilem uident, et secundum eam suas dirigunt uoluntates. Fiunt ergo illi participes eternitatis, ueritatis, uoluntatis eius semper [uoluntatem eius semper facientes], sine tempore et loco, mouentur autem eius imperio etiam temporaliter, illo non temporaliter moto: nec ita ut ab eius contemplatione resiliant aut defluant, sed simul et illum sine loco ac tempore contemplantur,  et eius in inferioribus iussa perficiunt, mouentes se per tempus, corpus autem per tempus et locum, quantum eorum congruit actioni.



CAPUT XLIu. Quod non per ipsam Dei substantiam, sed per subditam creaturam, et locutio diuina ad Adam, et deambulatio in paradiso debeat incunctanter intelligi. Item ex libro uIII Genes. ad litteram.

Quod autem attinet ad creature angelice actionem, per quam uniuersarum rerum generibus maximeque humano prouidentia Dei prospicitur, ipsa extrinsecus adiuuat, et per illa uisa que similia sunt corporalibus, et per ipsa corpora que angelice subiacent potestati. Que cum ita sint, cum Deus omnipotens et omnitenens, incommutabili eternitate, ueritate, uoluntate,  semper idem, non per tempus nec per locum motus, mouet per tempus creaturam spiritalem, mouet etiam per tempus et locum creaturam corporalem, ut eo motu naturas quas intrinsecus substituit etiam extrinsecus administret, et per uoluntates sibi subditas, quas per tempus, et per corpora sibi atque illis uoluntatibus subdita, que per tempus et locum mouet, eo tempore ac loco, cuius ratio in ipso Deo uita est sine tempore ac loco. Cum ergo tale aliquid Deus agit, non debemus opinari eius substantiam, qua Deus est, temporibus locisque commutabilem, aut per tempora et loca mobilem: sed in opere diuine prouidentie ista cognoscere, non in illo opere quo naturas creat, sed in illo quo intrinsecus creatas etiam extrinsecus administrat: cum sit ipse nullo locorum uel interuallo,  uel spatio, incommutabili excellentique potentia, et interior omni re, quia in ipso sunt omnia, et exterior omni re, quia ipse est super omnia. Item nullo tempore, interuallo uel spatio, incommutabili eternitate, et antiquior est omnibus, quia ipse est ante omnia, et nouior omnibus, quia idem ipse est post omnia. Quapropter cum audimus dicentem Scripturam: Et precepit Dominus Deus Ade dicens: Ab omni ligno quod est in paradiso esca edes, de ligno autem cognoscendi bonum et malum, non manducabitis de illo: qua die autem ederitis ab eo, morte moriemini. Si modum querimus quomodo ista locutus sit Deus, modus quidem ipse a nobis proprie comprehendi non potest. Certissime tamen tenere debemus Deum, aut per suam substantiam loqui, aut per sibi  subditam creaturam, sed per substantiam suam non loqui, nisi ad creandas omnes naturas; ad spiritales uero atque intellectuales non solum creandas, sed etiam illuminandas, cum iam possunt capere locutionem eius, qualis est in uerbo eius quod in principio erat apud Deum, et Deus erat uerbum, per quod facta sunt omnia. Illis autem qui eam capere non possunt cum loquitur Deus, non nisi per creaturam loquitur, aut tantummodo spiritalem, siue in somnis, siue in exstasi, in similitudine rerum corporalium, aut etiam per seipsam [F. l. per ipsam] corporalem, dum sensibus corporis, uel aliqua species apparet, uel insonant uoces. Si ergo Adam talis erat ut posset capere illam locutionem Dei, quam mentibus angelicis per suam  prebet substantiam, non dubitandum est quod eius mentem per tempus mouerit miro et ineffabili modo, non motusipse per tempus, eique utique hoc salubre [utile ac salubre] preceptum ueritatis impresserit, et que transgressori pena deberetur, ea ipsa ineffabiliter ueritate monstrauerit, sicut audiuntur uel uidentur omnia bona precepta in ipsa incommutabili sapientia, que in animas sanctas se transfert ex aliquo tempore, cum ipsius nullus sit motus in tempore. Si autem ad eum modum Adam iustus erat, ut ei ad hoc opus esset alterius creature sanctioris et sapientioris auctoritas, per quam cognosceret Dei uoluntatem atque iussionem, sicut nobis prophete, sicut ipsis angeli, cur ambigamus per aliquam eiusmodi creaturam ei esse locutum Deum, talibus uocum signis que  intelligere posset? Illud enim quod postea scriptum est, cum peccassent, eos audisse uocem Domini Dei ambulantem [F. ambulantis] in paradiso, quia non per ipsam Dei substantiam, sed per subditam ei creaturam factum est, nullo modo dubitat qui fidem catholicam sapit. Ab hoc enim et aliquanto latius de hac re disserere uolui, quia nonnulli heretici putant substantiam Filii Dei, nullo assumpto corpore, per seipsam esse uisibilem, et ideo antequam ex uirgine corpus acciperet, ipsum uisum esse patribus opinantur, tanquam de solo Deo Patre dictum sit, Quem nemo hominum uidit, nec uidere potest, quia Filius uisus sit ante acceptam serui formam, etiam per ipsam substantiam suam; que impietas procul a catholicis mentibus repellenda est.



39 CAPUT XLu. De questione annorum Mathusale, ex lib. Questionum de Genesi.

Queri solet quomodo Mathusalem secundum annorum computationem uiuere post diluuium potuerit, cum omnes preter eos qui in arcam ingressi sunt periisse dicantur? Sed hanc questionem plurium codicum mendositas peperit. Non solum quippe in Hebreis aliter inuenitur, uerumetiam in Septuaginta interpretatione Mathusalem, in codicibus paucioribus sed ueracioribus, sex annos ante diluuium reperitur fuisse defunctus.



CAPUT XLuI. De eo quod scriptum est, angelos Dei cum filiabus hominum concubuisse, ex eodem libro Questionum de  Genesi.

Item queritur quemadmodum potuerint angeli cum filiabus hominum concumbere, unde gigantes nati esse perhibentur, quamuis nonnulli et Latini et Greci codices, non angelos habeant, sed filios Dei, quos quidam, ad soluendam istam questionem, iustos homines fuisse crediderunt, qui potuerunt etiam angelorum nomine nuncupari. Nam de homine Ioanne scriptum est: Ecce mitto angelum meum ante faciem tuam, qui preparabit uiam tuam. Sed hoc mouet, quomodo uel ex hominum concubitu nati sint gigantes, uel feminis misceri potuerint, si non homines sed angeli fuerunt. Sed de gigantibus, id est nimium grandibus atque fortibus, puto non esse mirandum quod ex hominibus  nasci potuerint, quia et post diluuium quidam tales fuisse reperiuntur, et quedam corpora hominum in incredibilem modum ingentia nostris quoque temporibus exstiterunt, non solum uirorum, uerumetiam feminarum. Unde credibilius est homines iustos, appellatos uel angelos uel filios Dei, concupiscentia lapsos peccasse cum feminis, quam angelos carnem non habentes usque ad illud peccatum descendere potuisse. Quamuis de quibusdam demonibus qui sint improbi mulieribus a multis tam multa dicantur, ut non facile sit dehac re definienda sententia [L. definire sententiam].



CAPUT XLuII. De arca Ne: utrum animalia omnia cum escis eorum ferre potuerit, de eodem Questionum in Genesi libro.

 De arca Ne queri solet utrum tanta capacitate quanta describitur animalia omnia que in eam ingressa dicuntur et escas eorum ferre potuerit. Quam questionem cubito geometrico soluit Origenes, asserens non frustra Scripturam dixisse quod Moses omni sapientia Aegyptiorum fuerit eruditus, qui geometricam dilexerunt. Cubitum autem geometricum dicit tantum ualere, quantum nostra cubita sex ualent. Si ergo tam magna cubita intelligebant, nulla questio est tante capacitatis arcam fuisse ut posset illa omnia continere.



CAPUT XLuIII. Quod recogitatio Dei mutandarum rerum sit immutabilis ratio, et de mensura arce in qua propter Christi corpus probabiliter metitur humanum, ex libro Xu de  Ciuitate Dei.

Et recogitauit et dixit Deus: Deleam hominem quem feci a facie terre, ab homine usque ad pecus, et a repentibus usque ad uolatilia celi, quia iratus sum quoniam feci eos. Ira Dei non perturbatio animi eius est, sed iudicium quo irrogatur pena peccato. Cogitatio uero eius irrecogitatio [et recogitatio] mutandarum rerum est immutabilis ratio. Neque enim sicut hominem, ita Deum cuiusquam facti sui penitet, cuius est de omnibus omnino rebus tam fixa sententia, quam certa prescientia. Sed si non utatur Scriptura talibus uerbis, non se quodammodo familiarius insinuat [insinuabit] omni generi hominum quibus uult esse consultum, ut pretereat [Ed. Ben., ut et perterreat] superbientes, et excitet negligentes, et exerceat querentes,  et alat intelligentes, quod non faceret, si non se prius inclinaret, et quodammodo descenderet ad iacentes. Quod autem etiam interitum omnium animalium terrenorum uolatiliumque denuntiat, magnitudinem future cladis effatur, non animantibus rationis expertibus tanquam et ipsa peccauerint minatur exitium. Iam uero quod Ne homini iusto, et sicut de illo Scriptura ueridica loquitur, in sua generatione perfecto, non utique sicut perficiendi sunt ciues ciuitatis Dei in illa immortalitate qua equabuntur angelis Dei, sed sicut esse potuit [possunt] in hac peregrinatione perfecto [perfecti], imperat Deus ut arcam faciat, in qua [Supp. eum] suis, id est uxore, et filiis, et nuribus, et cum animalibus que ad illum ex Dei precepto in arcam ingressa  sunt, liberaretur diluuii uastitate, proculdubio figura est peregrinantis sin hoc seculo ciuitatis Dei, hoc est Ecclesie, que fit salua per lignum in quo pependit mediator Dei et hominum, homo iehsu Christus. Nam et mensure ipse longitudinis, et altitudinis, eius latitudinis ei [F. et la itud. eius] significant corpus humanum, in cuius ueritate ad homines prenuntiatus est uenturus et uenit. Humani quippe corporis longitudo a uertice usque ad uestigia sexies tantum habet quam latitudo, que est ab uno latere ad alterum latus, et decies tantum [quam] altitudo, cuius altitudinis mensura est in latere, a dorso ad uentrem. uelut si iacentem hominem metiaris supinum seu pronum, sexies tantum longus est, a capite [usque] ad pedes, quam latus a dextra in sinistram, uel a sinistra in dextram,  et decies quam altus a terra. Unde facta est arca trecentorum in longitudine cubitorum, et quinquaginta in latitudine, et triginta in altitudine, et quod ostium in latere accepit, profecto illud est uulnus, quando latus Crucifixi lancea perforatum est. Hac quippe ad illum uenientes ingrediuntur, quia inde sacramenta manarunt quibus credentes initiantur. Et quod de lignis quadratis fieri iubetur, undique stabilem uitam sanctorum significat; quacunque enim uerteris, quadratum stabit, et cetera que, cum in eiusdem arce constructione dicuntur, ecclesiasticarum signa sunt rerum. Sed ea nunc persequi longum est, et hoc iam fecimus in opere quod aduersus Faustum Manicheum scripsimus, negantem in Hebreorum libris aliquid de Christo esse prophetatum. Et fieri quidem potest ut et  nobis quispiam, et alius alio exponat hec aptius, dum tamen ea que dicuntur ad hanc de qua loquimur Dei ciuitatem, in hoc seculo maligno tanquam in diluuio peregrinantem, omnia referantur, si ab eius [sensu] qui ista conscripsit, non uult longe aberrare qui exponit: exempli gratia, uelut si quispiam quod hic scriptum est »[arce] inferiora bicamerata et tricamerata facies eam [ea]«, non quod ego in illo opere dixi uel intellexi [Ed. Ben., uelit intelligi], quia ex omnibus gentibus congregatur Ecclesia, bicameratam dictam, propter duo genera hominum, circumcisionem scilicet et preputium, quod Apostolus alio modo dicit, Iudeos et Grecos, tricameratam uero, eo quod omnes gentes de tribus filiis Ne post diluuium reparate sunt; sed aliud dicat aliquid quod fide [a fidei] regula non sit alienum.  Nam quoniam non solas in inferioribus mansiones 40 habere arcam uoluit, uerumetiam in superioribus: et hec dixit bicamerata, et in superioribus superiorum, et hec appellauit tricamerata, ut ab imo sursum uersus tertia consurgeret habitatio, possunt hic intelligi et tria illa que commendat Apostolus, fides, spes, caritas. Possunt etiam multo conuenientius tres ille ubertates euangelice, tricena, sexagena, centena, ut in infimo habitet pudicitia coniugalis, supra uidualis, atque hac superior uirginalis, et si quid melius secundum fidem ciuitatis huius intelligi et dici potest. Hoc etiam de ceteris que hic exponenda sunt dixerim, quia etsi non uno disseruntur modo, ad unam tamen catholice fidei concordiam reuocanda sunt.



CAPUT XLIX. Qualiter intelligendum sit: Ecce Adam factus est tanquam unus ex nobis, ex libro XI de Genesi ad litteram.


Et dixit Deus: Ecce Adam factus est tanquam unus ex nobis in cognoscendo bonum et malum. Quoniam hoc, per quodlibet et quomodolibet dictum sit, Deus tamen dixit, non aliter intelligendum est, quod ait »unus ex nobis,« nisi propter Trinitatem numerus pluralis accipiatur, sicut dictum erat: Faciamus hominem, sicut etiam Dominus de se et Patre: ueniemus ad eum et mansionem apud eum faciemus. Replicatum est igitur in caput superbi quo exitu concupiuerit quod a serpente suggestum est: Eritis sicut dii. Ecce, inquit, Adam factus est tanquam unus ex  nobis. uerba enim Dei sunt non tam huic insultantis, quam ceteros ne ita superbiant deterrentis, propter quos ista conscripta sunt: Factus est, inquit, tanquam unus ex nobis, in cognoscendo bonum et malum. Quid aliud intelligendum nisi exemplum timoris incutiendi esse propositum, quod non solum non fuerit factus qualis fieri ualuit [F. uoluit], sed nec illud quod factus fuerat conseruauit? Et nunc, inquit Deus, ne aliquando extendat manum, et sumat de ligno uite, et edat, et uiuat in eternum, et dimisit illum Dominus Deus de paradiso uoluptatis operari terram ex qua sumptus est. Superiora uerba Dei sunt, hoc autem factum propter ipsa uerba secutum est. Alienatus enim a uita, non solum quam fuerat, si preceptum seruasset, cum angelis accepturus, sed ab illa etiam  quam ducebat in paradiso, felici quodam corporis statu, separari utique debuit a ligno uite, siue quod ex ipso illi subsisteret felix ille ipse status corporis, ex re uisibili uirtute inuisibili, siue quod in eos [L. eo] esset sacramentum uisibile inuisibilis sapientie. Alienandus inde utique fuerat, uel iam moriturus, uel etiam tanquam excommunicatus, sicut etiam in hoc paradiso, id est Ecclesia, solent a sacramentis altaris uisibilibus homines disciplina ecclesiastica remoueri. Et eiecit Adam, et collocauit eum contra paradisum uoluptatis: et hoc significandi gratia factum est, sed tamen factum ut contra paradisum, quo beata uita etiam spiritaliter significabatur, habitaret peccator, utique in miseria; et ordinauit cherubin et flammeam rhompheam  que uertitur custodire uiam ligni uite. Hoc per celestes utique potestates etiam in paradiso uisibili factum esse credendum est, ut per angelicum ministerium esset illic ignea quedam custodia, non tamen frustra factum esse, nisi quia significat aliquid etiam de spiritali paradiso, non est utique dubitandum.



CAPUT L. Quomodo Adam non sit seductus, ut dicit Apostolus, cum idem dicat eum preuaricatorem, ex eodem libro XI.

Illud magis mouet, si iam spiritalis erat Adam, quamuis mente, non corpore, quomodo credere potuerit quod per serpentem dictum est, ideo Deum prohibuisse ne fructu ligni illius uescerentur, quia sciebat eos, si fecissent, futuros esse ut deos, propter  dignoscentiam boni et mali, tanquam hoc tantum bonum creature sue Creator inuiderit. Hoc mirum si homo spiritali mente preditus credere potuisset, an quia hoc credere ipse non posset, propterea mulier addita est, que parui intellectus esset, et adhuc fortasse secundum sensum carnis, non secundum spiritum mentis uiueret, et hoc est quod Apostolus ei non tribuit imaginem Dei? Sic enim ait: uir quidem non debet uelare caput suum, cum sit imago et gloria Dei, mulier autem gloria uiri est: non quod mens femine eamdem imaginem capere non possit, cum in illa gratia nos dicat nec masculum esse nec feminam, sed quod fortassis illa hoc nondum perceperat quod fit in agnitione Dei, et uiro regente ac dispensante paulatim fuerat perceptura. Neque enim  frustra et illud Apostolus ait: Adam enim primus formatus est, deinde Eua: et Adam non est seductus, mulier autem seducta in preuaricatione facta est, id est ut per illam etiam uir preuaricaretur. Nam et ipsum dicit preuaricatorem ubi ait: In similitudinem preuaricationis Ade qui est forma futuri; seductum tamen negat. Nam et interrogatus non ait: Mulier quam dedisti mecum seduxit me, et manducaui; sed: Ipsa mihi, inquit, dedit a ligno et manducaui. Illa uero: Serpens, inquit, seduxit me. Ita Salomon uir tante sapientie, nunquidnam credendum est quod in simulacrorum cultu credidit esse aliquid utilitatis? sed mulierum amori ad hoc malum trahenti resistere non ualuit, faciens quod sciebat non esse faciendum, ne suas quibus deperiebat [deperibat] atque  defluebat mortiforas delicias contristaret. Ita et Adam, posteaquam de ligno prohibito seducta mulier manducauit, eique dedit ut simul ederent, noluit eam contristare, quam credebat posse sine suo solatio contabescere si ab eius alienaretur animo, et omnino illa interire discordia. Non quidem carnis uictus concupiscentia, quam nondum senserat in resistente lege membrorum legi mentis sue, sed amicali quadam beneuolentia, qua plerumque fit ut offendatur Deus, ne homo ex amico fiat inimicus, quod eum non facere [quod eum facere non debuisse] diuine sententie iustus exitus indicauit. Ergo alio modo quodam etiam ipse deceptus est, sed dolo illo serpentino quo mulier seducta est, nullo modo illum arbitror potuisse seduci. Hanc autem proprie seductionem  appellauit Apostolus, quia [qua] id quod suadebatur, cum falsum esset, uerum putatum est, id est quod Deus ideo lignum illud tangere prohibuerit, quod sciebat eos, si tetigissent, uelut deos futuros, tanquam eis diuinitatem inuideret, qui eos homines fecerat. Sed etiam si uirum propter aliquam mentis elationem, que Deum internorum scrutatorem latere non poterat, sollicitauit aliqua experiendi cupiditas, cum mulierem uideret accepta illa esca non esse mortuam, secundum ea que superius tractauimus, non tamen eum arbitror, si iam spiritali mente preditus erat, ullo modo credere potuisse quod eos Deus ab esca illius ligni inuidendo uetuisset.



41 CAPUT LI. De creatione primi hominis, et de causalibus rationibus, uel quomodo additi sint anni quindecim Ezechie regi ad uitam, quem predixerat non uicturum, ex libro uI de Genesi ad litteram.


In illa prima conditione mundi, cum Deus creauit omnia, simul homo factus est [cum Deus omnia simul creauit, homo factus est], qui esset futurus. Ratio creandi hominis, non actio creati, sed hec aliter in uerbo Dei, ubi ista non facta sed eterna sunt; aliter in elementis mundi, ubi omnia simul omnia facta, futura sunt; aliter in rebus que secundum causas simul creatas non iam simul, sed suo queque [quoque] tempore creantur, in quibus Adam iam formatus ex limo et Dei flatu animatus, sicut fenum exortum; aliter in seminibus, in quibus rursus quasi primordiales  cause repetuntur, de rebus ducte que secundum causas quas primum condidit exstiterunt, uelut herba ex terra, semen ex herba, in quibus omnibus ea iam facta modos et actus sui temporis acceperunt, que ex occultis atque uisibilibus rationibus, que in creatura causaliter latent, in manifestas formas naturasque prodierunt, sicut herba exorta est super terram, et homo factus in animam uiuam, et cetera huiusmodi, siue fruteta, siue animantia, ad illam operationem Dei pertinentia, qua usque nunc operatur. Sed etiam ista secum gerunt, tanquam iterum seipsa inuisibiliter in occulta quadam ui generandi, quam traxerunt de illis primordiis causarum suarum, in quibus, creato mundo, cum factus est dies, antequam in manifestam speciem sui generis exorirentur  inserta sunt. Si enim prima illa opera Dei, cum simul omnia creauit, in suo modo perfecta non essent, ea proculdubio post adderentur, que illis perficiendis defuissent, ut quedam uniuersitatis perfectio [ex] utrisque constaret singulis quasi semis, uelut alicuius totius partes essent, quarum coniunctione ipsum totum, cuius partes fuerant, compleretur. Rursus si ita essent illa perfecta, sicut perficiuntur cum suis queque temporibus in manifestas formas actusque procreantur, profecto aut nichil ex eis postea per tempora fieret, aut hoc fieret quod ex istis que suo queque iam tempore oriuntur Deus non cessat operari. Nunc autem quia et [iam] consummata et quodammodo inchoata sunt ea ipsa que consequentibus euoluenda temporibus, primitus Deus omnia simul  creauit, cum faceret mundum: consummata quidem, quia nichil habent illa in naturis propriis, quibus suorum temporum cursus agunt, quod non in istis causaliter factum sit; inchoata uero quoniam quedam erant quasi semina futurorum per seculi tractum, ex occulto in manifestum Scripture [quoniam quedam erant quasi semina futurorum per seculi tractum ex occulto in manifestum locis congruis exerenda: ipsius etiam Scripture] uerba satis ad hoc admonendum insigniter uigent, si quis in eis euigilet. Nam [ea] et consummata dicit et inchoata. Nisi enim consummata essent, non scriptum esset: Et consummata sunt celum et terra, et omnis consummatio [compositio] eorum, et: Consummauit Deus [in] die sexto  opera sua que fecit, et benedixit Deus diem septimum, et sanctificauit eum. Rursusque nisi inchoata essent, non ita sequeretur, quia: In illa die requieuit ab omnibus operibus suis que inchoauit Deus facere. Hic igitur si quis inquirat quomodo consummauit et quomodo inchoauit, neque enim alia consummauit, alia inchoauit, sed eadem ipsa, utique a quibus in die septimo requieuit, ex his que supra diximus clarum est. Consummasse quippe ista intelligimus Deum, cum creauit omnia simul, ita perfecte, ut nichil et [ei] adhuc in ordine temporum creandum esset, quod non ab eo iam in ordine causarum creatum esset. Inchoasse autem, ut quod hic prefixerat causis post impleret effectis. Proinde formauit Deus hominem puluerem terre, uel limum terre, hoc est de puluere  uel limo terre: et inspirauit, siue inflauit [insufflauit] in eius faciem, spiritum uite, et factus est homo in animam uiuam. Non tunc predestinatus, hoc enim ante seculum in prescientia Creatoris, neque tunc causaliter, uel inconsummate inchoatus, uel inchoate consummatus, hoc enim a seculo in rationibus primordialibus, cum simul omnia crearentur, sed creatus in tempore suo, uisibiliter in corpore, inuisibiliter in anima, constans ex anima et corpore. Iam ergo uideamus quomodo eum fecerit Deus: primum de terra corpus eius, post etiam de anima uidebimus, si quid ualebimus. Quod enim manibus corporalibus Deus de limo finxerit hominem, nimium puerilis cogitatio est, ita ut si hoc Scriptura dixisset, magis eum qui scripsit translato uerbo usum credere deberemus,  quam Deum talibus membrorum lineamentis determinatum, qualia uidemus in corporibus nostris. Dictum est enim: Manus tua gentes disperdidit, et eduxit populum tuum in manu forti et brachio excelso; sed pro potestate et uirtute Dei positum huius membri nomen, quis usque adeo desipit, ut non intelligat? Nec illud audiendum est, quod nonnulli putant, ideo precipuum Dei opus esse hominem, quia cetera dixit et facta sunt, hunc autem ipse fecit, sed ideo potius, quia hunc ad imaginem suam fecit. Nam illa que dixit et facta sunt, ideo sic scriptum est, quia per uerbum eius facta sunt, sicut per hominem hominibus dici potuit uerbis que temporaliter cogitantur et uoce proferuntur. Non sic autem loquitur Deus, nisi cum per creaturam corporalem loquitur,  sicut Abrahe, sicut Mosi, sicut per nubem de Filio suo. Ante uero omnem creaturam, ut esset ipsa creatura, eo uerbo dictum est, quod In principio erat Deus apud Deum; et quia omnia per ipsum facta sunt, et sine ipso factum est nichil, utique et homo per ipsum factus est. Certe enim celum uerbo fecit, quia dixit et factum est, scriptum est tamen: Et opera manuum tuarum sunt celi; et de hoc imo quasi fundo mundi scriptum est: Quoniam ipsius est mare, et ipse fecit illud, et aridam manus eius finxerunt. Non igitur hoc in honorem hominis deputetur, uelut cetera Deus dixerit et facta sint, hunc autem ipse fecerit; aut uerbo cetera, hunc autem manibus fecerit. Sed hoc excellit in homine, quia Deus hominem  ad imaginem suam fecit, propter hoc quod ei dedit mentem intellectualem, qua prestat pecoribus: unde iam superiore loco disseruimus. In quo honore positus, si non intellexerit ut bene agat, iisdem ipsis pecoribus quibus prelatus est comparabitur. Sic enim et scriptum est: Homo in honore positus non intellexit; comparatus est pecoribus insensatis, et similis factus est eis. Nam et pecora Deus fecit, sed non ad imaginem suam. Nec dicendum est: Hominem ipse fecit, pecora uero iussit et facta sunt; et hunc enim et illa per uerbum suum fecit, per quod facta sunt omnia. Sed quia idem uerbum, et sapientia, et uirtus eius est, dicitur et manus eius, [Supp. non] uisibile membrum, sed efficiendi potentia. Nam eadem Scriptura que dicit quod Deus hominem de limo terre finxerit, dicit etiam  quod et 42 bestias agri de terra finxerit; quando eas cum uolatilibus celi adduxit ad Adam, ut uideret quid ea uocaret. Sic enim scriptum est; Et finxit Deus adhuc de terra omnes bestias. Si ergo [enim] et hominem de terra et bestias de terra ipse formauit, quid habet homo excellentius in hac re, nisi quod ipse ad imaginem Dei creatus est? nec tamen hoc secundum corpus, sed secundum intellectum mentis, de quo post loquebamur. Quanquam et in ipso corpore habeat quamdam proprietatem que hoc indicet, quod erecta statura factus est, ut hoc ipso admoneretur non sibi terrena esse sectanda, uelut pecora, quorum uoluptas omnis ex terra est, unde in aluum cuncta prona atque prostrata sunt. Congruit ergo et corpus eius anime rationali, non secundum lineamenta figurasque  membrorum, sed potius secundum id quod in celum erectum est ad intuenda que in corpore ipsius mundi superna sunt, sicut anima rationalis in ea debet erigi que in spiritali natura maxime excellunt, ut que sursum sunt sapiat, non que super terram. Sed quomodo eum fecit eum Deus de limo terre, utrum repentina [repente] etate perfecta, hoc est uirili atque iuuenili, an sicut nunc usque format in uteris matrum? Neque enim alius hec fecit quam ille qui dixit: Priusquam te formarem in utero, noui te; ut illud tantum proprium habuerit Adam, quod non ex parentibus natus est, sed factus ex terra, eo tamen modo ut in hoc proficiendo et per etates augendo, in [F. leg. ii] temporum numeri complerentur, quos naturale [F. leg. nature] humani generis attributos uidemus. An potius  non est hoc requirendum? utrumlibet enim fecerit, hoc fecit quod Deum et omnipotentem et sapientem posse et facere congruebat. Ita enim certas temporum leges generibus qualitatibusque rerum in manifestum ex abdito producendis attribuit, ut eius uoluntas sit super omnia. Potentia quippe sua numeros creature dedit, non ipsam potentiam eisdem numeris alligauit. Nam spiritus eius ita faciendo mundo superferebatur, ut et facto superferatur, non corporalibus locis, sed excellentia potestatis. Quis enim nescit aquam concretam terre, cum ad radices uitis uenerit, duci in saginam ligni illius, atque in eo sumere qualitatem qua in uuam procedat paulatim erumpentem, atque in ea grandescente uinum fiat, maturumque dulcescat,  quod adhuc feruescat expressum, et quadam uetustate firmatum, ad usum bibendi utilius iucundiusque perueniat? Num ideo Dominus lignum quesiuit, aut terram, aut has temporum moras, cum aquam miro compendio conuertit in uinum, et tale uinum quod ebrius etiam conuiua laudaret? Nunquid adiutorio temporis eguit conditor temporum? nonne certis dierum numeris suo cuique generi accommodatis omnis natura serpentium coalescit, formatur, nascitur, roboratur? Num exspectati sunt hi dies, ut in draconem uirga conuerteretur de manu Mosi et Aaron? nec ista cum fiunt contra naturam fiunt nisi nobis, quibus alter nature cursus innotuit, non autem Deo, cui hoc est natura quod fecerit. Queri autem merito potest, causales ille rationes quas mundo indidit,  cum primum simul omnia creauit, quomodo sint institute? utrum ut quemadmodum uidemus cuncta nascentia, uel fruticum, uel animantium [animalium], in suis conformationibus atque incrementis, sua pro diuersitate generum diuersa spatia peragerent temporum? An ut quemadmodum creditur factus Adam sine ullo progressu incrementorum uirili etate continuo conformarentur? Sed cur non utrumque illas credimus habuisse, ut hoc ex eis futurum esset quod factori placuisset? Si enim illo modo dixerimus, incipit contra ipsas factum uideri, non solum etiam illud de aqua uinum, sed et omnia miracula que contra nature usitatum cursum fiunt; si autem isto modo, multo erit absurdius istas ipsas quotidianas nature formas et species contra illas primarias omnium nascentum  causales rationes suorum temporum peragere spatia. Restat ergo ut ad utrumque modum habiles create sint, siue ad istum quo usitatissime temporalia transcurrunt, siue ad illum quo rara et mirabilia fiunt, sicut Deo facere placuerit quod tempori congruat. uerumtamen sic factus est homo, quemadmodum ille prime cause habebant ut fieret primus homo, quem non ex parentibus nasci, cui nulli precesserant, sed de limo formari oportebat, secundum causalem rationem in qua primitus factus erat. Nam si aliter factus est, non eum Deus in illorum sex dierum operibus fecerat, in quibus cum dicitur factus, ipsam causam utique fecerat Deus, qua erat suo tempore homo futurus, et secundum quam quod] fuerat ab illo faciendus qui simul et consummauerat  inchoata, propter perfectionem causalium rationum, et inchoauerat consummanda propter ordinem temporum. Si ergo in illis primis rerum causis, quas mundo primitus Creator inseruit, non tantum posuit quod de limo formaturus erat hominem, sed etiam quemadmodum formaturus, utrum sicut in matris utero, an in forma iuuenili, proculdubio sic fecit ut illic prefixerat, neque enim contra dispositionem suam faceret. Si autem uim tantum ibi posuit possibilitatis, ut homo fieret quoquo modo fieret, ut et sic et sic posset, id est ut id quoque ibi esset, quia et sic et sic posset, unum autem ipsum modum quo erat facturus, in sua uoluntate seruauit, non mundi constitutioni [cum mundi constitutionem]  contexuit. Manifestum est enim, sic non factum esse hominem, contra quam erat illa prima [contra quod erat in illa prima] conditione causarum, quia ibi erat etiam sic fieri posse, quamuis non ibi erat ita fieri necesse esse. Hoc enim non erat in conditione creature, sed in placito Creatoris, cuius uoluntas rerum est necessitas. Nam et nos pro captu infirmitatis humane, iam in ipsis rebus tempore exortis, possumus nosse quid in cuiusque natura sit, quod [quam] experimento perceperimus, sed utrum etiam futurum sit ignoramus. Est quippe in natura huius, uerbi gratia, iuuenis ut senescat: sed utrum hoc sit etiam in Dei uoluntate nescimus; sed nec in natura esset, nisi in Dei uoluntate prius fuisset, qui condidit omnia. Et utique occultaratio est  senectutis in corpore iuuenili, uel iuuentutis in corpore puerili: neque enim oculis cernitur, sicut ipsa in puero pueritia, sicut iuuentus in iuuene, sed alia quadam notitia colligitur inesse in natura quidam [quoddam] latens, quo educantur in promptu numeri occulti, uel iuuentutis a pueritia, uel senectutis a iuuentute. Occulta est ergo ista ratio, qua fit ut hoc esse possit, sed oculis, menti autem non est occulta. Utrum autem hoc etiam necesse sit, omnimodo nescimus. Et illam quidem gna fit ut esse possit esse in natura ipsius corporis nouimus. Illam uero qua fit ut necesse sit manifestum est illic non esse. Sed fortassis in mundo est, ut necesse sit istum hominem senescere: si autem nec in mundo est, in Deo est. Hoc enim necessario futurum est quod ille uult, et ea uere  futura sunt que ille presciuit. Nam multa secundum inferiores causas futura sunt, sed si ita sunt et in prescientia Dei, uere futura sunt. Si autem ibi aliter sunt, ita potius futura sunt sicut ibi sunt; ubi qui prescit falli non potest. Nam futura dicitur senectus in iuuene, sed tamen futura non est, si ante moriturus est. Hoc autem ita erit sicut se habent alie cause, siue [in] mundo contexte, siue in Dei prescientia reseruate. Nam secundum quasdam futurorum causas, moriturus erat 43 Ezechias, cui Deus addidit quindecim annos ad uitam: id utique faciens quod ante constitutionem mundi se facturum esse presciebat, et in sua uoluntate seruabat. Non ergo id faciebat quod futurum non erat, hoc enim magis erat futurum quod se facturum esse presciebat. Nec  tamen illi anni additi recte dicerentur, nisi aliquid adderetur quod se aliter in aliis causis habuerat: secundum aliquas igitur causas inferiores, iam uitam finierat, secundum illas autem que sunt in uoluntate et prescientia Dei, qui ex eternitate nouerat quia illo tempore facturus erat, et hoc uere futurum erat. Tunc erat finiturus uitam, quando finiuit uitam, quid etsi [quia et sic] oranti concessum est, etiam sic eum oraturum, ut tali orationi concedi oporteret, ille utique presciebat, cuius prescientia falli non poterat, et ideo quod presciebat necessario futurum erat. Quapropter si omnium futurorum cause mundo sunt insite, cum ille factus est dies quando Deus creauit omnia simul, non aliter Adam factus est cum de  limo terre formatus est, sicut est credibilius iam perfecte uirilitatis, quam erat in illis causis, ubi Deus hominem in sex dierum operibus fecit. Ibi enim erat non solum ut ita fieri posset, uerum etiam ut ita eum fieri necesse esset; tam enim non facit Deus contra causam quam sine dubio uolens prestituit, quam contra uoluntatem suam non facit. Si autem non omnes causas in creatura primitus condita prefixit, sed aliquas in sua uoluntate seruauit, non sunt ille quidem quas, in sua uoluntate seruauit, ex istarum quas creauit necessitate pendentes, non tamen possunt esse contrarie quas in sua uoluntate seruauit illis quas sua uoluntate constituit, quia Dei uoluntas non potest sibi esse contraria. Istas ergo sic condidit, ut ex illis esse illud cuius cause sunt, possit, sed non  necesse sit. Illas autem sic abscondit, ut ex eis esse necesse sit hoc quod ex ipsis fecit, ut esse possit.



CAPUT LII. De stella quam Magi secuti sunt Christi famula non fatali, ex libro II contra Faustum.

Nos quidem sub fato stellarum nullius hominis genus imponimus, et liberum uoluntatis arbitrium, qua uel bene uel male uiuitur, propter iustum iudicium Dei, ab omni necessitatis uinculo uindicamus; quanto minus illius temporalem generationem sub astrorum conditione credimus factam, qui est eternus uniuersorum creator et Dominus! Itaque illa stella quam uiderunt Magi Christo secundum carnem nato, non ad decretum dominabatur, sed ad testimonium famulabatur, nec eum subiiciebat imperio, sed indicabat obsequio. Proinde non ex illis erat hec stellis que  ab initio creature itinerum suorum ordinem sub Creatoris lege custodiunt, sed nouo uirginis partu, nouum sidus apparuit, quod ministerium officii sui etiam ipsis Magis querentibus Christum, cum ante faciem preiret, exhibuit, donec eos usque ad ipsum locum ubi Dei uerbum infans erat perduceret. Qui tandem astrologi ita constituerunt hominum nascentium fata sub stellis, ut aliquam stellarum, homine aliquo nato, circuitus sui ordinem reliquisse, et ad eum qui natus est perrexisse asseuerent? Sortem quippe nascentis astrorum ordinem [L. ordini] colligari arbitrantur, non astrorum ordinem ad hominis nati diem posse mutari. Quapropter si stella illa de his erat que in celo peragunt ordines suos, quomodo poterat  decernere quod natus Christus acturus erat, que nato Christo iussa est relinquere quod agebat? Si autem, ut probabilius creditur, ad demonstrandum Christum que non erat exorta est, non ideo Christus natus est, quia illa exstitit, sed ideo illa exstitit, quia Christus natus est. Unde, si dici oporteret, non stellam Christo, sed Christum stelle factum fuisse diceremus. Ipse quippe illi, non illa huic nascendi attulit causam. Si ergo sunt facta que a fando, id est, a dicendo appellata sunt, quoniam Christus uerbum Dei est, in quo antequam essent dicta sunt omnia, non consortium siderum fatum Christi est, sed fatum sideru etiam Christus est, qui et ipsam carnem sub celo creatam ea uoluntate assumpsit, qua etiam  celum creauit, ea potestate deposuit et recepit, qua etiam sideribus imperauit.



CAPUT LIII. De preceptis agende uite et preceptis significande uite, ex libro uI contra Faustum.

Quemadmodum et quare accipiatur Testamentum uetus ab heredibus Testamenti Noui iam supra diximus: sed quia paulo ante de promissis eius Faustus egit, nunc autem de preceptis agere uoluit, respondeo istos omnino nescire quid intersit inter precepta uite agende et precepta uite significande. Exempli gratia, Non concupisces, preceptum est agende uite: Circumcides omne masculinum octauo die, preceptum est significande uite. Ex hac quippe imperitia Manichei, et omnes quibus displicent littere  ueteris Testamenti, quidquid Deus mandauit proprio [priori] populo, ad celebrandam umbram futurorum non intelligentes, et ea modo non obseruari animaduertentes, ex more presentis temporis illa reprehendunt, que utique illi tempori congruebant quo ista que nunc manifesta sunt uentura significarentur. Sed quid dicturi sunt aduersus Apostolum qui ait: Hec omnia in figura contingebant illis, scripta sunt autem propter nos, in quos finis seculorum obuenit? Ecce ipse aperuit cur ille littere accipiantur a nobis, et cur illa rerum signa iam necesse non sit ut obseruentur a nobis. Cum enim dicit, Scripta sunt propter nos, proculdubio demonstrat quanta nobis cura legenda et intelligenda, et in quanta auctoritate habenda sint, quia propter nos utique scripta sunt.  Cum uero dicit, Figure nostre fuerunt, et in figura contingebant illis, ostendit iam non opus esse ut, cum res ipsas manifestas agimus, figurarum prenuntiantium celebrationi seruiamus. Unde dicit alio loco, Nemo ergo uos iudicet in cibo, aut in potu, aut in parte diei festi, aut neomenie, aut sabbatorum, quod est [que sunt] umbra futurorum. Hic [hinc] etiam cum dicit, Nemo uos in eis iudicet, declarat quam non sit necesse ut iam hec obseruentur. Cum autem dicit, Quod est [que sunt] umbra futurorum, ostendit quam oportuerit ut illo tempore obseruarentur, quo ista que iam nobis manifestata eluxerunt per tales umbras figurarum futura predicebantur. Proinde si Manichei resurrectione Domini iustificarentur, cuius resurrectionis dies, ex die quidem passionis tertius,  post diem tamen sabbati, hoc est post septimum octauus fuit, profecto exspoliarentur carnali uelamento mortalium desideriorum, et cordis circumcisione gaudentes, non eam in carne adumbratam figuratamque deriderent tempore ueteris Testamenti, quamuis iam tempore Noui Testamenti fieri obseruarique non cogerent [cogerentur]. In quo enim membro congruentius exspoliatio carnalis et mortalis concupiscentie figuraretur, quam unde carnalis et mortalis fetus exoritur? Sed, sicut dicit Apostolus, Omnia munda mundis.



44 CAPUT LIu. Cur in Testamento ueteri quidam cibi carnium uesci  prohibeantur, quibus uel anime immunde significate sunt, uel doctrine, ex eodem libro contra Faustum.

Testamento autem ueteri, ubi quidam cibi carnium prohibentur, cur non sit contraria ista sententia, qua dicit Apostolus: Omnia munda mundis, et omnis creatura Dei bona est, si possunt, intelligant hoc Apostolum de ipsis dixisse naturis; illas autem litteras, propter quasdam prefigurationes tempori congruentes, animalia quedam non natura, sed significatione immunda dixisse. Itaque, uerbi gratia, si de porco et agno requiratur, utrumque natura mundum est, quia omnis creatura Dei bona est, quadam uero significatione agnus mundus, porcus immundus est, tanquam si stultum et sapientem diceres, utrumque  hoc uerbum, natura uocis et litterarum et syllabarum quibus constat utique mundum est, significatione autem unum horum uerbum quod dicitur stultus, immundum dici potest, non natura sui, sed quoniam quiddam immundum significat, et fortasse quod est in rerum figuris porcus, hoc est in rerum genere stultus, et tam illud animal quam iste due syllabe quod dicitur stultus, quiddam unum idemque significat. Immundum quippe illud animal in lege positum est, eo quod non ruminet, non autem hoc eius uitium, sed natura est. Sunt autem homines qui per hoc animal significantur, immundi proprio uitio, non natura: qui cum libenter audiant uerba sapientie, postea de his omnino non cogitant. Quod enim utile audieris, uelut ab intestino memorie, tanquam ad  os cogitationis, recordandi dulcedine reuocare, quid est aliud quam spiritaliter quodammodo ruminare? quod qui non faciunt, illorum animalium genere figurantur, unde et ipsa a talibus carnibus abstinentia tale uitium nos cauere premonuit. Cum enim thesaurus desiderabilis sit ipsa sapientia, de hac munditia ruminandi alio loco ita scriptum est: Thesaurus desiderabilis requiescit in ore sapientis, uir autem stultus glutit illum: he autem similitudines rerum, in locutionibus, uel obseruationibus figuratis, propter querendi et comparandi exercitationem, rationales mentes utiliter et suauiter monent [mouent], sed priori populo multa talia non tantum audienda, uerum etiam obseruanda, precepta sunt. Tempus enim erat quo non tantum dictis, sed etiam factis  prophetari oporteret ea que posteriore tempore fuerant reuelanda: quibus per Christum atque in Christo reuelandis fidei gentium onera obseruationum non sunt imposita, prophetie tamen auctoritas commendata.



CAPUT Lu. De azymis, scenopegia uel ceteris, ex libro uI contra Faustum.

Non manducare azymum per statutos septem dies, tempore ueteris Testamenti peccatum fuit, tempore autem Noui Testamenti non est peccatum, sed in spe futuri seculi quam habemus in Christo, qui et animam nostram induens iustitia, et corpus nostrum indueus immortalitate, totos nos innouat. Credere aliquid ex  ueteris corruptionis necessitate atque indigentia nos passuros uel acturos semper peccatum est, quandiu uoluuntur isti septem dies quibus peragitur tempus. Sed hoc ueteris Testamenti temporibus in figura occultatum a quibusdam sanctis intelligebatur, tempore autem Noui Testamenti in manifestatione reuelatum populis predicatur. Unde Scriptura ipsa tunc erat preceptum, nunc testimonium. Scenopegia non celebrare aliquando peccatum fuit, nunc non est peccatum; tabernaculo autem Dei, quod est Ecclesia, non compaginari, semper peccatum est: sed tunc agebatur sub precepto figurato, nunc legitur in testimonio reuelato. Nam et illud quod tunc factum est non diceretur tabernaculum testimonii, nisi alicui ueritati que suo tempore declaranda erat, quadam  congruentia significationis attestaretur. Lineis uestibus miscere purpuram et linostima ueste indui aliquando peccatum fuit, nunc non est peccatum; sed inordinate uiuere et diuersi generis professiones uelle miscere, ut uel sanctimonialis habeat ornamenta nuptarum, uel ea que se non continens nupsit speciem uirginis gerat, omnimodo peccatum est, et si quid inconuenienter ex diuerso genere in uita cuiusque contexitur. uerum illud tunc figurabatur in uestibus quod nunc declaratur in moribus: illud enim erat tempus significandi, hoc manifestandi. Ergo ipsa Scriptura que tunc fuit exactrix operum significantium, nunc testis est rerum significatarum, et que tunc obseruabatur ad prenuntiationem, nunc recitatur ad confirmationem. Bouem et asinum ad  operandum iungere tunc non licebat, nunc licet. Declaratum est enim per Apostolum, cum de boue triturante non infrenando Scripturam recoleret dicentem: Nunquid de bobus cura est Deo? Quare ergo nunc legitur quando id quod prohibuit iam licet, quia idem ipse ibi secutus Apostolus ait: Propter nos Scriptura dicit, et utique impium est ut non legamus nos quod scriptum est propter nos, magis enim propter nos quibus manifestatur, quam propter illos in quibus figurabatur. Bouem quippe et asinum, si necesse sit, unusquisque sine detrimento operis iungit, sapientem uero et stultum non ut unus precipiat et alter obtemperet, sed pariter ex equali potestate ut annuntient uerbum Dei, non sine scandalo quisque comites facit. Itaque eamdem Scripturam tenemus,  et tunc potestate precipientem umbris tegendum quod nunc aperiretur, et nunc auctoritate attestantem luce apertum quod tunc tegebatur.



CAPUT LuI. Etsi noueramus Christum secundum carnem, sed nunc iam non nouimus, ex libro XI contra Faustum.

Etsi noueramus Christum secundum carnem, sed iam nunc non nouimus. Ea ipsa circumstantia Scripture loci eius satis ostendit quid loquatur Apostolus, suo quippe more uitam nostram futuram, que iam in ipso homine mediatore Christo Iesu capite nostro resurgente completa est, ita spe certa meditatur, tanquam iam sit presensque teneatur. Que utique uita  non erit secundum carnem, sicut iam Christi uita non est secundum carnem. Carnem namque hoc loco, non ipsam corporis nostri substantiam, quam Dominus etiam post resurrectionem suam carnem appellat, dicens: Palpate et uidete quia spiritus carnem et ossa non habet, sicut me uidetis habere; sed corruptionem mortalitatemque carnis uult intelligi, que tunc non erit in nobis, sicut iam in Christo non est. Hinc enim proprie carnem nominabat etiam cum de ipsa resurrectione satis euidenter loqueretur et diceret quod iam supra commemoraui: Caro et sanguis regnum Dei possidere non possunt, neque corruptio incorruptionem possidebit. Cum ergo factum fuerit quod ibi consequenter dicit: Ecce mysterium uobis dico, omnes quidem  45 resurgemus, non tamen omnes immutabimur in atomo, id est in momento, in ictu oculi, in nouissima tuba; canet enim tuba, et mortui resurgent incorrupti, et nos immutabimur. Oportet enim corruptibile hoc induere incorruptionem, et mortale hoc induere immortalitatem. Iam secundum id quod carnem non ipsam corporis substantiam, sed ipsam corruptionem mortalitatis appellat, non erit utique caro, quia corruptionem mortalitatis mutata non habebit; secundum autem ipsius substantie corporisque originem eadem caro erit, quia ipsa resurget et ipsa mutabitur, quia et illud uerum est quod ait Dominus posteaquam resurrexit: Palpate et uidete quia spiritus ossa et carnem non habet sicut me uidetis habere: et hoc est uerum quod ait Apostolus:  Caro et sanguis regnum Dei possidere non possunt. Illud enim dictum est secundum ipsam substantiam que etiam tunc erit, quia ipsa mutabitur. Hoc autem dictum est secundum carnalem corruptionis qualitatem, que tunc iam non erit, quia mutata caro non corrumpetur. Noueramus ergo Christum secundum carnem, id est secundum carnis mortalitatem antequam resurgeret, sed nunc iam non nouimus, quia sicut dicit idem Apostolus: Christus resurgens a mortuis iam non moritur, et mors ei ultra non dominabitur. Nam si te ad uerborum proprietatem teneas, mentitus est quod ait: Noueramus Christum secundum carnem, si Christus nunquam fuit secundum carnem: nemo enim nouerat quod non erat. Non autem dixit, putabamus Christum secundum  carnem, sed noueramus. uerumtamen, ut uerbo non premam, ne quis affirmet per abusionem locutum Apostolum, ut pro eo quod est putabamus, diceret noueramus, illud miror non attendere homines cecos, uel potius non miror non uidere cecos, quia si Christus ideo non habuit carnem, quia dixit Apostolus, nunc iam non se nosse Christum secundum carnem, nec illi habuerunt carnem de quibus in eodem loco dicit: Itaque nos amodo neminem nouimus secundum carnem. Neque enim de solo Christo id uolens intelligi, posset dicere, neminem nouimus secundum earnem [sed quia illorum secum uitam futuram tanquam presentem meditabatur, qui resurgentes commutabuntur: Amodo, inquit, neminem nouimus  secundum carnem, id est tam certam spem tenemus future nostre incorruptionis et immortalitatis, ut amodo iam in ipsa letitia gaudeamus. Unde alio loco dicit: Si autem resurrexistis cum Christo, que sursum sunt querite, ubi Christus est ad dexteram Dei sedens; que sursum sunt sapite, non que super terram. Nondum utique resurreximus sicut Christus, sed tamen secundum spem, que nobis in illo est, iam nos cum illo resurrexisse testatus est: unde etiam dicit: Secundum suam misericordiam saluos nos fecit per lauacrum regenerationis. Quis autem non intelligat in lauacro regenerationis spem nobis datam salutis future, non iam salutem ipsam que promittitur? et tamen quia certa spes est, tanquam iam data esset eadem salus: Saluos nos, inquit, fecit.  Alio quippe loco dilucidissime dicit: Nos in nobis ipsis ingemiscimus, adoptionem exspectantes redemptionem corporis nostri; spe enim salui facti sumus, spes autem que uidetur non est spes. Quod enim uidet quis quid speratur [sperat]? si autem quod non uidemus speramus, per patientiam exspectamus. Sicut ergo hic non dixit: Salui futuri sumus, sed: Amodo iam salui facti sumus, nondum tamen in re, sed in spe: Spe enim, inquit, salui facti sumus; sic et quod ibi dictum est: Amodo neminem nouimus secundum carnem; nondum in re, sed in spe intelligitur, quia spes nobis in Christo est, quia in illo iam completum est quod nobis promissum speramus. Ille quippe iam resurrexit et mors ei ultra non dominabitur, quem etsi noueramus secundum carnem, cum  adhuc moriturus esset, inerat quippe in eius corpore illa mortalitas quam proprie carnem appellat Apostolus, sed iam nunc non nouimus. Illud enim eius mortale iam induit immortalitatem, unde secundum pristinam mortalitatem iam caro appellari non possit. Itaque ipsius loci contextionem, ubi hec sententia est de qua isti calumniantur, consideremus, ut hoc quod dico magis eluceat. Charitas, inquit, Christi compellit nos iudicantes hoc, quoniam si unus pro omnibus mortuus est, ergo omnes mortni sunt, et pro omnibus mortuus est, ut qui uiuunt iam non sibi uiuant, sed ei qui pro ipsis mortuus est et resurrexit. Itaque nos modo [amodo] neminem nouimus secundum carnem, etsi noueramus secundum carnem Christum, sed iam nunc non nouimus. Certe  iam nunc cuius [cuiuis] apparet propter resurrectionem Christi hoc dixisse Apostolum, quandoquidem ista uerba illud precessit, ut qui uiuunt, iam non sibi uiuant, sed ei qui pro ipsis mortuus est et resurrexit. Quid est enim aliud non sibi, sed illi uiuant, nisi ut non secundum carnem uiuant in spe terrenorum et corruptibilium bonorum, sed secundum spiritum in spe resurrectionis que iam ex ipsis in Christo facta est? Itaque eorum pro quibus Christus mortuus est et resurrexit, et qui iam non sibi, sed illi uiuunt, neminem secundum carnem Apostolus nouerat, propter spem future immortalitatis in cuius exspectatione uiuebant, que in Christo iam non spes, sed res erat. Quem etsi nouerat secundum carnem cum adhuc  moriturus esset, iam tamen non nouerat, quia eum resurrexisse nouerat, et ultra ei mortem non dominaturam, et quia omnes in illo etsi nondum re, iam tamen spe hoc sumus. Sequitur et dicit: Si qua igitur in Christo noua creatura, uetera transierunt, ecce facta sunt [omnia] noua, omnia autem ex Deo qui reconciliauit nos sibi per Christum. Omnis ergo noua creatura, id est populus innouatus per fidem, ut habeat interim in spe quod in re postea perficiatur, in Christo habet iam [etiam] quod in se sperat. Itaque nunc uetera transierunt secundum spem, quia modo iam non est tempus ueteris Testamenti quo temporale atque carnale regnum exspectetur a Deo, et facta sunt omnia noua secundum eamdem spem, ut regnum celorum ubi nulla erit mors atque corruptio  promissum teneamus, in resurrectione autem mortuorum non iam secundum spem, sed secundum rem, et uetera transibunt, cum inimica nouissima destruetur mors, et fient omnia noua, cum corruptibile hoc induerit incorruptionem et mortale hoc induerit immortalitatem. Quod iam factum est in Christo quem secundum rem, iam non nouerat Paulus secundum carnem. Eorum uero pro quibus mortuus est et resurrexit, nondum secundum rem, sed secundum spem, neminem nouerat secundum carnem, quia illius gratia, sicut idem ad Ephesios dicit, sumus salui facti. Nam et ipse locus huic sententie sic attestatur: Deus autem, inquit, qui diues est in misericordia, propter multam dilectionem qua dilexit nos, et cum essemus mortui peccatis, conuiuificauit  nos Christo, cuius gratia sumus salui facti. Quod enim hic dixit, conuiuificauit nos Christo, hoc dixit ad Corinthios, ut qui uiuunt iam non sibi uiuant, sed ei qui pro ipsis mortuus est et resurrexit; et quod hic dicit, cuius gratia sumus salui facti, iam uelut perfectum sit loquitur quod in spe tenet. Nam, quod paulo ante commemoraui, apertissime alibi dicit, spe enim salui facti sumus. 46 Ideoque et hic sequitur, et tanquam perfectum enumerat quod futurum est. Et simul, inquit, suscitauit, et simul sedere fecit in celestibus in Christo Iesu. Certe enim in celestibus Christus iam sedet, nondum autem nos, sed quia spe certa quod futurum est iam tenemus, simul sedere nos dixit in celestibus, nondum in nobis, sed iam in illo: namque ne putares iam nunc  esse perfectum quod in spe ita dicitur tanquam perfectum sit, atque ut intelligas adhuc futurum, sequitur et dicit: Ut ostenderet in superuenientibus seculis superabundantes diuitias gratie sue, in ueritate [benignitate] super nos, in Christo Iesu. Hinc est et illud: Cum enim essemus in carne, passiones peccatorum que per legem sunt operabantur in membris nostris ut fructum ferrent morti. Ita enim dixit, cum essemus in carne, quasi iam non esset in carne, quod ita intelligitur: Cum essemus in spe rerum carnalium, quando lex que impleri non potest nisi per caritatem spiritalem ad hoc super eos erat, per preuaricationem ut abundaret delictum, ut postea, reuelato Nouo Testamento, per indulgentiam superabundaret  gratia. Hinc similiter alibi dicit: Qui autem in carne sunt, Deo placere non possunt. Et ne putaret quisquam eos dictos qui nondum mortui sunt, statim subiecit: uos autem non estis in carne, sed in spiritu, id est, qui in spe carnalium bonorum sunt, Deo placere non possunt; uos autem non estis in spe carnalium, sed in spe spiritalium, id est regni celorum, ubi et ipsum corpus per illam mutationem, in suo quodam genere spiritale erit, quod modo animale est. Seminatur enim corpus animale , resurget corpus spiritale. Si ergo neminem eorum iam nouerat secundum carnem Apostolus, qui propterea dicebantur non esse in carne, quia non erant in spe rerum carnalium, quamuis adhuc corruptibilem carnem mortalemque  portarent, quanto expressius de Christo diceret quod eum iam non nouerat secundum carnem, in cuius corpore etiam re ipsa iam perfectum erat quod illi in spe promissum tenebant?



CAPUT LuII. De sex diebus in Genesi et sex etatibus, uel de coniuge facta ex uiri latere dormientis, ex libro XII contra Faustum.

Sex diebus in Genesi consummauit Deus omnia opera sua, et septimo requieuit. Sex etatibus humanum genus in hoc seculo per successiones temporum Dei opera insigniunt. Quarum prima est ab Adam usque ad Ne; secunda a Ne usque ad Abraham; tertia ab Abraham usque ad Dauid; quarta a Dauid usque ad transmigrationem Babylonie [in Babyloniam];  quinta deinde usque ad humilem aduentum Domini nostri Iesu Christi; sexta que nunc agitur donec Excelsus ueniat ad iudicium. Septima uero intelligitur in requie sanctorum non in hac uita, sed in alia, ubi uidit requiescentem pauperem diues ille cum apud inferos torqueretur, ubi non fit uespera, quia nullus ibi rerum defectus est. Sexto die in Genesi formatur homo ad imaginem Dei: sexta etate seculi manifestatur reformatio nostra, in nouitate mentis secundum imaginem eius qui creauit nos, sicut dicit Apostolus. Fit uiro dormiente coniux de latere, fit Christo moriente Ecclesia de sacramento sanguinis, qui de latere mortui profluxit. uocatur Eua uita, mater uiuorum, que de uiri sui latere facta est; et dicit Dominus in Euangelio: Si quis non  manducauerit carnem meam et biberit sanguinem meum, non habebit in se uitam, et omnia que illic intelliguntur, enucleate minutatimque tractata, Christum et Ecclesiam preloquuntur siue in bonis Christianis siue in malis. Neque enim frustra dixit Apostolus: Adam qui est forma futuri, ut illud, Relinquet homo patrem et matrem et adherebit uxori sue, et erunt duo in carne una. Sacramentum hoc, inquit, magnum est; ego autem dico in Christo et in Ecclesia; quis enim non cognoscat Christum eo modo reliquisse Patrem, qui cum in forma Dei esset, non rapinam arbitratus est esse equalis Deo, sed semetipsum exinaniuit formam serui accipiens, reliquisse etiam matrem synagogam Iudeorum ueteri  Testamento carnaliter inherentem, et adhesisse uxori sue sancte Ecclesie: ut pace Noui Testamenti essent duo in carne una. Quia cum sit Deus apud Patrem per quem facti sumus, factus est per carnem particeps nostri, ut illius capitis corpus esse possemus.



CAPUT LuIII. Quod Cain et Abel duos populos figurauerint, et qui occiderit Cain septem uindictas exsoluet; uel de signo quod posuit Deus in Cain; ex eodem libro XII contra Faustum.

Itaque occiditur Abel minor natu a fratre maiore natu: occiditur Christus, caput populi minoris natu, a populo Iudeorum maiore natu. Ille in campo, iste in Caluarie loco. Interrogat Deus Cain, non tanquam  ignorans eum a quo discat, sed tanquam iudex reum quem puniat, ubi sit frater eius. Respondit ille nescire se, nec eius esse se custodem. Usque adhuc quid nobis respondent Iudei, cum eos Dei uoce, hoc est sanctarum Scripturarum uoce interrogamus de Christo, nisi nescire se Christum quem dicimus? Fallax enim Cain ignoratio Iudeorum est falsa negatio; essent autem ipsi quodammodo Christi custodes, si Christianam fidem accipere et custodire uoluissent. Nam qui custodit in corde suo Christum, non dicit quod Cain: Nunquid ego custos sum fratris mei? Dicit Deus ad Cain: Quid fecisti? uox sanguinis fratris tui clamat ad me de terra. Sic arguit in Scripturis sanctis uox diuina Iudeos. Habet enim magnam uocem Christi sanguis in terra, cum eo accepto  ab omnibus gentibus respondetur Amen. Hec est clara uox sanguinis, quam sanguis ipse exprimit ex ore fidelium eodem sanguine redemptorum. Dicit Deus ad Cain: Et nunc maledictus tu a terra que aperuit os suum accipere sanguinem fratris tui de manu tua, quoniam operaberis terram, et non adiiciet uirtutem suam dare tibi: gemens et tremens eris in terra. Non dixit maledicta terra, sed maledictus tu a terra, que aperuit os suum excipere [accipere] sanguinem fratris tui de manu tua. Maledictus enim est populus Iudaicus infidelis a terra, id est ab Ecclesia, que aperuit os suum in confessione peccatorum accipere sanguinem Christi, qui fusus est in remissionem peccatorum de manu persecutoris, nolentis esse sub gratia, sed sub lege, ut  esset ab Ecclesia maledictus, id est ut eum intelligeret et ostenderet Ecclesia maledictum, dicente Apostolo: Quicunque enim ex operibus legis sunt sub maledicto sunt legis. Deinde cum dixisset: Maledictus tu a terra que aperuit os suum accipere sanguinem fratris tui de manu tua, non dixit: Quoniam operaberis eam, sed ait: Quoniam operaberis terram, et non adiiciet uirtutem suam dare tibi. 47 Unde non est necesse eamdem terram intelligere operari Cain que aperuit os suum accipere sanguinem fratris de manu eius. Sed ideo maledictus intelligitur ab hac terra, quoniam operatur terram que non [nondum] adiiciet uirtutem suam dare illi. Id est, ideo populum Iudeorum maledictum agnoscit  et ostendit Ecclesia, quoniam occiso Christo adhuc operatur terrenam circumcisionem, terrenum sabbatum, terrenum azymum, terrenum pascha, que omnis terrena operatio habet occultam uirtutem intelligende gratie Christi, que non datur Iudeis in impietate et infidelitate perseuerantibus, quia Nouo Testamento reuelata est, et non transeuntibus ad Dominum: non eis aufertur [auferretur] uelamen quod in lectione ueteris Testamenti manet, quia in solo Christo euacuatur, non ipsa lectio ueteris Testamenti que habet absconditam uirtutem, sed uelamen quo absconditur. Unde Christo in cruce passo, uelum templi conscissum est, ut per Christi passionem reuelentur secreta sacramentorum fidelibus, ad bibendum eius sanguinem ore aperto in confessione  transeuntibus. Propterea populus ille sicut Cain adhuc operatur terram, adhuc exercet operationem legis carnaliter, que non ei dat uirtutem suam, quia in ea non intelligit gratiam Christi; propterea et in ipsa terra quam Christus portauit, id est in eius carne ipsi operati sunt salutem nostram crucifigendo Christum, qui mortuus est propter delicta nostra. Nec eis dedit eadem terra uirtutem suam, quia non iustificati sunt uirtute resurrectionis eius, qui resurrexit propter iustificationem nostram. Quia etsi crucifixus est in infirmitate, sed uiuit in uirtute Dei, sicut dicit Apostolus. Hec ergo est uirtus terre illius quam non ostendit impiis et incredulis, unde nec resurgens eis a quibus erat crucifixus apparuit, tanquam Cain operanti terram, ut granum illud seminaretur, non  ostendens eadem terra fructum uirtutis sue. Quoniam operaberis, inquit, terram, et non adiiciet uirtutem suam dare tibi; gemens et tremens eris in terra. Nunc ecce quis non uideat, quis non agnoscat in tota terra quacunque dispersus est ille populus quomodo gemat merore amissi regni, et tremat timore sub innumerabilibus populis Christianis? Ideoque respondit Cain et dixit: Maior est causa mea; si eiicis me hodie a facie terre, et a facie tua abscondar, et ero gemens et tremens super terram, et erit, omnis qui inuenerit me, occidet me. uere inde gemit et tremit ne, regno etiam terreno perdito, ista uisibili morte occidatur. Hanc dicit maiorem causam, quam illam quod ei terra non dat uirtutem suam, ne spiritaliter moriatur: carnaliter enim sapit, et abscondi  a facie Dei, id est iratum habere Deum, graue non putat, nisi ne inueniatur et occidatur. Carnaliter enim sapit tanquam operans terram cuius uirtutem non accipit. Sapere autem secundum carnem mors est, quam ille non intelligens, amisso regno gemit, et corporalem mortem tremit. Sed quid ei respondit Deus? Non sic, inquit, omnis qui occiderit Cain septem uindictas exsoluet, id est non sic quomodo dicis, non corporali morte interibit genus impium carnalium Iudeorum: quicunque enim eos ita perdiderit, septem uindictas exsoluet, id est, auferet ab eis septem uindictas quibus alligati sunt propter reatum occisi Christi, ut hoc toto tempore quod septenario dierum numero uoluitur, magis quia non interit  gens Iudea, satis appareat fidelibus Christianis quam subiectionem meruerunt [meruerint] qui superbo regno Dominum interfecerunt. Et posuit Deus in Cain signum, ne eum occidat omnis qui inuenerit. Hoc reuera multum mirabile est quemadmodum omnes gentes que a Romanis subiugate sunt in ritum Romanorum sacrorum transierint, eaque sacrilegia obseruanda et celebranda susceperint, gens autem Iudea, siue sub paganis regibus, siue sub Christianis, non amiserit signum legis sue quo a ceteris gentibus populisque distinguitur, et omnis imperator uel rex qui eos in regno suo inuenit, cum ipso signo eos inuenit nec occidit, id est non efficit ut non sint Iudei: certo quodam et proprio sue obseruationis signo a ceterarum gentium communione discreti,  nisi quicunque eorum ad Christum transierit, ut iam non inueniatur Cain, nec exeat a facie Dei, nec habitet in terra Naim; quod dicitur interpretari commotio, contra quod malum Deus rogatur in Psalmo: Ne dederis in motum pedes meos, et manus peccatorum non moueant me.



CAPUT LIX. Quod diuersis modis possit intelligi: Si recte offeras, recte autem non diuidas, peccasti, ex libro Xu de Ciuitate Dei.

Cum Deus locutus est ad Cain eo more quo cum primis hominibus per creaturam subiectam uelut eorum socius forma congrua loquebatur, quid ei profuit? Nonne conceptum scelus in necando fratre etiam post uerbum diuine admonitionis impleuit?  Nam cum sacrificia discreuisset amborum, in illius respiciens, huius despiciens, quod non dubitandum est potuisse cognosci signo aliquo attestante uisibili, et hoc ideo fecisset Deus quia mala erant opera eius, fratris uero eius bona, contristatus est Cain ualde, et concidit facies eius. Sic enim scriptum est: Et dixit Deus ad Cain: Quare tristis factus es, et quare concidit facies tua? Nonne si recte offeras, recte autem non diuidas, peccasti? quiesce, ad te enim conuersio eius, et tu dominaberis illius. In hac admonitione uel monitu quem Deus protulit ad Cain, illud quidem quod dictum est, »Nonne si recte offeras, recte autem non diuidas peccasti?« quia non elucet cur uel unde sit dictum, multos sensus peperit eius obscuritas, cum diuinarum Scripturarum quisque tractator  secundum fidei regulam id conatur exponere. Recte quippe offertur sacrificium cum offertur Deo uero, cui uni tantummodo sacrificandum est. Non autem recte diuiditur dum non discernuntur recte uel loca, uel tempora, uel res ipse que offeruntur, uel qui offert, et cui offertur, uel hi quibus ad uescendum distribuitur quod oblatum est, ut diuisionem hic discretionem intelligamus, siue cum offertur ubi non oportet, aut quod non ibi, sed alibi oportet, siue cum offertur quando non oportet, aut quod non tunc sed alias oportet, siue cum id offertur quod nusquam et nunquam penitus debuit, siue cum electiora, sibi eiusdem generis rerum tenet homo quam sunt ea que offert Deo, siue cum eius rei que oblata est  fit particeps profanus aut quilibet quem fas non est fieri. In quo autem horum Deo displicuerit Cain, facile non potest inueniri, sed quoniam Ioannes apostolus cum de his fratribus loqueretur: Non sicut Cain, inquit, qui ex maligno erat et occidit fratrem suum, et cuius rei gratia occidit, quia opera illius maligna fuerunt, fratris autem eius iusta, datur intelligi propterea Deum non respexisse in munus eius, quia hoc ipso male diuidebat, dans Deo aliquid suum, sibi autem, seipsum, quod omnes facti sunt [fecerunt] qui non Dei, sed suam sectantes uoluntatem, id est 48 non recto sed peruerso corde uiuentes, offerunt tamen Deo munus quo putant eum redimi, ut eorum non opituletur sanandis prauis cupiditatibus, sed explendis. Et hoc est terrene proprium ciuitatis  Deum uel deos colere: quibus adiuuantibus regnet in uictoriis et pace terrena, non caritate consulendi, sed dominandi cupiditate. Boni quippe ad hoc utuntur mundo ut fruantur Deo, mali autem contra ut fruantur mundo uti uolunt Deo, qui tamen eum uel esse uel res humanas curare iam credunt; sunt enim multo deteriores qui ne hoc quidem credunt. Cognito itaque Cain quod super eius germani sacrificium, nec super suum respexerit Deus, utique fratrem bonum mutatus imitari, non elatus debuit emulari, sed contristatus est, et concidit uultus eius. Hoc peccatum maxime arguit Deus, tristitiam de alterius bonitate, et hoc fratris; hoc quippe arguendo interrogauit dicens: Quare tristatus es, et quare concidit facies tua? quia enim fratri inuidebat, Deus uidebat et hoc  arguebat. Nam hominibus quibus absconditum est cor alterius, esse posset ambiguum et prorsus incertum utrum illa tristitia malignitatem suam, in qua se Deo displicuisse didicerat, an fratris doluerit bonitatem, que Deo placuit cum in sacrificium eius respexisset [aspexit], sed rationem reddens Deus cur eius oblationem accipere noluerit, ut sibi ipse potius merito quam ei frater immerito displiceret, cum esset iniustus non recte diuidendo, hoc est non recte uiuendo, et indignus cuius approbaretur oblatio, quam esset iniustior quod fratrem iustum gratis occidisset [odisset] ostendit, non tamen eum dimittens sine mandato sancto, iusto et bono: Quiesce, inquit, ad te enim conuersio eius, et tu dominaberis illius. Nunquid fratris? absit. Cuius igitur nisi peccati? Dixerat  enim, peccasti, tum deinde addidit: Quiesce, ad te enim conuersio eius, et tu dominaberis illius. Potest quidem ita intelligi ad ipsum hominem conuersionem esse debere peccati, ut nulli alii quam sibi sciat tribuere debere quod peccat. Hec enim est salubris penitentie medicina et uenie petitio non incongrua, ut ubi ait, ad te enim conuersio eius, non subaudiatur, erit, sed sit, precipientis uidelicet, non predicentis modo. Tunc enim dominabitur quisque peccato, si id sibi non defendendo preposuerit [proposuerit], sed penitendo subiecerit. Alioquin et illi seruiet dominanti, si patrocinium adhibuerit accidenti. Sed ut peccatum intelligatur concupiscentia ipsa carnalis, de qua dicit Apostolus: Caro concupiscit  aduersus spiritum. In cuius carnis fructibus et inuidiam commemorat, qua utique Cain stimulabatur et accendebatur in fratris exitium, bene subaudiatur [subauditur erit], id est ad te enim conuersio eius erit, et tu dominaberis illius; cum enim commota fuerit pars ipsa carnalis quam peccatum appellat Apostolus, ubi dicit: Non ego operor illud, sed quod habitat in me peccatum: quam partem animi etiam philosophi dicunt esse uitiosam, non que mentem debeat trahere, sed cui mens debeat imperare eamque ab illicitis operibus ratione cohibere. Cum ergo commota fuerit ad aliquid perperam committendum, si quiescatur et obtemperetur, dicente Apostolo: Ne exhibueritis membra uestra arma iniquitatis peccato; ad mentem domita et uicta conuertitur, ut subdite ratio dominetur.  Hoc precepit Deus huic qui facibus inuidie inflammabatur in fratrem, et quem debuerat imitari cupiebat auferri: Quiesce, inquit, manus a scelere contine, non regnet peccatum in mortali tuo corpore ad obediendum desideriis eius; nec exhibeas membra tua iniquitatis arma peccato, ad te enim conuersio eius, dum non adiuuatur relaxando, sed quiescendo frenatur, et tu dominaberis illius, ut cum forinsecus non permittitur operari, sub potestate mentis regentis et beneuolentis assuescat etiam intrinsecus non moueri. Dictum est tale aliquid in eodem diuino libro, et de muliere quando post peccatum Deo interrogante atque iudicante damnationis sententiam [sententias] acceperunt, in serpente diabolus et in se ipsis illa et maritus. Cum enim dixisset ei: Multiplicans  multiplicabo tristitias tuas et gemitum tuum, et in tristitia paries filios, deinde addidit: Et ad uirum tuum conuersio tua, et ipse tui dominabitur. Quod dictum est ad Cain de peccato uel de uitiosa carnis concupiscentia, hoc isto loco de peccatrice femina. Ubi intelligendum est uirum ad regendam uxorem animo carnem regenti similem esse oportere; propter quod dicit Apostolus: Qui diligit uxorem suam, seipsum diligit, nemo enim unquam carnem suam odio habuit. Sananda enim sunt hec sicut nostra, non sicut aliena damnanda. Sed illud Dei preceptum Cain sicut preuaricator accepit: inualescente quippe inuidentie uitio, fratrem insidiatus occidit. Talis erat terrene conditor ciuitatis. Quomodo autem significauerit etiam Iudeos a quibus Christus occisus est pastor  omnium hominum, quem pastor ouium pecorum prefigurabat Abel, quia in allegoria prophetica res est, parco nunc dicere, et quedam hinc aduersus Faustum Manicheum dixisse me recolo , quod post septem dies ex quo ingressus Ne in arcam factum est diluuium, quia in spe future quietis [spe future quietis] que septimo dic significata est baptizamur; quod preter arcam omnis caro quam terra sustentabat diluuio consumpta [consummata] est, quia preter Ecclesie societatem aqua baptismi, quamuis eadem sit, non solum non ualet ad salutem, sed ualet potius ad perniciem; quod quadraginta diebus et quadraginta noctibus pluit, quia omnis reatus peccatorum qui in decem preceptis legis  admittitur per uniuersum orbem terrarum qui quatuor partibus continetur. Decem quippe quater ducta quadraginta fiunt. Siue ille reatus quod ad dies pertinet ex rerum prosperitate, siue quod ad noctes ex rerum aduersitate contractus sit, sacramento baptismi celestis abluitur.



CAPUT LX. De septenario requiei et octonario resurrectionis numero, uel de emissione corui et columbe: item ex libro XII contra Faustum.

Et quod uicesimus et septimus dies mensis commemoratur ad eiusdem quadrature significationem pertinet, que iam ex [in] quadratis lignis exposita est. Sed hic euidentius quia nos ad omne opus bonum paratos, id est quodammodo conquadratos, Trinitas per  ficit in memoria qua Deum recolimus, in intelligentia qua cognoscimus, in uoluntate qua diligimus: tria enim ter et hoc ter fiunt uiginti septem, qui est numeri ternarii quadratus. Quod septimo mense arca sedit, hoc est requieuit, ad illam septimam requiem significatio recurrit, et quia perfecti requiescunt, ibi quoque illius quadrature numerus iteratur. Nam uicesima septima die secundi mensis commendatum est hoc sacramentum. Et rursus uicesima septima die septimi mensis eadem commendatio confirmata est, cum arca requieuit. Quod enim promittitur in spe, hoc exhibetur in re. Porro quia ipsa septima requies cum octaua resurrectione coniungitur ; quia ergo septima requies cum octaua resurrectione coniungitur, et hoc in sacramento regenerationis nostre, id est in baptismo altum profundumque mysterium est: quindecim cubitis supercreuit aqua excedens altitudinem montium, id est hoc sacramentum transcendit omnem sapientiam superborum. Septem quippe et octo coniuncta quindecim fiunt, et quia septuaginta a septem, et octoginta ab octo denominantur, coniuncto utroque numero centum quinquaginta diebus exaltata est aqua, eamdem nobis commendans atque confirmans altitudinem baptismi in consecrando nouo homine, ad tenendam  quietis et resurrectionis fidem. Quod post dies quadraginta emissus coruus, non est reuersus, aut aquis utique interceptus, aut aliquo supernatante cadauere illectus, significat homines immunditia cupiditatis teterrimos, et ob hoc ad ea que foris sunt in hoc mundo nimis intentos, aut rebaptizati, aut ab his quos preter arcam, id est preter Ecclesiam baptismus occidit, seduci et teneri. Quod columba emissa non inuenta requie reuersa est, ostendit per Nouum Testamentum requiem sanctis in hoc mundo non esse promissam, post quadraginta enim dies emissa est, qui numerus uitam que in hoc mundo agitur significat; denique post septem dies dimissa, propter illam septenariam operationem  spiritalem, oliue fructuosum surculum retulit, quo significaret nonnullos etiam extra Ecclesiam baptizatos, si eis pinguedo non defuerit caritatis, posteriore tempore, quasi uespere, in ore columbe tanquam in osculo pacis, ad unitatis societatem posse perduci; quod post alios septem dies dimissa reuersa non est, significat finem seculi, quando erit sanctorum requies: non adhuc in sacramento spei quo in hoc tempore consociatur Ecclesia, quandiu bibitur quod de Christi latere manauit, sed iam in ipsa perfectione salutis eterne, cum tradetur regnum Deo et Patri, ut in illa perspicua contemplatione incommutabilis ueritatis, nullis mysteriis corporalibus egeamus.



CAPUT LXI.  De mandatis Dei ad Ne post diluuium, ex eodem libro XII contra Faustum.

Cur animalia quamuis et munda et immunda in arca fuerint, tamen post egressum de arca non offerantur Deo in sacrificium nisi munda? Quid sibi deinde uelit Deo loquente ad Ne, et tanquam rursus ab exordio, quia multis modis eadem significari oportebat figuram Ecclesie, commendante, quod progenies eius benedicitur, ad implendam terram, quod dantur eis in escam cuncta animalia, sicut in illo disco Petro dicitur: Macta et manduca.



CAPUT LXII. Ne caro cum sanguine manducetur.

Quod eiecto sanguine iubentur manducare, ne uita  pristina quasi suffocata in conscientia teneatur, sed habeat tanquam effusionem per confessionem. Quod testamentum posuit Deus inter se et homines, atque omnem animam uiuam ne perdat eam diluuio, arcum qui apparet in nubibus, qui nunquam nisi de sole resplendet. Illi enim non pereunt diluuio separati ab Ecclesia, qui in Prophetis et omnibus diuinis Scripturis tanquam in Dei nubibus agnoscunt Christi gloriam, non querunt suam. uerum ne adoratores huius solis amplius intumescant, sciant ita significari Christum aliquando per solem, sicut per leonem, per agnum, per lapidem, cuiusdam similitudinis causa, non proprietatis substantia. Iam uero illud quod de uinea quam plantauit inebriatus Ne, nudatus est in domo sua, cui non appareat Christus in gente sua  passus? Tunc enim nudata est mortalitas carnis eius, Iudeis scandalum, gentibus stultitia, ipsis autem uocatis Iudeis et gentibus, tanquam Sem et Iaphet, Dei uirtus et Dei sapientia, quia quod stultum est Dei, sapientius est quam homines, et quod infirmum est Dei, fortius est quam homines. Proinde in duobus filiis maximo et minimo, duo populi figurati, unam uestem a tergo portantes, sacramentum scilicet iam preterite atque transacte dominice passionis, nuditatem patris neque intuentur, quia in Christi necem non consentiunt; et tamen honorant uelamento tanquam scientes unde sint nati. Medius autem filius, id est populus Iudeorum, ideo medius, quia nec primatum apostolorum tenuit, nec ultimus in gentibus  credidit. uidit nuditatem patris, quia consensit in necem Christi et nuntiauit foras fratribus. Per eum quippe manifestatum est et quodammodo publicatum quod erat in prophetia secretum, ideoque fit seruus fratrum suorum. Quid est enim aliud hodieque gens ipsa, nisi quedam scriniaria Christianorum baiulans Legem et Prophetasad testim onium assertionis Ecclesie, ut nos honoremus per sacramentum quod nuntiat illa per litteram? Quem non autem excitet? quem non uel informet uel confirmet in fide? Quod ita benedicuntur duo illi qui nuditatem patris honorauerunt, quamuis auersi, uelut quibus factum scelerate uinee displicuerit. Benedictus, inquit, Dominus Deus Sem. Quanquam enim sit Deus omnium gentium, quodammodo tamen proprio uocabulo, et  in ipsis iam gentibus dicitur Deus Isrel; et unde hoc factum est, nisi ex benedictione Iaphet? In populo enim gentium totum orbem terrarum occupauit Ecclesia. Hoc prorsus prenuntiabatur cum diceretur: Letificet Deus Iaphet, et habitet in domibus Sem.



CAPUT LXIII. De Abraham exeunte de terra sua, de Ioseph uendito et honorato, de exitu Isrelis ex Aegypto. Contra Faustum libro XII.

Christum dicitis ab Isreliticis prophetis non esse predictum, cui predicendo omnes ille pagine uigilant, si eas perscrutari pietate, quam exagitare leuitate malletis. Quis alius in Abraham exiit de terra sua et de cognatione, ut apud exteros ditaretur et locupletaretur, nisi qui, relicta terra et cognatione  Iudeorum, unde secundum carnem natus est, apud gentes ita prepollet et preualet ut uidemus? Quis alius in Isaac lignum sibi portaret [portabat] ad uictimam, nisi qui crucem sibi ad passionem ipse portauit? Quis alius aries immolandus in uepre cornibus adherebat, nisi qui crucis patibulo pro nobis offerendus affigebatur? Quis alius in angelo cum Iacob luctatus, cum sibi preualentem quasi fortiorem infirmior uictusque uictorem, partim benedicit, partim latitudinem femoris eius claudam reddit, nisi qui preualere aduersum se passus populum Isrel quosdam qui crediderunt benedixit in eis, latitudo autem femoris Iacob in multitudine carnalis populi claudicauit? Quis alius lapis positus ad caput Iacob ut nominatim quodammodo exprimeretur etiam unctus est,  nisi caput uiri Christus? Quis enim Christum nescit ab unctione appellari? Qui etiam hoc ipsum in Euangelio commemorans, et de se figuratum apertissime testificans, cum quemdam Nathanelem dixisset uere Isrelitam in quo dolus non esset, et cum ille, tanquam lapidem illum habens ad caput, confessus eum esse [F. esset] Filium Dei et regem Isrel, ista confessione quodammodo ungens lapidem, id est ipsum esse confitens Christum, ibi opportune Dominus etiam illud commemorauit quod uidit Iacob qui per benedictionem appellatus est Isrel. Amen dico uobis, inquit, uidebitis celum apertum et angelos Dei ascendentes et descendentes super Filium hominis. 50 Hoc enim Isrel uiderat, cum illum lapidem ad caput habebat a terra in  celum, scalas per quas ascendebant et descendebant angeli Dei, in quibus significati sunt euangeliste predicatores Christi. Ascendentes utique cum ad intelligendam eius supereminentissimam diuinitatem excedunt uniuersam creaturam, ut eum inueniant, in principio Deum apud Deum, per quem facta sunt omnia. Descendentes autem, ut eum inueniant factum ex muliere, factum sub lege, ut eos qui sub lege erant redimeret; in illo enim scala a terra usque in [ad] celum, a carne [usque] ad spiritum, quia in illo carnales proficiendo uelut ascendendo spiritales fiunt. Ad quos lacte nutriendos etiam ipsi spiritales descendunt quodammodo cum eis non possunt loqui, quasi spiritalibus sed quasi carnalibus: sic et ascenditur et descenditur super Filium hominis. Filius enim hominis  sursum in capite nostro, quod est ipse Saluator, et filius hominis deorsum in corpore suo, quod est Ecclesia. Ipsum et scalas intelligimus, quia ipse dixit: Ego sum uia. Ad ipsum ergo ascenditur ut in excelsis intelligatur, et ad ipsum descenditur, ut in membris suis paruulis nutriatur [ut in membris sui paruuli nutriantur]; et per illum ascenditur et descenditur: exemplum quippe eius sequentes predicatores eius, non solum se erigunt ut eum sublimiter spectent [exspectent], sed etiam humiliant, ut eum temperanter annuntient. uidete Apostolum ascendentem: Siue, inquit, mente excessimus Deo, et uidete descendentem: Siue, inquit, temperantes sumus uobis. Dicat per quem ascenderit et descenderit. Charitas, inquit, Christi compellit nos iudicantes hoc, quoniam  si unus pro omnibus mortuus est, ergo omnes mortui sunt, et pro omnibus mortuus est, ut qui uiuunt, iam non sibi uiuant, sed ei qui pro eis mortuus est et resurrexit. Hec in Scripturis sanctis sancta spectacula quem non delectant, sanam doctrinam non sustinet [sustinens], ad fabulas conuertitur, et ille quidem fabule animos [animas] in qualibet corporis etate pueriles uaria quadam delectatione sollicitant. Sed nos iam corpus Christi agnoscimus [agnoscamus], in Psalmo uocem nostram, ut dicamus ei: Narrauerunt mihi iniusti delectationes, sed non sicut lex tua, Domine. Christus mihi ubique illorum librorum, ubique illarum Scripturarum peragranti et anhelanti in sudore illo damnationis humane, siue ex aperto, siue ex occulto occurrit et reficit. Ipse mihi et ex nonnulla difficultate inuentionis sue desiderium inflammat,  ut quod [quo id quod] inuenero auide sorbeam medullisque reconditum salubriter teneam. Ipse mihi in Ioseph innuit [innuitur], qui persequentibus et uendentibus fratribus in Aegypto post labores honoratur. Didicimus enim labores Christi in orbe gentium, quem significabat Aegyptus, per uarias passiones martyrum, et nunc uidemus honorem Christi in eodem orbe terrarum erogatione frumenti sui sibi omnia subiugantis. Ipse mihi innuit [innuitur] in uirga Mosi, que, in terra serpens effecta, eius mortem figurauit a serpente uenientem; sed quod apprehensa cauda, significat posterius, peractis iam omnibus in fine actionibus [actionis], ad id quod fuerat resurgendo  reuertitur, ubi per uite reparationem morte consumpta nichil serpentis apparet. Nos quoque corpus eius in eadem mortalitate per lubrica temporum uoluimur, sed fine nouissimo uelut cauda seculi per manum, id est per potestatem iudicii, ne ultra prolabatur, apprehensa reparabimur, et nouissima inimica morte destructa resurgentes in dextra [dextera Dei] uirga regni erimus. Iam de exitu Isrel ex Aegypto, non ego sed Apostolus loquitur: Nolo autem uos ignorare, fratres, quia [quoniam] patres nostri omnes sub nube fuerunt, et omnes per mare transierunt, et omnes in Mose baptizati sunt in nube et in mari, et omnes eamdem escam spiritalem manducauerunt, et omnes eumdem potum spiritalem biberunt: bibebant autem de spiritali sequente [consequente] petra, petra autem erat Christus. Exponendo unum, in cetera introduxit  intellectum. Si enim petra Christus propter firmitatem, cur non et manna Christus, tanquam panis uiuus, qui de celo descendit? quo uere qui uescuntur spiritaliter uiuunt: nam illi ueterem figuram carnaliter accipientes mortui sunt. Sed cum dicit Apostolus, eumdem cibum spiritalem manducauerunt, ostendit et illud spiritaliter intelligi in Christo, sicut et potum, cur spiritalem dixisset, aperuit cum subiunxit, Petra autem erat Christus; quo aperto cuncta fulserunt. Cur non ergo et nubes Christus et columna, quia rectus, et firmus, et fulciens infirmitatem nostram, per noctem lucens, per diem non lucens, ut qui non uident uideant, et qui uident ceci fiant? Rubet [Nubes] et mare Rubrum, baptismus utique Christi sanguine consecratus, hostes sequentes  a tergo moriuntur, peccata preterita. Ducitur populus per desertum: baptizati omnes nondum perfruentes promissa patria, sed quod non uident sperando et per patientiam exspectando, tanquam in deserto sunt, et illic laboriose et periculose tentationes ne reuertantur corde in Aegyptum, nec ibi tamen Christus deserit, nam et illa columna non recedit. Et amare aque ligno dulcescunt, quia inimici populi, signo crucis Christi honorificato, mansuescunt, et duodecim fontes, septuaginta palme arbores irrigantes apostolicam gratiam prefigurant populos in septenario numero decuplato rigantem, ut per septiformis spiritus donum legis Decalogus impleatur. Et hostis intercludere molitus uiam, extentis Mosis manibus, signo crucis dominice superatur; et morsus mortiferi  serpentum, exaltato et respecto eneo serpente sanatur [sanantur], quod uerbis Domini declaratur: Sicut exaltauit, inquit, Moses serpentem in eremo, sic oportet exaltari Filium hominis, ut omnis qui credit in eum non pereat, sed habeat uitam eternam. Itane etiam ista non clamant? tantane est surditas? Fit pascha in occisione ouis, occiditur Christus de quo in Euangelio dicitur: Ecce agnus Dei, ecce qui tollit peccata mundi. Prohibentur qui pascha faciunt ossa frangere, non franguntur in cruce ossa Domini; attestatur euangelista hinc esse dictum: Os eius non comminuetis. Sanguine illiniuntur postes, ut pernicies depellatur: signantur signo dominice passionis  in frontibus populi, ad tutelam salutis. Datur ibi lex L die post actum pascha, uenit Spiritus sanctus L die post Domini passionem. Dicitur illic scripta lex digito Dei, dicit Dominus de Spiritu sancto: Si in digito Dei eiicio demonia. Et clamat Faustus, oculis clausis, nichil se in illis litteris inuenisse quod ad Christi prenuntiationem pertineat! Quid autem mirum, si oculos habeat ad legendum, et cor ad intelligendum non habeat, qui positus ante ostium clausum diuini secreti, non fide pietatis pulsat, sed elatione impietatis insultat? plane ita sit, ita fiat. Iustum est enim claudatur superbis ianua salutis; ueniat mansuetus quem docet Dominus uias suas. uideat et hec illis in libris, et cetera, uel omnia, uel quedam qualia credat in omnibus; uideat introducentem populum in  terram promissionis. Neque enim hoc temere ab initio uocabatur, sed ex ipsa dispensatione nomine mutato iehsu appellatus est. uideat botrum de terra promissionis in ligno pendentem. uideat in Iericho tanquam in hoc mortali seculo meretricem, de qualibus ait Dominus quod precedant superbos in regno celorum, per fenestram domus sue tanquam per os corporis sui coccum mittentem, quod est utique sanguinis signum propter remissionem peccatorum confiteri ad salutem. uideat muros ipsius ciuitatis, tanquam munitiones mortalis seculi septies circumacta Testamenti arca, cecidisse, sicut nunc per tempora que septem dierum uicissitudine dilabuntur, Testamentum Dei circuit totum orbem terrarum, ut in fine temporum mors nouissima  51 inimica destruatur, et ex impiorum perditione unica domus, tanquam unica Ecclesia, liberetur, mundata turpitudine fornicationis per fenestram confessionis in sanguine remissionis. uideat tempora primo Iudicum, postea Regum, sicut erit primo iudicium, postea regnum, inque ipsis temporibus iudicum et regnum iterum atque iterum multis et uariis modis Christum Ecclesiamque figurari. Quis erat in Samson obuium leonem necans, cum, petende uxoris causa, ad alienigenas tenderet, nisi qui Ecclesiam uocaturus ex gentibus dixit: Gaudete, quia ego uici seculum? Quid sibi uult in ore ipsius leonis occisi fauus extructus, nisi quia ecce conspicimus leges ipsas regni terreni, que aduersus Christum ante fremuerant, nunc iam perempta feritate dulcedini  euangelice predicande etiam munimenta prebere? Quid [Que] est illa mulier plena fiducie, hostis tempora ligno transfigens, nisi fides Ecclesie cruce Christi regna diaboli perimens? Quid uellus complutum area sicca, et postea compluta area sicco uellere, nisi primo una gens Hebreorum habens occulte in sanctis mysterium Dei quod est Christus, quo mysterio totus orbis uacuus erat? Nunc autem in manifestatione, totus orbis id habet, illa uacuata est. Quid iam regum temporibus, ut inde pauca commemorer? nonne ab ipso exordio commutatum sacerdotium in Samuelem reprobato Heli, et commutatum regnum in Dauid reprobato Saule, clamat prenuntiatori [prenuntiari] nouum sacerdotium nouumque regnum reprobato  probato uetere, quod umbra erat futuri, in Domino nostro Iesu Christo uenturum [regnum et sacerdotium]? Nonne ipse Dauid, cum panes propositionis manducauit, quod non licebat manducare nisi sacerdotibus, in una persona utrumque futurum, id est in uno Christo Iesu regnum et sacerdotium figurauit? Nonne cum decem tribus a templo separate sunt et due derelicte, satis indicat quod de tota ipsa gente Apostolus ait: Reliquie per electionem gratie salue facte sunt? Pascitur Elias tempore famis a coruis mane afferentibus panem et ad uesperam carnes, et Manichei non intelligunt in illis libris Christum, cui quodammodo salutem nostram esurienti confitentur peccatores fidem primitias spiritus nunc habentem, in fine autem uelut ad uesperam seculi etiam carnis  resurrectionem. Mittitur Elias pascendus ad alienigenam uiduam que uolebat duo ligna colligere priusquam moreretur: non hic solo ligni nomine, sed etiam numero lignorum signum crucis exprimitur; benedicitur farina eius et oleum, fructus et hilaritas caritatis, que impenditur, non deficit. Hilarem enim datorem diligit Deus. Eliseo pueros insultantes, et clamantes, Calue, calue! bestie comedunt: puerili stultitia perridentes Christum in loco Caluarie crucifixum inuasi a demonibus pereunt. Mittit Eliseus per seruum baculum super mortuum, et non reuiuiscit, uenit ipse, coniungit et coaptat se morti eius, et reuiuiscit: misit sermo Dei legem per seruum suum, nec profuit in peccatis mortuo generi humano, que tamen non sine causa missa est. Ille enim misit  qui sciret eam prius esse mittendam. uenit ipse, conformauit se nobis factus particeps mortis nostre, et uiuificati sumus. Cum securibus ligna cederentur, de ligno ferrum exsiliens in profundum fluminis mersum est, atque in lignum desuper ab Eliseo proiectum reuersum est. Ita cum impios Iudeos per corpus operata presentia Christi tanquam infructuosas arbores cederet, quiade illo Ioannes dixerat, Ecce securis ad radices arborum posita est, ab eis interueniente passione corpus ipsum deseruit in inferni profunda descendens, quo in sepultura desuper posito, tanquam ad manubrium suum spiritu redeunte surrexit. Quam multa preteream, breuitatis necessitate constrictus, norunt qui legunt. Iam ipsa in Babyloniam transmigratio, quo etiam spiritus Dei per  Ieremiam prophetam iubet ut pergant et orent pro eis ipsis, in quorum regno peregrinantur, quod in illorum pace etiam pax esset istorum, et edificarent domos, et nouellarent uineas, et plantarent hortos, quis non agnoscat quid prefigurauerit qui attenderit ueros Isrelitas, in quibus dolus non est, per apostolicam dispensationem cum euangelico sacramento ad regnum gentium transmigrasse. Unde nobis Apostolus, tanquam Ieremiam replicans, dicit: uolo ergo primum [primo] omnium fieri deprecationes, gratiarum actiones pro omnibus hominibus, pro regibus et his qui in sublimitate sunt, uti quietam et tranquillam uitam agamus in omni pietate et caritate. Hoc enim bonum et acceptum est coram Saluatore nostro  Deo, qui omnes homines uult saluos fieri, et in agnitionem ueritatis uenire. Ex hoc quippe etiam illis credentibus constructa sunt domicilia pacis; basilice Christianorum congregationum, et nouellate uinee populi fidelium et plantatio horti, ubi etiam inter omnia olera granum illud sinapis regnat, sub cuius umbraculis longe lateque porrectis, etiam altipetax superbia gentium, tanquam in celi uolatilibus confugiendo requiescit. Nam quod etiam post septuaginta annos secundum eiusdem Ieremie prophetiam reditur ex captiuitate, et templum renouatur, quis fidelis Christianus non intelligat post euoluta tempora, que septenarii dierum numeri repetitione transcurrunt, etiam nobis, id est Ecclesie Dei, ad illam celestem Ierusalem ex huius seculi peregrinatione redeundum?  per quem, nisi per Iesum Christum uere sacerdotem magnum, cuius figuram gerebat ille iehsu sacerdos magnus illius temporis quo templum edificatum est post captiuitatem, quem propheta Zacarias uidit in sordido habitu, deuictoque diabolo, qui ad eius accusationem stabat, ablatam illi sordidam uestem, et datum indumentum honoris et glorie: sicut corpus Iesu Christi quod est Ecclesia, aduersario in fine temporum per iudicium superato, a luctu peregrinationis in gloriam sempiterne salutis assumitur, quod etiam in psalmo dedicationis Domus apertissime canitur: Conuertisti luctum meum in gaudium mihi, coneidisti saccum meum, et accinxisti me letitia ut cantet tibi gloria mea, et non compungar.



CAPUT LXIII.  Quedam peccata manifesta ex pena uenire quorumdam occultorum comprobat peccatorum: ex libro XIII contra Faustum.

Quid ergo peccauerunt Iudei si Deus illos excecauit, ne Christum agnoscerent, quantum possemus, imbuendo rudi homini ostenderemus ex aliis occultis peccatis Deo cognitis uenire iustam penam huius cecitatis, quod non solum dixisse Apostolum de quibusdam: Propter hoc tradidit illos Deus in concupiscentia cordis eorum, uel in reprobum sensum, ut faciant que non conueniunt, uolentem ostendere quedam peccata manifesta ex pena uenire quorumdam occultorum, sed nec ipsos hoc tacuisse prophetas demonstraremus. Nam ne pergam longius, idem Ieremias eo ipso loco ubi ait: Et homo est, et quis  agnoscet eum? ne quasi hoc ipso excusati essent Iudei quia non cognouerunt; si enim cognouissent, sicut Apostolus dicit, nunquam Dominum glorie crucifixissent; sequitur: Et ostendit oculi eorum meriti fuisse [occulti eorum meriti fuisse] ut non agnoscerent. Ait enim: Ego Dominus interrogans corda, probans renes ut dem unicuique secundum uiam eius, et secundum fructum studiorum eius.



CAPUT LXIu. De eo quod scriptum est: Maledictus omnis qui pendet in ligno. Contra Faust.

uideamus ex occasione calumniantium hereticorum quomodo illud sacramentum fidelibus exponatur. Mors hominis ex pena peccati est, unde et ipsa  peccatum dicitur. Non quia peccat homo dum moritur, sed quia ex peccato factum est ut moriatur, sicut alio modo dicitur lingua 52 proprie caro, que intra dentes sub palato mouetur, et alio modo dicitur lingua quod per linguam fit, secundum quem modum dicitur alia lingua Greca, alia Latina. Et manus alio modo dicuntur ipsum proprie corporis membrum quod mouemus ad operandum, et alio modo manus dicit [dicitur] scriptura, que fit per manum. Dicimus enim probata est manus eius, lecta est aduersus eum manus eius, habeo manum tuam, recipe manum tuam. Manus utique proprie membrum est hominis. Non autem opinor illam scripturam membrum esse hominis, et tamen dicitur manus eo quod manu facta sit: sic et peccatum, non tantum ipsum opus malum quod  pena dignum est, sed etiam ipsa mors que peccato facta est, peccatum appellata est. Illud itaque peccatum quo reus esset mortis non commisit Christus, illud autem alterum, id est mortem que peccato inflicta est humane nature suscepit pro nobis. Hoc suspendit in ligno, hoc maledictum est per Moysen ubi mors damnata est ne regnaret, et maledicta est ut periret. Quapropter per Christi tale peccatum damnatum est et nostrum peccatum ut nos liberaremur, ne regnante peccato nos damnati remaneremus. Quid ergo miratur Faustus maledictum esse peccatum, maledictam esse mortem, maledictam esse mortalitatem carnis sine peccato Christi, ex peccato tamen hominis etiam in Christo factam? ex Adam quippe corpus assumpsit, quia ex Adam uirgo Maria que peperit  Christum. Dixerat autem Deus in paradiso, Qua die tetigeritis, morte moriemini. Hoc est maledictum quod pependit in ligno. Ille neget Christum maledictum, qui negat et mortuum, qui autem confitetur mortuum, et negare non potest mortem de peccato esse, et ob hoc etiam ipsam peccatum uocari. Audiat Apostolum dicentem quoniam uetus homo noster simul cum illo crucifixus est, et intelligat quem maledictum Moyses dixerit. Ideoque secutus Apostolus ait de Christo, Factus pro nobis maledictum, sicut non timuit dicere Pro omnibus mortuus est. Hoc est enim, mortuus est quod maledictus, quia mors ipsa ex maledicto est, et maledictum est omne peccatum, siue ipsum quod fit ut sequatur supplicium, siue ipsum supplicium quod alio modo uocatur peccatum, quia fit ex  peccato. Suscepit autem Christus sine reatu supplicium nostrum ut inde solueret reatum nostrum, et finiret etiam supplicium nostrum. Ex ingenio meo ista dixerim, si non Apostolus toties hoc inculcat ut et dormientes excitet et calumniantes suffocet. Misit Deus, inquit, Filium suum in similitudinem carnis peccati, ut de peccato damnaret peccatum in carne. Non erat illa ergo caro peccati, quia non de traduce mortalitatis in Mariam per masculum uenerat, sed tamen quia de peccato est mors. Illa autem caro quamuis ex uirgine tamen mortalis fuit, eo ipso quo mortalis erat, similitudinem habebat carnis peccati. Hoc appellat etiam peccatum consequenter dicens, Ut de peccato damnaret peccatum in carne. Item alio loco: Eum, inquit, qui non nouerat  peccatum, peccatum pro nobis fecit, ut nos simus iustitia Dei in ipso. Cur ergo timeret Moyses, dicere maledictum, quod Paulus non timuit dicere peccatum? Plane hoc Propheta et preuidere debuit et predicere paratus ab hereticis cum Apostolo reprehendi. Quisquis enim reprehenderit Prophetam dixisse maledictum, cogitur reprehendere Apostolum dixisse peccatum. Nam utique maledictum comes peccati est, nec ideo maior inuidia est, quod addiderit Deo ut diceret: Maledictus Deo omnis qui pependit in ligno. Nisi enim Deus odisset peccatum et mortem nostram non ad suscipiendam atque delendam Filium suum mitteret. Quid ergo mirum simale dictum est Deo quod odit Deus? Tanto enim libentius nobis donat immortalitatem, que futura est Christo ueniente, quanto  misericordius odit mortem nostram que in ligno pependit Christo moriente. Quod autem additum est, omnis, ut diceretur Maledictus omnis qui in ligno pependit [pependerit], non sane Moses minus preuidit etiam iustos in cruce futuros, sed bene preuidit hereticos ueram mortem Domini negaturos, et ideo uolentes ab hoc maledicto Christum seiungere, ut a mortis etiam ueritate seiungerent. Si enim uera illa mors non erat, nullum maledictum Christo crucifixo pependit in ligno, quia nec uere crucifixus est. Sed contra longe futuros hereticos quam de longe clamat Moses, sine causa tergiuersamini, quibus displicet ueritas mortis Christi: Maledictus omnis qui pependit in ligno: non ille aut ille, sed omnis omnino! Etiamne et Filius Dei? etiam prorsus. Nam hoc est  quod non uultis: inde satagitis, inde seducitis. Displicet enim uobis maledictus pro nobis, quia displicet mortuus pro nobis. Tunc enim extra maledictum illius Adam si extra illius mortem. Cum uero ex homine et pro homine mortem suscepit ex illo et pro illo, etiam maledictum, quod morti comitatur, suscipere non dedignatus est, etiam ille prorsus, etiam ille Filius Dei semper uiuus in sua iustitia, mortuus autem propter delicta nostra, in carne suscepta ex pena nostra, ac per hoc additum est, omnis, ne Christus ad ueram mortem non pertinere diceretur, si a maledicto, quod morti coniunctum est, insipienti honorificentia separaretur. Quia autem ex ueritate euangelica fidelis est, intelligit tam non esse contumeliam Christi ex ore Mosi, cum eum dixit maledictum  non ex diuinitate maiestatis sue, sed ex conditione pene nostre, ex qua in ligno suspensus est; quam non est laus Christi ex ore Manicheorum, cum eum negarent [negant] carnem habuisse mortalem, in qua ueram mortem pateretur? quia ex illo prophetico maledicto laus intelligitur humilitatis, ex isto heretico quasi honore crimen obiicitur falsitatis. Si ergo negas maledictum, nega mortuum; si negas mortuum, non iam contra Mosen, sed contra Apostolos dimicas. Si autem confiteris mortuum, confitere suscepisse penam peccati nostri sine peccato nostro. Iam uero ubi audis penam peccati, aut ex benedictione crede uenientem, aut ex maledictione. Si ex benedictione uenit pena peccati, opta esse semper  in pena peccati; si autem optas inde liberari, crede per diuine sententie iustitiam ex maledictione uenisse. Confitere ergo maledictum suscepisse pro nobis quem confiteris mortuum esse pro nobis, nec aliud significare uoluisse Mosen cum diceret: Maledictus omnis qui in ligno pependit. Poterat enim dicere, maledictus omnis mortalis, aut maledictus omnis moriens, sed hoc est quod asserit prophetia, quia sciebat Christi mortem in cruce pensuram, et futuros hereticos qui dicerent: Pependit quidem in ligno, sed specie quadam, non ut uere moreretur. Clamando ergo Maledictus, nichil aliud clamauit, nisi quia uere mortuus est, sciens mortem hominis peccatoris, quam sine peccato ipse suscepit, de illo maledicto uenientem quod dictum est: Si tetigeritis, morte moriemini. Ad hoc  pertinet et serpens ille in ligno suspensus, quo significaretur, non falsam mortem Christum finxisse, sed illam ueram in ligno passionis sue suspendisse, in quam serpens ille hominem malesuadendo deiecit. Quam ueram mortem nolunt isti conspicere, et ideo non sanantur a ueneno serpentis, sicut in eremo quicunque illum attenderet sanabatur. Itaque fatemur ab imperitis dici aliud esse affigi ligno, aliud in ligno pendere. Sic enim quidam putant soluendam esse istam questionem, ut Iudam dicant a Mose maledictum, qui laqueo se suspendit, quasi primo [primum] nouerint utrum ex ligno an ex lapide se ille suspenderit. Sed uerum est quod et Faustus commemorauit Aposlum non sinere aliud intelligere quam de Christo esse topredictum: sed talis imperitia nonnullorum catholicorum  uenatio Manicheorum est. Tales enim 53 solent insectari, tales suis fallaciis irretire, tales in eos cecideramus, tales heseramus, tales non uiribus nostris, sed Dei misericordia eruti sumus.



CAPUT LXu. De eo quod ait Moses, uidebis uitam tuam pendentem, et non credes uite tue, ex libro XuI contra Faustum.

Quasi uero quidquam sit peius inter maledicta que Iudeis pro merito superbe impietatis acciderunt, quam uidere uitam suam, id est Filium Dei pendentem, et non credere uite sue. Maledicta enim cum ex prophetia dicuntur, non sunt de malo uoto imprecantis, sed prescio spiritu denuntiantis. Nam illa que de malo uoto sunt prohibentur cum dicitur:  Benedicite et nolite maledicere. Hec autem sepe inueniuntur in sermone sanctorum, sicut apostolus Paulus: Alexander, inquit, erarius multa mala mihi ostendit, reddet illi Dominus secundum opera sua. Nam et illud tanquam stomachatus et indignatus, etiam male optasse uidetur Apostolus: Utinam abscindantur qui uos conturbant! Quod utique, si consideres personam scribentis, magis eum elegantissimo ambiguo bene optasse intelliges. Sunt enim spadones qui se ipsos absciderunt propter regnum celorum. Quod in his quoque uerbis Faustus sapuisset, si pium palatum ad escas dominicas attulisset, sic enim sonuit fortasse Iudeis quod dictum est, uidebis uitam tuam pendentem, et non credes  uite tue, ut inter minas et dolos hostium suorum uitam suam uidentes ex incerto pendere, uictores esse non crederent. Sed filius Euangelii cum audit, Ille enim de me scripsit, in hac ipsa ambiguitate sententie uidet quid prophete porcis proiiciant, quid hominibus innuant, statimque illi occurrit uita hominum Christus pendens, eique non credentes Iudei ob hoc ipsum quia pendentem uident. Et alius quidem aliquis cito diceret inter cetera maledicta, que in lectione ad aliquid de Christo intelligendum non pertinent, hoc solum ibi esse de Christo quod scriptum est: uidebis uitam tuam pendentem, et non credes uite tue. Neque enim fieri non posset ut inter diuersa maledicta que impio populo prophetice prenuntiabantur, hoc quoque poneretur. Sed ego et qui mecum aliquanto attentius cogitant euangelicam illam  dominicamque sententiam qua non ait: Ille enim et de me scripsit, ut et alia que ad Christum non pertinent scripsisse crederetur, sed ait, De me ille scripsit, ut omnem Scripture illius intentionem nonnisi ad intelligendam Christi gratiam perscrutando consuleremus; etiam cetera in ista lectione maledicta propter Christum predicta cognoscimus.



CAPUT LXuI. Quare quies sabbati etiam in sepultura dominica possit intelligi, et octaui diei circumcisio exspoliationem significet mortalitatis, ex eodem libro XuI contra Faustum.

Illud sabbatum quod imperite atque impie deridetis, nisi et ipsum inter prophetias que de Christo scripte sunt haberet intellectum, non ei Christus  sic attestaretur: qui cum propria uoluntate, sicut ipse in eius laude posuisti, pateretur, ideoque tempora passionis et resurrectionis sue haberet in potestate, id egit, ut caro eius in sepultura sabbato requiesceret ab omnibus operibus suis, ut, tertio die resurgens, quem dominicum dicimus, qui post sabbatum numeratur, octauus etiam circumcisionem octaui diei ad se prophetandum pertinere declararet. Quid enim significat circumcisio carnis? quid nisi exspoliationem mortalitatis quam de carnali generatione portamus? Propter hoc dicit Apostolus exuisse carne, principatus et potestates exemplauit fiducialiter triumphans eos in semetipso. Quod enim dicit exuisse carnem, eo loco carnem mortalitatem carnis intelligimus, secundum quam proprie caro appellata  est, quia in illa resurrectionis immortalitate non erit. Propterea scriptum est, Caro et sanguis regnum Dei non possidebunt, de quibus uerbis soletis calumniari fidei nostre qua credimus huius corporis futuram resurrectionem que in ipso Domino iam precessit, dissimulantes ea que sequuntur, in quibus aperte Apostolus quid dicat exponit; uolens enim ostendere quid eo loco dixerit carnem, continuo subiecit: Neque corruptio incorruptionem possidebit. Hoc enim corpus quod propter mortalitatem proprie caro nominatur mutari dicit in resurrectione, ut iam non sit corruptibile atque mortale. Quod ne putetur nostra suspicione dici, ipsa eius que sequuntur uerba consulite. Ecce, inquit, mysterium dico: Omnes [quidem]  resurgemus, non tamen omnes immutabimur, in atomo, in ictu oculi, in nouissima tuba. Canet enim tuba, et mortui resurgent incorrupti, et nos immutabimur; oportet enim corruptibile hoc induere incorruptionem, et mortale hoc induere immortalitatem. Ut ergo induatur immortalitate, exuitur mortalitate. Hoc est circumcisionis mysterium que octaua die fieri iussa est, et octaua die, id est dominica post sabbatum iam in ueritate a Domino impleta, unde dicitur, exuens se carnem, principatus et potestates exemplauit. Per hanc enim mortalitatem nobis inuide diabolice potestates dominabantur, quas exemplasse dictus est, quia in seipso capite nostro prebuit exemplum, quod in toto eius corpore, id est Ecclesia, ex diaboli potestate liberanda, in ultima resurrectione complebitur. Hec est  fides nostra. Et quoniam sicut testimonium propheticum Paulus commemorat, Iustus ex fide uiuit, hec est iustificatio nostra. Mortuum quippe Christum et pagani credunt, resurrexisse autem Christum propria fides est Christianorum. Si enim confitearis, ait Apostolus, in ore tuo, quia Dominus iehsu est, et credideris in corde tuo quia Deus excitauit [suscitauit] illum a mortuis, saluus eris. Quia ergo ex ista resurrectionis fide iustificamur, ideo et illud de Christo apostolicum est, quia mortuus est propter delicta nostra, et resurrexit propter iustificationem nostram. Et quia ista resurrectio que credita nos iustificat, illa octaui dei circumcisione figurata est, propterea de Abraham cui primum tradita est dicit Apostolus: Et signum accepit circumcisionis signaculum iustitie  fidei. Ergo et istam circumcisionem inter alias figuras propheticas de Christo scripsit Moses, de quo ipse dicit: De me enim ille scripsit.



CAPUT LXuII. Non solum diebus sed et mensibus nomina deorum suorum imposuere pagani, ex libro XuIII contra Faustum.

Diebus quippe istis quorum septenarius numerus in orbem redit, deorum suorum nomina gentes imposuerunt. De quibus ait Apostolus quod coluerunt et seruierunt creature potius quam Creatori. Quos in hac parte etiam uos imitamini, nisi quod cum eis lucidiora duo luminaria, cetera uero sidera non cum eis adoratis. Sed et mensibus imposuerunt nomina  deorum suorum, propter honorem quippe Romuli, quia eum Martis filium crediderunt, primum mensem Marti dicantes Martium uocauerunt, et inde Aprilem a nullo dei sui nomine, sed a re ipsa, quasi aperilem quod tunc [primum] plurimum germinis aperiatur in florem. Inde tertium mensem Maium, quod Maiam, Mercurii matrem, deam colunt [colant]; inde quartum Iunium a Iunone, inde ceteros usque ad Decembrem a numeris nominarunt: sed ex eis Quintilis ac Sextilis nominibus hominum quibus diuinos honores decreuerunt [decreuerant] appellati sunt Iulius et Augustus. Nam [septimus] September et ceteri, ut dixi, usque ad Decembrem numerorum ex 54 ordine nominibus enuntiantur. Porro Ianuarius a Iano appellatus  Februarius a Februis sacris Lupercorum. uultis ergo ut et uos dicamini in mense Martio Martem colere? Illo enim mense Bema uestrum cum magna festiuitate celebratis. Si autem uobis in mense Martio licere arbitramini aliud considerare, non Martem, cur ex die septimo quod sabbatum a requie nominatum est, diuinis Scripturis Saturnum importare conamini, quia eum diem Saturni gentes appellauerunt. Nempe iam uidetis cum quanta pietate deliretis. De sacrificiis autem animalium, quis nostrum nesciat magis ea peruerso populo congruenter imposita, quam Deo desideranti oblata? Sed tamen etiam in his figure nostre fuerunt, quia nostra mundatio, et Dei propitiatio, nobis sine sanguine nulla est, sed illarum figurarum ueritas Christus est, cuius sanguine  redempti et mundati sumus. Nam in figuris eloquiorum diuinorum, et taurus dictus est, propter ueritatem [uirtutem] crucis, cuius cornibus impios uentilauit, et aries propter innocentie principatum, et hircus, propter similitudinem carnis peccati, ut de peccato damnaret peccatum: et si quod aliud sacrificii genus expressius commemoraueris, in eo quoque tibi Christum prophetatum esse monstrabo. Quocirca siue circumcisio, siue sabbatum, siue differentia ciborum, siue immolatio sacrificiorum, omnia hec figure nostre fuerunt et prophetie, quas Christus non soluere, sed adimplere uenit, cum ea que his prenuntiabantur impleuit.



CAPUT LXuIII. Quod Oculum pro oculo non sit contrarium Qui te  percusserit in dextram maxillam, etc., ex libro XIX contra Faustum.

Iam uero illud quod antiquis dictum est, Oculum pro oculo, dentem pro dente, quomodo contrarium habet quod ait Dominus, Ego autem dico uobis non resistere malo, sed si quis te percusserit in maxillam dexteram, prebe et illi alteram: quandoquidem et illud antiquum ad reprimendas flammas odiorum seuientiumque immoderatos animos refrenandos ita preceptum est? Quis enim tandem facile contentus est tantum reponere uindicte quantum accepit iniurie? Nonne uidemus homines leuiter lesos moliri cedem, sitire sanguinem, uixque inuenire in malis inimici unde satientur? Quis pugno percussus non aut iudicia concitat in damnationem eius qui percusserit?  aut, si ipse repercutere uelit, totum hominem si non etiam telo aliquo arrepto, pugnis calcibusque contundit? Huic igitur immoderate ac per hoc iniuste ultioni lex iustum modum figens, penam talionis instituit, hoc est ut qualem quisque intulit iniuriam, tale supplicium pendat. Proinde oculum pro oculo, dentem pro dente, non fomes, sed limes furoris est, non ut id quod sopitum erat hinc accenderetur, sed ne id quod ardebat ultra extenderetur impositus. Est enim quedam iusta uindicta, iusteque debetur ei qui fuerit passus iniuriam. Unde utique cum ignoscimus de nostro quodammodo iure largimur; unde etiam debita dicuntur, que in oratione dominica humanitus dimittere monemur, ut nobis  et nostra diuinitus dimittantur. Quod autem debetur, etsi benigne remittitur, non tamen inique repetitur, sed sicut in iurando, etiam qui uerum iurat propinquat periurio; unde longe abest qui omnino non iurat, et quamuis non peccet qui uerum iurat, remotior tamen a peccato est qui non iurat; maluit nos Dominus et non iurantes non recedere a uero, quam uerum iurantes propinquare periurio; unde admonitio non iurandi conseruatio est a peccato periurii ita cum peccet qui per immoderationem iniuste uult uindicari, non peccet autem qui modum adhibens iuste uult uindicari, remotior a peccato iniuste uindicte qui non uult omnino uindicari. Peccat enim qui exigit ultra debitum, non peccat autem qui exigit debitum; sed tutius longe est a peccato iniusti  exactoris qui omnino non exigit debitum, presertim ne cogatur et ipse reddere debitum ab eo qui nullum debet debitum.



CAPUT LXIX. Quomodo intelligendum sit illud Apostoli: In quibus Deus seculi huius excecauit mentes infidelium, ex libro XXI contra Faustum.

Apostolus ait: Deus seculi huius excecauit mentes infidelium. Quam quidem sententiam plerique nostrum ita distinguunt, ut Deum uerum dicant excecasse infidelium mentes. Cum enim legerint in quibus Deus, suspendunt pronuntiationem, ac tunc inferunt, seculi huius excecauit mentes infidelium: quia et si ita non distinguant [distinguas], sed exponendi gratia ita uerborum ordinem mutent [mutas],  in quibus Deus excecauit mentes infidelium seculi huius, idem qui in illa distinctione sensus elucet. Potest enim etiam talis operatio qua excecantur mentes infidelium secundum quemdam modum pertinere ad uerum Deum, quod non facit malitia, sed iustitia, sicut idem Paulus alibi dicit: Nunquid iniquus Deus, qui infert iram? Item alibi. Quid ergo dicemus, inquit, Nunquid iniquitas [est] apud Deum? Absit. Moses enim dicit: Miserebor cui misertus fuero, et misericordiam prestabo cui misericors fuero. Cum ergo premisisset quod inconcusse retinendum est, non esse iniquitatem apud Deum, paulo post attende quid dicat: Si autem uolens Deus ostendere iram, et demonstrare potentiam suam, attulit in multa patientia uasa ire que perfecta sunt in  perditionem, et ut notas faceret diuitias glorie sue, in uasa misericordie que preparauit in gloriam, etc. Certe hic nullo modo dici potest alium Deum esse qui ostendit iram et demonstrat potentiam suam in uasis que perfecta sunt ad perditionem, et alium qui ostendit diuitias suas in uasis misericordie. Nam unum eumdemque Deum facere, utrumque apostolica doctrina attestatur. Hinc est et illud: Propter hoc tradidit illos Deus in concupiscentias cordis eorum. in immunditiam, ut contumeliis afficiant corpora sua in semetipsis; et paulo post: Propterea tradidit illos Deus in passiones ignominie; item paulo post: Et quoniam non probauerunt Deum habere in notitiam [notitia], tradidit illos Deus in reprobum  sensum. Ecce quomodo uerus Deus et iustus excecat mentes infidelium? Neque enim unquam in his Apostoli uerbis que commemoraui, alius Deus intellectus est quam ille qui Filium suum misit dicentem: In iudicium ueni in hunc mundum, ut qui non uident uideant, et qui uident ceci fiant. Nam et hic satis apparet mentibus fidelium, quomodo Deus excecet mentes infidelium. Precedit enim aliquid occultum in occultis, ubi Deus agit [agat] iustissimum examen iudicii sui, ut quorumdam mentes excecentur, quorumdam illuminentur, cui uerissime dictum est: Iudicia tua abyssus multa, cuius profunditatis impenetrabilem altitudinem Apostolus admiratus exclamat: O altitudo diuitiarum sapientie et scientie Dei, quam inscrutabilia sunt iudicia eius, etc. uos  autem non ualetis discere [discernere] quid faciat Deus beneficio, quid iudicio, quia et a corde et ab ore uestro longe est psalterium nostrum, ubi dicitur: Misericordiam et iudicium cantabo tibi, Domine.



55 CAPUT LXX. De eo quod ait idem Apostolus, Deus temperauit corpus, ex eodem libro XXI contra Faustum.

Dicit Apostolus: Deus temperauit corpus, et dicit iste , non Deus. Quid aptius [apertius] his inimicitiis ante anathemandis quam refellendi sunt [quam refellendis]. Numquid et hic Apostolus cum diceret, Deus, addidit huius seculi? Ubi etiam si quis diabolum intellexerit excecare mentes infidelium, non negamus malis suasionibus, quibus qui consentiunt iustitie lumen amittunt, Deo retribuente quod iustum  est. Hec omnia legimus in Scripturis sanctis. Nam et illud dictum est de seductione extrinsecus ueniente: Timeo ne sicut serpens Euam seduxit in uersutia sua, ita corrumpantur mentes uestre a simplicitate et castitate que est in Christo. Cui simile est: Corrumpunt mores bonos colloquia mala. Et illud quod et sibi quisque seductor sit: Qui autem putat esse se aliquid cum nichil sit, seipsum seducit, et illud de Dei uindicta quod supra commemorauit: Tradidit illos Deus in reprobum sensum, ut faciant que non conueniunt: ita et in ueteribus libris cum predixisset, Deus mortem non fecit, nec letatur in perditione uiuorum, paulo post: Inuidia, inquit, diaboli mors intrauit in orbem terrarum; et rursus, de ipsa morte ne se homines extra culpam ponerent.  Impii autem manibus et uerbis, inquit, accersierunt illam, et existimantes illam amicam defluxerunt. Alibi autem: Bona et mala, uita et mors, diuitie et paupertas a Domino Deo sunt. Hic perturbati homines non intelligunt, in uno eodemque opere malo non postea consequente alia que manifesta erit, sed quadam continuo comitante uindicta, aliud uenire de astutia suadentis, aliud de nequitia uolentis, aliud de iustitia punientis. Cum diabolus suggerit, homo consentit, Deus deserit. Quocirca in opere malo, id est excecatione infidelium, si intelligatur et diabolus propter suadendi malignitatem, ut sic distinguatur Deus huius seculi, non mihi uidetur absurdum. Neque enim sine additamento dicitur Deus cum  adiungitur huius seculi, id est hominum impiorum, non nisi in hoc seculo florere uolentium secundum quod dicitur, et malum secum, sicut scriptum est, ut eximeret nos de presenti seculo maligno. Tale enim est et illud: Quorum Deus uenter, nisi esset ibi quorum nullo modo diceret, Deus uenter, nec in Psalmo demonia possent dii appellari nisi adderetur gentium demonia. Sic enim scriptum est: Quoniam du gentium demonia. Hic autem nec Deus huius seculi, nec quorum Deus uenter, nec dii gentium, sed simpliciter positum est, Deus temperauit corpus, qui non potest intelligi nisi Deus uerus omnium creator. Illa enim cum uituperatione dicuntur, hoc autem cum laude dictum est; nisi forte Deum temperasse corpus non dispositione membrorum,  hoc est fabricando et construendo, sed mixtione lucis sue Faustus intelligit, ut scilicet hec membra ita distincta et locata suis sedibus alter posuerit qui hoc fabricauit. Deus autem miscendo bonitatem suam, huius fabrice malitiam temperauerit. Talibus enim fabulis pueriles animas hebetant, sed neque hoc eos possidere [posse dicere] permisit subueniens Deus paruulis per ora sanctorum. Habes enim et paulo superius, Deus posuit membra singulum quodque [singula queque] eorum in corpore prout uoluit. Quis iam non intelligat secundum hoc dictum Deum temperatorem corporis sui, quod ex multis membris corpus fabricauit, officia diuersorum operum in unitatis compage seruantibus.



CAPUT LXXI.  Exemplo Abrahe celantis coniugem docet ut quando habet homo quod faciat non tentet Deum, ex libro XXII contra Faustum.

Dicet aliquis: Cur non potius de Deo suo ita presumpsit Abraham ut fateri non timeret uxorem. Neque [nunquid] enim Deus ab illo non poterat mortem repellere quam timebat, eumque cum coniuge sua ab omni pernicie in illa peregrinatione tutari, ut nec uxor eius, quamuis esset pulcherrima, appeteretur ab aliquo, nec propter illam, ille [ipse] necaretur? Poterat sane hoc efficere Deus. Quis ita sit demens ut hoc neget? Sed si interrogatus Abraham, illam feminam indicaret [indicasset] uxorem, duas res tuendas committeret Deo, et suam uitam, et coniugis pudicitiam. Pertinet autem ad sanam doctrinam  ut quando habet quod faciat homo non tentare [tentet] Dominum Deum suum. Neque enim et ipse Saluator non poterat tueri discipulos suos, quibus tamen ait: Si uos persecuti fuerint in una ciuitate, fugite in aliam; cuius rei prior exemplum prebuit. Nam cum potestatem haberet ponendi animam suam, nec eam poneret nisi cum uellet, in Aegyptum tamen infans portantibus parentibus fugit: et ad diem festum non euidenter, sed latenter ascendit, cum alias palam loqueretur Iudeis irascentibus, et inimicissimo animo audientibus nec tamen ualentibus in eum mittere manus, quia nondum uenerat hora eius, non cuius hore necessitate cogeretur mori, sed cuius hore opportunitate dignaretur occidi.  Qui ergo palam docendo et arguendo et tamen inimicorum rabiem ualere in se aliquid non sinendo, Dei demonstrabat potestatem, idem tamen fugiendo et latendo huminis ostendebat [instruebat] infirmitatem. ne [ut] Deum tentare audeat quando habet quod faciat, ut quod cauere oportet euadat. Neque enim et apostolus Paulus desperauerat adiutorium protectionemque diuinam, fidemque perdiderat quando per murum in sporta submissus est, ut inimicorum manus effugeret. Non ergo in Deum non credendo sic fugit, sed Deum tentare metuendo [Deum tentaret] si fugere uoluisset, cum sic fugere potuisset.



CAPUT LXXII. Quid rerum figurauerint quatuor uxores Iacob, ex eod.  lib. contra Faust.

Refutato crimine quod nefarius error obiecit, de libro ut possumus mysteriorum secreta rimemur, pulsemusque fidei pietate, ut nobis aperiatur a Domino, quid rerum figurauerint quatuor iste uxores Iacob, quarum due libere, due ancille fuerunt. uidemus enim Apostolum in libera et ancilla, quas habuit Abraham, duo testamenta intelligere. Sed ibi in una et una facilius apparet quod dicitur, hic autem due sunt et due, deinde ibi ancille filius exheredatur, hic uero ancillarum filii simul cum filiis liberarum terram repromissionis accipiunt, unde hic proculdubio aliud aliquid significatur. Quanquam enim duas liberas uxores Iacob ad Nouum Testamentum, quo in libertatem uocati sumus, existimem  pertinere, non tamen frustra due sunt, nisi forte quod [quia id quod] in Scripturis aduerti et inueniri potest, due uite nobis in Christi corpore predicantur: una temporalis in qua laboramus; alia eterna, in qua delectationem Dei contemplamur [contemplabimur]. Istam Dominus passione, illam resurrectione declarauit. Admonent nos ad hoc intelligendum illarum etiam nomina feminarum. Dicunt enim quod Lia interpretetur Laborans, Rachel autem uisum principium, siue uerbum ex quo uidetur principium. Actio ergo humane mortalitatisque [mortalisque] uite, in qua uiuimus ex fide multa laboriosa opera facientes, incerti quo exitu proueniant ad utilitatem eorum quibus consulere uolumus, ipsa est Lia prior uxor Iacob, ac per hoc et  infirmis oculis fuisse commemoratur. Cogitationes enim mortalium timide et 56 incerte prouidentie nostre, spes uero eterne contemplationis Dei habens certam et delectabilem intelligentiam ueritatis ipsa est Rachel. Unde etiam dicitur bona facie et pulchra specie, hanc enim amat omnis pie studiosus, et propter hanc seruit gratie Dei, qua peccata nostra, et si fuerint sicut fenicum [Phenicium] tanquam nix dealbabuntur. Laban quippe interpretatur dealbatio cui seruiuit Iacob propter Rachel: neque enim se quisque conuertit sub gratia remissionis peccatorum seruire iustitie, nisi ut quiete uiuat in uerbo, ex quo uidetur principium quod est Deus; ergo propter Rachel non propter Liam seruitur. Nam  quis tandem amauerit in operibus iustitie laborem actionum atque passionum? quis eam uitam propter seipsam expetiuerit, sicut nec Iacob Liam, sed tamen sibi nocte suppositam in usum generandi amplexus et fecunditatem eius expertus est. Dominus enim eam quia per seipsam diligi non poterat, primo ut ad Rachel perueniretur tolerari fecit. Deinde propter filios commendauit. Ita uero unusquisque utilis Dei seruus sub dealbationis peccatorum suorum gratia constitutus, quid aliud in sua conuersione meditatus est? quid aliud corde gestauit? quid aliud adamauit nisi doctrinam sapientie? Quam plerique se adepturos et percepturos putant statim ut se in septem preceptis legis exercuerint, que sunt de dilectione proximi, ne cuiquam homini noceatur,  id est, Honora patrem et matrem, Non mechaberis, Non occides, Non furaberis, Non falsum testimonium dices, Non concupisces uxorem proximi tui. Quibus quantum potuerit obseruatis, posteaquam homini pro concupita et sperata pulcherrima delectatione doctrine per tentationes uarias, quasi per huius seculi noctem, tolerantia laboris adheserit, uelut pro Rachel Lia inopinata coniuncta sit, et hanc sustinet ut ad illam perueniat si perseueranter amat, acceptis aliis septem preceptis, ac si ei dicatur: Serui alios septem annos pro Rachel, ut sit pauper spiritu, mitis, lugens, esuriens, sitiensque iustitiam, misericors, mundi cordis, pacificus. uellet enim homo, si fieri posset sine ulla tolerantia laboris, que in agendo patiendoque amplectanda [amplectenda] est, statim ad pulchre atque perfecte sapientie delicias  peruenire, sed hoc non potest in terra morientium. Hoc enim uidetur significare quod dictum est ad Iacob: Non est moris in loco nostro, ut minor nubat priusquam maior, quia non absurde maior appellatur, que tempore prior est. Prior est autem in recta hominis eruditione labor operandi que iusta sunt, quam uoluptas intelligendi que uera sunt. Ad hoc ualet quod scriptum est: Concupisti sapientiam, serua mandata, et Dominus prebet illam tibi. Mandata utique [quippe] ad iustitiam pertinentia, iustitiam autem que ex fide est, que inter tentationum incerta uersatur, ut pie credendo quod nondum intelligit etiam intelligentie meritum consequatur. Quantum enim ualet quod modo commemoraui esse scriptum: Concupisti sapientiam, serua mandata,  et Dominus prebet illam tibi; tantum et illud ualere arbitror: Nisi credideritis, non intelligetis, ut iustitia ad fidem, ad sapientiam uero intelligentia pertinere demonstretur. Proinde in his qui flagrant ingenti amore perspicue ueritatis, non est improbandum studium, sed ad ordinem reuocandum, ut a fide incipiat et bonis moribus enitatur peruenire quo intendit [tendit]. In eo quippe quo uersatur uirtus est laboriosa, in eo uero quod appetit luminosa sapientia. Quid opus est, inquit, credere quod non mihi ostenditur? manifestum aliquod uerbum prome quo uideam rerum omnium principium. Id enim est, in quod maxime ac primitus inardescit [inquit, quod  maxime ac primitus inardescit] si ueri studiosus est animus rationalis. Cui respondeatur: Pulchrum est quidem quod desideras et amari dignissimum, sed prius nubit Lia, et postea Rachel. Ardor ergo iste ad id ualet, ut ordo non recusetur, sed potius toleretur, sine quo non potest ad id perueniri, quod tanto ardore diligitur. Cum autem peruentum fuerit, simul habebitur in hoc seculo, non solum speciosa intelligentia, sed etiam laboriosa iustitia. Quamlibet enim caute [acute] sinceriterque cernatur a mortalibus incommutabile bonum, adhuc corpus quod corrumpitur aggrauat animam, et deprimit terrena inhabitatio sensum multa cogitantem. Ad unum ergo tendendum, sed propter hoc multa ferenda sunt. Itaque due sunt uxores Iacob libere, ambe quippe  sunt filie remissionis peccatorum, hoc est dealbationis quod est Laban. uerumtamen una amatur, altera toleratur: sed que toleratur, ipsa prius et uberius fecundatur, ut si non propter seipsam, certe propter filios diligatur. Labor enim iustorum maximum fructum habet in eis quos regno Dei generant inter multas tentationes et tribulationes predicando Euangelium, et eos propter quos sunt in laboribus abundantius, in plagis supra modum, in mortibus sepius [frequenter, et] propter quos habent foris pugnas, intus timores, gaudium et coronam suam uocant. Nascuntur autem eis facilius atque copiosius ex illo sermone fidei quo predicant Christum crucifixum, et quidquid humanitatis eius citius humana cogitatione percipitur, et infirmos etiam Lie  oculos non perturbat. Rachel autem clara aspectu mente excedit Deo, et uidet in principio uerbum apud Deum, et uult parere et non potest, quia generationem eius quis enarrabit? Proinde uita que studio contemplationis competit ut ea que carnis sunt inuisibilia non infirmis oculis mentis, per ea que facta sunt intellecta conspiciat, et sempiternam Dei uirtutem ac diuinitatem ineffabiliter cernat, uacare uult ab omni negotio et ideo sterilis. Affectando quippe otium quo studia contemplationis ignescunt, non contemperatur infirmitati hominum, qui in uariis pressuris sibi desiderant subueniri, sed quia et ipsa procreandi caritate inardescit. uult enim docere quod nouit neque cum inuidia tabescente iter habere. uidet sororem labore agendi atque patiendi  filiis abundantem, et dolet potius currere homines ad eam uirtutem qua eorum infirmitatibus necessitatibusque consulitur, quam ad illam unde diuinum et incommutabile aliquid discitur. Hic dolor figuratus uidetur in eo quod scriptum est: Et zelauit Rachel sororem suam. Proinde quia liquidus purusque intellectus, de illa substantia que corpus non est, ac per hoc ad carnis sensum non pertinet, uerbis carne editis exprimi non potest, eligit doctrina sapientie per quaslibet corporeas imagines et similitudines utcumque cogitanda insinuare diuina, quam ab officio talia docendi cessare, sicut elegit Rachel ex uiro suo et ancilla suscipere filios quam sine filiis omnino remanere. Bala quippe interpretari dicitur inueterata: hanc habuit  ancillam Rachel. De uetere quippe uita carnalibus sensibus dedita corporee cogitantur imagines, etiam cum aliquid de spiritali et incommutabili substantia diuinitatis auditur. Suscipit et Lia de ancilla sua filios, amore habende numerosioris prolis accensa. Inuenimus autem Zelpham eius ancillam interpretari, Os hians; quapropter in predicatione fidei euangelice, quorum os hiat et cor non hiat cum in Scripturis aduerterimus, hec intelligitur ancilla Lie. Scriptum est enim de quibusdam: Populus hic labiis me honorat, cor autem eorum longe est a me, et talibus Apostolus dicit: Qui predicas non furandum, furaris; qui dicis non adulterandum, adulteras. uerumtamen ut etiam per hanc conditionalem libera illa uxor Iacob laborans filios heredes regni  suscipiat, ideo Dominus dicit: Que dicunt facite, que autem faciunt facere nolite. Unde in labore uinculorum uita apostolica. Siue, inquit, occasione, siue ueritate Christus annuntietur, et in hoc gaudeo, sed et gaudebo tanquam et ancilla pariente de prole numerosiore letata.



CAPUT LXXIII. De facto Iude quod cum sua nuru concubuit, ex eod. lib. XXII contra Faust.

Iude factum consideremus quod cum sua nuru concubuit, quid significauerit futurorum. Sed prius preloquendum est, ne quemquam parue considerationis offendat quod de quibusdam malis operibus hominum 57 in Scripturis sanctis quedam non mala,  sed bona futura significantur. Seruat enim ubique diuina prouidentia uirtutem bonitatis sue. Ut quemadmodum ex adulterorum concubitu formatur et nascitur homo de hominum opere malo, bonum opus Dei , ita in Scripturis propheticis, non tantum bona hominum, uerumetiam mala facta narrantibus, quoniam prophetica est ipsa narratio, significetur aliquid de malis operibus hominum, etiam futurorum bonorum, non peccantis opere, sed scribentis. Neque enim Iudas cum ad Thamar concupiscentia uictus intraret, hanc sue libidinis intentionem gerebat, ut inde aliquid significaretur quod ad salutem hominum pertineret, sicut nec Iudas ille qui Dominum tradidit,  hoc intendit ut aliquid inde gereretur quod ad eamdem salutem hominum pertineret. Porro si de tam malo opere Iude illius tam bonum opus Dominus fecit, ut eiusdem sue passionis sanguine nos redimeret, quid mirum si propheta eius, de quo ipse ait, De me enim ille scripsit, ex malefacto Iude illius boni aliquid significauit, ut suo mysterio nos doceret. Ea quippe hominum facta Spiritu sancto disponente atque inspirante collegit propheta narrator, quorum interpositio non uacaret a presignatione rerum quas intenderat prophetare: ad significanda autem aliqua bona, nichil interest facta illa, quibus ea significantur, seu bona, seu mala sint. Quid enim mea interest, cum uolo aliquid legendo cognoscere, utrum ex minio reperiam  scriptos nigros Aethiopes, et ex atramento candidos Gallos? uerumtamen si non scripturam sed picturam talem uiderem, sine dubitatione reprehenderem: ita in factis hominum, que ad imitandum uitandumue proponuntur, magni interest bonane an mala sint; que autem ad significandum scribuntur, siue dicuntur, nichil refert in moribus facientium, quam laudem reprehensionemue mereantur, si modo habent aliquam rei qua de agitur necessariam prefigurandi congruentiam. Sicut enim Caiphe in Euangelio, quantum ad eius noxium perniciosumque animum pertinebat, quantum denique ad ipsa uerba, si in eis uoluntatem attendas dicentis, quibus agebat ut iustus iniuste necaretur, utique mala erant, tamen magnum bonum illo nesciente significabant, quando  ait: Expedit ut unus moriatur, et non tota gens pereat. Dictumque de illo est: Hoc a seipso non dixit, sed cum esset pontifex prophetauit, quia oportebat Iesum mori pro gente. Ita factum Iude secundum illius libidinem malum fuit, sed illo nesciente magnum bonum significauit. A se ipso quippe malum fecit, sed non a seipso bonum significauit. Hoc autem quod necessario preloquendum putaui, non ad hoc tantummodo Iude factum, sed etiam ad cetera ualeat, si qua occurrerint mala opera hominum, quibus bonum aliquid a narrante prophetatum est. In Thamar ergo nuru Iude intelligitur plebs regni Iudeorum, cui de tribu Iuda reges tanquam mariti adhibebantur. Merito nomen eius amaritudo interpretatur: ipsa enim Domino fellis poculum dedit. Duo autem genera  principum qui non recte operabantur in plebe, unum eorum qui oberant, alterum eorum qui nichil proderant, significatur [significabantur] in duobus filiis Iude, quorum unus malignus erat uel seuus ante Dominum, alter in terram fundebat ne semen daret ad fecundandam Thamar. Nec sunt amplius quam duo genera hominum inutilia generi humano: unum nocentium, alterum prestare nolentium, et si quid boni habent in hac terrena uita perdentium, tanquam in terra fundentium, et quoniam in malo prior est qui nocet quam ille qui non prodest, ideo maior dicitur malignus ille, et sequens [seuiens] qui fundebat in terram. Nomen quoque maioris qui uocabatur Her, interpretatur, pellicius, qualibus tunicis induti sunt primi homines, in penam damnationis sue  dimissi ex paradiso. Sequentis autem nomen qui uocabatur Aunam [Onas] interpretatur meror eorum; quorum? nisi quibus nichil prodest, cum habeat unde prodesse possit, atque id perdat in terra. Maius porro malum est ablate uite quod significat pellicius, quam non adiute quod significat meror eorum. Deus tamen ambos occidisse dictus est, ubi figuratur regnum talibus hominibus abstulisse. Tertius uero filius Iude, quod illi mulieri non iungitur, significat tempus ex quo reges plebis Iudeorum ceperunt de tribu Iuda non fieri, et ideo erat quidem filius Iude, sed eum maritum Thamar non accipiebat, quia erat eadem tribus Iuda, sed iam populo inde nemo regnabat, unde nomen eius, id est Sela, interpretatur  dimissio eius. Non pertinet [pertinent] sane ad hanc significationem uiri sancti et iusti qui, licet illo tempore fuerint, ad Nouum tamen pertinent Testamentum cui prophetando scienter utiles fuerunt, qualis Dauid fuit. Eo sane tempore, quo iam Iudea ceperat reges ex tribu Iuda non habere, non est computandus Herodes maior in regibus eius tanquam maritus Thamar, erat enim alienigena. Nec ei sacramento illo mystice unctionis tanquam coniugali federe coherebat, sed tanquam extraneus dominabatur. Quam potestatem a Romanis et a Cesare acceperat, sic et eius filii tetrarche, quorum erat unus Herodes patris nomine appellatus, qui cum Pilato in passione Domini concordauit. Isti ergo alienigene, usque adeo non deputabantur in regno illo  mystico Iudeorum, ut ipsi Iudei publice clamarent frendentes aduersus Christum: Nos non habemus regem, nisi Cesarem. Neque hoc uerum nisi illa uniuersali dominatione, Romanorum quippe Cesar rex est [erat], non proprie Iudeorum, sed ut Christum negarent et huic adularent, ideo se tali uoce damnarunt. Illo ergo tempore quo iam regnum de tribu Iuda defecerat, ueniendum erat Christo uero Saluatore Domino nostro, qui non obesset multumque prodesset; sic enim fuerat prophetatum: Non deficiet princeps ex Iuda, neque dux de femoribus eius, donec ueniat cui repositum est: Et ipse est [erit] exspectatio gentium. Iam isto tempore omne quoque [quippe] magisterium Iudeorum et mystica unde Christi uocabantur unctio ipsa defecerat, secundum  prophetiam etiam Danielis. Tunc uenit cui repositum erat, exspectatio gentium, et unctus est Sanctus sanctorum, oleo exsultationis pre participibus suis. Natus est enim Herodis maioris tempore, passus est autem minoris Herodis tetrarche. Huius itaque uenientis ad oues que perierant domus Isrel figuram gessit ipse Iudas, cum iret ad tondendas oues suas in Thamna, quod interpretatur deficiens. Iam enim defecerat princeps ex Iuda, et omne magisterium atque unctio Iudeorum, ut ueniret cui repositum erat. uenit autem cum suo pastore Odolamita, cui nomen erat Hiras, et interpretatur Odolamites, testimonium in aqua. Cum hoc plane testimonio Dominus uenit, habens quidem testimonium maius Ioanne, sed tamen propter oues infirmas hoc testimonio est usus  in aqua. Nam et ipse Hiras, quod nomen illius pastoris fuit, interpretatur, fratris mei uisio. uidit omnino fratrem suum Ioannes, fratrem secundum Abra he semen, secundum cognationem matris eius Marie, et Elisabeth matris sue, eumdemque Dominum, quem et Deum suum [Dominum et Deum suum], quia sicut ipse ait, Ex plenitudine eius accepit. uidit omnino, et ideo in natis mulierum maior illo non surrexit; quia ergo ex omnibus prenuntiantibus Christum ipse uidit, quod multi iusti et prophete cupierunt uidere et non uiderunt, salutauit ex utero [saltauit in utero], agnouit perfectius ex columba, et ideo tanquam Odolamites uere testimonium perhibuit in aqua. uenit autem Dominus ad oues tondendas, hoc  est exonerandas sarcinis laboriosis, ex quibus Ecclesie laudate in Canticis canticorum, dentes essent uelut grex detonsarum. Iam Thamar habitum mutet, nam et commutans interpretatur Thamar, sed in ea prorsus nomen amaritudinis maneat: non illius amaritudinis in qua Domino fel ministrauit, sed illius in qua Petrus amare fleuit; nam et Iuda Latine confessio est. Confessioni ergo amaritudo misceatur ut uera penitentia presignetur. Hac penitentia 58 fecundatur Ecclesia, in omnibus gentibus constituta. Oportebat enim Christum pati, et resurgere tertia die, et predicari in nomine eius penitentiam et remissionem peccatorum per omnes gentes incipientibus ab Hierusalem. Nam et ipse habitus meretricius, confessio peccatorum est. Typum quippe iam Ecclesie  gerit Thamar, ex gentibus euocate, sedens cum hoc habitu ad portam Enan uel Enain, quod interpretatur fontes. Cucurrit enim uelut ceruus ad fontes aquarum peruenire ad semem Abrahe, illic a non cognoscente fetatur, quia de illa predictum est: Populus quem non cognoui seruiuit mihi. Accepit in occulto annulum, monife et uirgam: uocatione signatur, iustificatione decoratur, glorificatione exaltatur. Quos enim predestinauit, illos et uocauit, quos autem uocauit, illos et iustificauit, et quos iustificauit, illos et glorificauit. Sed hec ut dixi adhuc in occulto, ubi fit et conceptio sancte ubertatis. Mittitur autem promissus hedus tanquam meretrici, hedus exprobatio peccati, per eumdem Odolamitem tanquam increpantem et dicentem Generatio uiperarum, sed  non eam inuenit peccati exprobratio quam mutauit confessionis amaritudo. Post uero tam publicis [iam pubicatis] signis annuli, monilis et uirge, uicit temere iudicantes eos, quorum iam personam Iudas ipse gestabat, qui hodieque dicunt, non hunc esse populum Christi, nec habere nos semen Abrahe, sed prolatis certissimis documentis nostre uocationis, iustificationis et glorificationis, sine dubio confundentur et nos magis quam se iustificatos esse fatebuntur. Enucleatius hec et membratim quodammodo articulatimque scrutarer atque dissererem quantum intentionem meam Dominus adiuuaret, nisi me ab hac laboriosiore diligentia finiendi huius operis quod plusquam uellem iam prolixum est, cura prohiberet.



CAPUT LXXIu. De peccato Dauid in uxore Urie Cethei; ex eodem libro XXII.

Nunc peccatum Dauid quid in prophetia significauerit, quanta possum breuitate perstringam. Nomina quippe ipsa interpretata satis ostendunt, quid etiam hoc factum prefigurauerit. Dauid interpretatur, manu fortis, siue desiderabilis. Et quid fortius leone illo de tribu Iuda, qui uicit mundum? Et quid desiderabilius illo de quo propheta dicit: ueniet desideratus omnibus gentibus. Bersabee interpretatur puteus satietatis, siue puteus septimus. Quamlibet autem harum nominis huius interpretationum in id quod dicere intendimus assumamus satis congruit. Nam et in  Canticis canticorum sponsa illa Ecclesia est, que uocatur puteus aque uiue, et huic puteo septenarii numeri nomen in Spiritus sancti significatione coniungitur propter et rationem Pentecosten quo die de celo missus Spiritus sanctus uenit. De septimanis enim constare eumdem festum diem Tobie quoque Scriptura testatur. Ad quadraginta nouem autem quod est septies septem unum additur, quo unitas commendatur. In hac ratione uiuit apostolica illa sententia: sufferentes inuicem, in dilectione studentes seruare unitatem Spiritus in uinculo pacis. Dono itaque spiritali, hoc est septenario, facta est Ecclesia puteus satietatis, quia factus est in ea fons aque salientis in uitam eternam, quem qui habuerit non sitiet in eternum. Urias uero qui fuerat maritus eius,  quid aliud quam diabolum nominis sui interpretatione significat? Huius erant pessimo coniugio deligati omnes quos gratia Dei liberat, ut Ecclesia sine macula et ruga Saluatori proprio copuletur. Urias namque interpretatur lux mea Dei. Cetheus autem abscisus siue quod in ueritate non stetit, sed a luce sua superna, quam de Deo habebat superbie merito abscisus est, siue quod cadendo ueris uiribus perditis transfigurat se tamen in angelum lucis, audens adhuc dicere: Lux mea Dei est: Ergo iste quidem Dauid grauiter scelerateque peccauit, quod scelus eius etiam per prophetam Deus arguit increpando, et ipse abluit penitendo, uerumtamen ille desiderabilis omnibus gentibus adamauit Ecclesiam super tectum se lauantem, id est mundantem se a sordibus  seculi et domum luteam spiritali contemplatione transcendentem atque calcantem, et inchoata cum illa prime conuentionis notitia, post ab ea penitus separatum diabolum occidit, eamque sibi perpetuo connubio copulauit. Oderimus ergo peccatum, sed prophetias non exstinguamus. Amemus illum Dauid quantum amandus est qui nos a diabolo per misericordiam liberauit. Amemus et istum Dauid qui tam graue in se uulnus iniquitatis penitentie humilitate sanauit.



CAPUT LXXu. De Salomonis primum bonis postea malis; ex eodem libro XXII.

Iam de Salomone quid dicam, quem uehementer arguit sancta Scriptura atque condemnat, nichilque de  penitentia eius, uel in eum indulgentiam [indulgentie] Dei omnino commemorat? nec mihi prorsus occurrit quid saltem in allegoria boni significet hec eius flenda subuersio nisi forte quis dicat, mulieres alienigenas, quarum amore exarserat significare Ecclesias electas de gentibus. Posset hoc fortasse non absurde intelligi, si ille propter Salomonem desererent deos suos, et colerent Deum eius. Cum uero ipse propter illas offendit Deum suum, et coluit deos earum, non est quid inde boni coniectare possemus; nec tamen nichil arbitror significare, sed malum, sicut de uxore filiabusque Loth diximus. Apparet enim in persona huius Salomonis mira excellentia, et mira subuersio. Quod igitur in illo diuersis temporibus  exstitit, prius bonum et posterius malum, hoc in Ecclesia in isto adhuc seculo, simul uno temporeo stenditur. Nam bonoillius bonos Ecclesie, malo autem illius malos Ecclesie significatos puto, tanquam in unitate unius aree, sicut in illo uno homine bonos in granis, malos in paleis, ut in unitate unius segetis, bonos in tritico, malos in zizaniis. Si quid hinc sane in his que de illo scripta sunt diligentius pertractatis, siue mihi, siue hoc doctoribus [doctioribus] atque melioribus aliud probabilius elucere potuerit. Nunc tamen non eam rem ita dimisimus, ut intentionem nostram in alia properantem, tanquam interrupta series contexionis impediat.



CAPUT LXXuI. De uituli capite combusto et in aquam sparso, potumque  populo dato; ex eodem libro XXII contra Faustum.

Quid etiam prophetice significationis habuerit requirendum est, quod ex eis multos qui sibi absente ipso, id est Moyse, idolum fabricauerunt, sine ulla cuiusquam necessitudinis distinctione iussit interimi? Facile est ut intelligatur hominum illorum interemptionem significare uitiorum talium qualibus illi ad eamdem idololatriam defluxerunt. In talia quippe uitia seuire nos iubet Psalmus, cum dicit: Irascimini et nolite peccare. In talia uitia seuire nos iubet Apostolus, cum dicit: Mortificate membra uestra, que sunt super terram, fornicationem, immunditiam, luxuriam, concupiscentiam malam, et auaritiam, que est idolorum seruitus. Sed quid sibi uelit quod prius fecit, ut ipsum uitulum igne combureret, minutatimque  concideret et in aquam spargeret, et potum populo daret, maiorem intentionem perscrutande significationis inquirit. Si enim tabulas quas digito Dei, hoc est operatione Spiritus sancti, scriptas acceperat, ideo fregit, quia indignos eos quibus eas legeret iudicauit. Si denique ut ab eis ille uitulus penitus aboleretur, incendit eum, contriuit, in aqua sparsit atque submersit, utquid et potum hoc populo dedit? quem non excitet factum hoc, ad inquirendam et intelligendam propheticam significationem? Occurrat ergo iam intentis mentibus tanquam diaboli corpus in uitulo, id est homines in omnibus gentibus quibus ad hec sacrilegia caput, hoc est auctor est diabolus. Aureum propterea quia uidentur idololatrie ritus 0uelut a sapientibus instituti. De quibus dicit Apostolus:  59 Quoniam cognoscentes Deum, non sicut Deum glorificauerunt aut gratias egerunt, sed euanuerunt in cogitationibus suis et obscuratum est insipiens cor eorum dicentes se esse sapientes stulti facti sunt, et mutauerunt gloriam incorruptibilis Dei in similitudinem imaginis corruptibilis hominis et uolucrum et quadrupedum et serpentum. Ex hac quasi sapientia iste uitulus aureus qualia solebant Aegyptiorum etiam ipsi primates et tanquam docti homines adorare figmenta. Hoc ergo uitulo significatum est omne corpus, id est omnis societas gentilium, idololatrie deditorum. Hanc sacrilegam societatem Dominus Christus illo igne comburit de quo in Euangelio dicit: Ignem ueni mittere in terram, ut quoniam  non est qui se abscondat a calore eius, dum in eum credunt gentes, igne uirtutis eius diabolica in eis forma soluatur, totum deinde corpus illud comminuitur, id est ab illa male conspirationis conflatione discissum uerbo ueritatis humiliatur, et comminutum in aquam mittitur, ut eos Isrelite, id est Euangelii predicatores ex baptismo in sua membra, hoc est in corpus dominicum transferant, quorum Isrelitarum Petro de ipsis gentibus dictum est: Macta et manduca. Si macta et manduca, quare non etiam concide et bibe? ita ille uitulus per ignem zeli, et aciem uerbi, et aquam baptismi, ab eis potius quos absorbere conabatur absorptus est. Si ergo hec quoque loca Scripturarum de quibus eisdem Scripturis calumniantur heretici perscrutata et quodammodo interrogata,  quanto uidentur obscuriora, tanto mirabiliores in se mysteriorum thesauros latere respondent. Quanto magis impiorum blasphema ora obmutescere omnino debent cum oppilantur apertissima ueritate, contra quam prefocato spiritu quid mussitent non inueniunt, et malunt miseri manifestatione eius suas fauces obtutari [obturari], quam suauitate pectus implere [impleri]. Christum igitur sonant hec omnia, caput illud quod iam ascendit in celum, et hoc corpus eius, quod usque in finem laborat in terra, scribentium Litteras uere sacras omnis parturiuit intentio, nec esse quidquam credendum est librorum propheticorum contextione narratum, quod non significet aliquid futurorum, nisi que ideo posita sunt, ut ex eis quodammodo religentur ea que illum regem populumque  eius siue propriis siue figuratis locutionibus rebusue prenuntient. Sicut enim in citharis et huiuscemodi organis musicis non quidem omnia que tanguntur canorum aliquid resonant, sed tamen chorde, cetera tamen in toto cithare corpore ideo fabricata sunt, ut esset ubi uincirentur, unde et quo tenderentur ille quas ad cantilene suauitatem modulaturus et percussurus est artifex: ita in his propheticis narrationibus que de rebus gestis hominum prophetico spiritu deliguntur, aut aliquid iam sonant significatione futurorum, aut si nichil tale significant, ad hoc interponuntur, ut sit unde illa significantia tanquam sonantia connectantur. Has autem rerum gestarum allegoricas narrationes si nolunt heretici sicut a nobis exponuntur accipere, uel etiam nichil eas  nisi quod proprie sonant significare contendunt, non luctandum cum hominibus qui dicunt: Non sapit palato meo quod sapere dicis tuo, dum tamen ea que diuinitus precipiuntur aut mores pietatemque formare, aut aliquid figurate significare uel credantur uel intelligantur, aut utrumque potius quam neutrum, dum tamen et ipsa que figurate dicta uel facta intelliguntur, ad eosdem mores bonos pietatemque referantur.



CAPUT LXXuII. De semine suscitando fratri defuncto; ex libro XXXII contra Faustum.

Si quesitum a nobis fuerit cur illius Testamenti auctoritatem teneamus cuius ritum non obseruamus, et  ad hoc ex litteris apostolicis respondemus. Ait enim Apostolus: Nemo ergo uos iudicet in cibo et potu, aut in parte diei festi, aut Neomenie, aut Sabbatorum, quod est umbra futurorum. Ita quippe et cur ea legi atque accipi oporteat ostendit, id est ne prophetiam exstinguamus, quia in umbra facta sunt futurorum, et curare nos non debere eos qui nos hinc iudicare uoluerint, quod corporaliter iam non obseruemus, sicut alibi tale quiddam dixit. Hec in figura contingebant illis, scripta sunt autem propter correptionem nostram, in quos finis seculorum obuenit. Cum ergo tale aliquid legitur in instrumento ueteris Testamenti, quale a nobis uel obseruari, uel iussum non est in Nouo Testamento, uel etiam prohibitum, quid significet querendum est, non reprehendendum,  quia eo ipso quo iam non obseruatur, non damnatum, sed impletum probatur. Unde multa et sepe iam diximus, uelut hoc ipsum quomodo non intelligens Faustus mandatis ueteris Testamenti pro crimine obiecit, quod uxorem fratris ad hoc frater iussus est ducere, ut non sibi, sed illi sobolem suscitaret, eiusque uocaret nomine quod inde nasceretur; quid aliud in figura premonstrat nisi quia unusquisque Euangelii predicator ita debet in Ecclesia laborare, ut defuncto fratri, hoc est Christo, suscitet semen qui pro nobis mortuus est, et quod suscitatum fuerit eius nomen accipiat. Denique hoc implens Apostolus, non iam carnaliter in premissa significatione, sed spiritaliter in completa ueritate, quos in Christo Iesu per Euangelium se commemorat  genuisse, succenset eis, et eos increpans corrigit uolentes esse Pauli. Nunquid Paulus, inquit, pro uobis crucifixus est? aut in Pauli nomine baptizati estis? tanquam diceret: Defuncto fratri uos genui, Christiani uocamini, non Pauliani. At uero qui electus ab Ecclesia ministerium euangelizandi renuerit, ab ipsa Ecclesia merito digneque contemnitur. Hoc est enim quod in eius faciem iubetur exspuere, non sane sine signo huius opprobrii ut calciamento pedis unius exuatur, ne sit in eorum sorte quibus ipse Apostolus ait: Et calciati pedes in preparationem Euangelii pacis, et de quibus commemorat propheta: Quam speciosi pedes eorum qui annuntiant pacem, qui annuntiant bona, qui enim sic euangelicam fidem tenet, ut et sibi prosit, et Ecclesie prodesse non renuat, bene  intelligitur utroque pede calciatus. Qui autem sibi putat quia credidit satis esse consultum consilium, curam uero lucrandorum refugit aliorum, discalciati illius non figuratum significabit, sed in se impletum portabit opprobrium. Quid, quod, et pascha nobis obiecit celebrari, nec quia ita ut Iudei celebramus insultat. Cum autem magis nos habeamus in re presentis Euangelii non in umbra futuri, eiusque occisionem cum quotidie tum maxime anniuersaria solemnitate non uenturam presignemus, sed factam commemoremus. Ideo sane dies Pasche solemnitatis nostre ad diem celebrationis umbratice Iudeorum non occurrit, ut et dominicum diem quo Christus resurrexit complecteremur. Azyma uero, qui recte  fidei Christiani sunt, non in fermento ueteris uite, hoc est malitie, sed in ipsius fidei ueritate et sinceritate custodiunt; non septem diebus sed omni die, quod significatum est numero dierum septenario, quo quotidie omnis uoluitur dies. Quod etsi aliquantum laboriosum est in hoc seculo, quoniam angusta et arcta est uia que ducit ad uitam, merces tamen certa seruatur. Nam ipse labor significatus est illis pigridiis quod aliquantulum subamara sint. Pentecosten etiam, id est a passione et resurrectione Domini quinquagesimum diem celebramus, quo nobis Spiritum sanctum paracletum quem promiserat misit, quod futurum etiam per Iudeorum pascha significatum est, cum quinquagesimo die post celebrationem ouis occise Moses digito Dei scriptam  legem accepit in monte. Legite Euangelium et aduertite Spiritum sanctum appellatum digitum Dei. Ea quippe anniuersarie in Ecclesia celebrantur, que insigniter excellentia certis diebus facta sunt, ut eorum necessariam salubremque memoriam festiuitas concelebrata custodiat. Si uultis ergo nosse quare celebremus Pascha, quia tunc pro nobis immolatus est Christus. 60 Si uultis ergo nosse quare non illud ritu iudaico celebremus, quia illa erat uenturi ueri prefiguratio, hec completi commemoratio. Futurum autem et preteritum nec ipsis uerbis nostris eodem modo enuntiatur, unde iam satis in hoc opere locuti sumus. Si autem et hec [hoc] queritis, cur ex omnibus cibis a quibus in umbra futurorum populus est ille prohibitus, nos morticino et immolatitio non uescimur? et  hoc audite et calumniis uanitatis uerum aliquando preponite. Cur enim non expediat immolatitio uesci Christiano Apostolus dicit: Nolo uos, inquit, socios fieri demoniorum. Neque enim ipsam immolationem reprehendit quam faciebant patres prefigurantes sanguinem sacrificii quo nos Christus redemit, sed que immolant gentes. Demoniis, inquit, immolant, et non Deo. Deinde adiecit quod dixi: Nolo uos socios fieri demoniorum. Nam si natura ipsa immolatitie carnis esset immunda, utique et nescientem contaminaret. Neque enim eo minus ipsa esset quominus ab sciente acciperetur, sed propter conscientiam ne demonibus communicasse uideatur. Morticinum autem puto, quod ad escam usus hominum non admisit, eo quod non occisorum sed mortuorum  animalium morbida caro est nec apta ad salutem corporis, cuius causa suminus alimentum. Nam quod de effundendo sanguine antiquis in figura preceptum est, id est ipsi Ne post diluuium, quod iam quid significaret ostendimus; plerique intelligunt, et in Actibus apostolorum hoc lege preceptum ab apostolis, ut abstinerent gentes tantum a fornicatione, et ab immolatis, et a sanguine, id est ne quidquam ederent carnis [nequaquam ederent carnes] cuius sanguis non esset effusus, quod alii non sic intelligunt, sed a sanguine preceptum esse abstinendum, ne quis homicidio se contaminet. Hoc nunc discutere longum est et non necessarium, quia etsi hoc tunc apostoli preceperunt ut ab animalium sanguine abstinerent  Christiani, ne prefocatis carnibus uescerentur, elegisse mihi uidentur pro tempore rem facilem et nequaquam obseruantibus onerosam, in qua cum Isrelitis etiam gentes propter angularem illum lapidem duos in se condentem, aliquid communiter obseruarent simul etiam monerent [et admonerent] in ipsa arca Ne, quando Deus hoc iussit Ecclesiam omnium gentium fuisse figuratam [prefiguratam], cuius facti prophetia iam gentibus ad fidem accedentibus incipiebat impleri. Transacto uero illo tempore quo illi duo parietes, unus ex circumcisione, alter ex preputio uenientes, quamuis in angulari lapide concordarent, tamen suis quibusdam proprietatibus distinctius eminebant. Ac ubi Ecclesia gentium talis effecta est, ut in ea nullus Isrelita carnalis appareat,  quis iam hoc Christianus obseruat ut turdos uel minutiores auiculas non attingat, nisi quarum sanguis effusus est, aut leporem non edat si manu a ceruice percussus nullo cruento uulnere occisus est? et qui forte pauci adhuc tangere ista formidant a ceteris uidentur [irridentur]. Ita omnium animos in hac retinuit illa sententia ueritatis: Non quod intrat in os uestrum uos coinquinat, sed quod exit, nullam cibi naturam quam societas amittit [admittit] humana, sed que iniquitas committit peccata condemnans.



CAPUT LXXuIII. De eo quod scriptum est a uolatilibus mundis et immundis intrasse in arcam; ex libro Questionum de Genesi, inter cetera ad locum.

Quod scriptum esta uolatilibus mundis, et a uolatilibus  immundis, et a pecoribus mundis, et a peoribus immundis, et ab omnibus serpentibus in terra, quod deinde non additur subauditur mundis et immundis, et adiungitur, duo et duo intrauerunt ad Ne in arcam, masculus et femina. Queritur quomodo distinxerit superius duo et duo ab immundis, nunc autem siue a mundis siue immundis duo et duo dicat intrasse. Sed hoc refertur non ad numerum mundorum uel immundorum animalium, sed ad masculum et feminam, quia in omnibus, siue mundis, siue immundis duo sunt, masculus et femina.



CAPUT LXXIX. Quid sit quod Dominus ait: Non adiiciam maledicere terre; ex eodem libro Questionum de Genesi.

Quid sibi uult quod Dominus dicit: Non adiiciam  adhuc maledicere super terram propter opera hominum, quia apposita est mens hominis ad maligna a iuuentute. Non adiiciam ergo adhuc percutere omnem carnem uiuam quemadmodum feci. Et deinde adiungit que secundum largitatem bonitatis sue donat hominibus indignis. Utrum hic Noui Testamenti indulgentia figurata sit, et preterita ultio ad uetus pertineat Testamentum, hoc est illud ad legis seueritatem, hoc ad gratie bonitatem.



CAPUT LXXX. Quid est: De manu fratris exquiram animam hominis; ex eodem libro Questionum de Genesi.

Quid est: Et de manu fratris hominis exquiram  animam hominis? An omnem hominem fratrem omnis hominis intelligi uoluit secundum cognationem ex uno ductam?



CAPUT LXXXI. Cham peccans, non in seipso sed in filio maledicitur; ex eodem libro.

Queritur, quare peccans Cham in patris offensa, non in seipso, sed in filio suo Chanaan maledicitur, nisi quia prophetatum est quodammodo terram Chanaan, eiectis inde Chananeis et debellatis, accepturos fuisse filios Isrel qui uenirent de semine Sem.



CAPUT LXXXII. Erat omnis terra labium unum per recapitulationem  dictum, ex eodem libro.

Et erat omnis terra labium unum quomodo potest intelligi quando superius dictum est, quod filii Ne uel filiorum eius distributi essent per terram, secundum tribus, et secundum gentes, et secundum linguas suas? nisi quia per recapitulationem postea commemoret [commemorat], quod prius erat, sed obscuritatem [hic] facit, quod eo genere locutionis ista contexit quasi narratio de his que postea facta sunt consequatur.



CAPUT LXXXIII. Quomodo Sara cum aliquot dies apud regem Aegypti sacra fecerit, eius concubitu non credatur esse polluta.

Erit ergo, cum te uiderint Aegyptii, dicent quia uxor  illius hec: factum est autem, statim ut intrauit Abraham in Aegyptum, uidentes Aegyptii mulierem quia speciosa erat ualde. Quomodo accipiatur quod Abraham ueniens in Aegyptum, celare uoluit uxorem suam esse Saram, secundum omnia que de hac re scripta sunt, utrum hoc conuenerit tam sancto uiro, an sub defectio [defectione] fidei eius intelligatur, sicut nonnulli arbitrati sunt. Iam quidem et contra Faustum de hac re disputaui, et diligentius a presbytero Hieronymo expositum est, quare non sit consequens ut cum aliquot dies apud regem Aegypti Sara fuerit etiam eius concubitu credatur esse polluta. Quoniam mos erat regius uicibus ad se ammittere [admittere] mulieres suas, et nisi lomentis [fomentis] et unguentis diu prius accurato corpore nulla intrabat ad regem: que dum  fierent afflictus est Pharao manu Dei, ut uiro redhiberet intactam, quam ipsi Deo maritus commiserat tacens quod uxor esset, sed non mentiens quod soror esset, ut caueret quod poterat, quantum homo poterat, et Deo commendaret quod cauere non poterat ne si et illa que cauere poterat Deo tantum dimitteret, non in Deum credere, sed Deum tentare potius inueniretur.



CAPUT LXXXIu. 61 Quomodo intelligatur eternum quod ait: Dabo tibi terram in possessionem eternam; ex eodem libro.

Dabo tibi et semini tuo post te terram in qua habitas, omnem terram cultam in possessionem eternam.  Questio est quomodo dixerit eternam, cum Isrelitis temporaliter data sit, utrum secundum hoc seculum dicta sit eterna, ut ab eo quod est Grece, quod et seculum significat, dictum sit tanquam si Latine dici posset seculare: an ex hoc aliquid secundum spiritalem promissionem hic intelligere cogamur, ut eternum ideo dictum sit, quia hinc eternum aliquid significatur. An potius locutionis est Scripturarum ut eternum appellent cuius rei finis non constituitur. Aut non ita fit ut deinceps non sit faciendum quantum pertinet ad curam uel potestatem facientis, sicut ait Horatius:

Seruiet eternum qui paruo nesciet uti.
Non enim potest in eternum seruire, cuius ipsa uita que seruit eterna esse non potest. Quod testimonium  non adhiberem nisi locutionis esset, uerborum quippe illi sunt nobis auctores, non rerum uel sententiarum. Si autem defenduntur Scripture secundum locutiones proprias, que idiomata uocantur, quanto magis secundum eas quas cum aliis linguis communes habent?



CAPUT LXXXu. Sciebam, inquit, quod constituit filiis suis post se custodire uias Domini; ex libro Questionum de Genesi.

Sciebam enim quia constituet filiis suis et domui sue post se, ut custodiant uias Domini facere iustitiam et iudicium, ut adducat Dominus in Abraham omnia que locutus est ad illum. Ecce ubi promittit  Dominus Abrahe non solum premia, sed etiam obedientiam iustitie filiorum eius, ut circa eos etiam premia promissa compleantur.



CAPUT LXXXuI. Descendens uidebo si secundum clamorem uenientem ad me consumatur; si autem non, ut sciam; ex eodem libro.

Descendens ergo uidebo si secundum clamorem ipsorum uenientem ad me, consumantur; si autem non, ut sciam. uerba hec si non dubitantis quid duorum potius euenturum sit, sed irascentis et minantis, accipiamus, nulla questio est. More quippe humano Deus in Scripturis ad homines loquitur, et eius iram nouerunt sine perturbatione eius intelligere qui nouerunt. Solemus autem etiam sic minanter  loqui: uideamus si non tibi facio, aut uideamus si non illi fecero, et si non potuero tibi facere, uel sciam, id est, hoc ipsum experibor utrum non possim. Quod cum minando, non ignorando dicitur, irati apparet affectus, sed perturbatio non cadit in Deum. Mos autem humane locutionis et usitatus est ut humane infirmitati congruit [congruat], cui Deus coaptat locutionem suam.



CAPUT LXXXuII. Non perdam, si inuenero decem iustos; ex eodem libro.

Queri solet utrum quod de Sodomis dixit Deus, non se perdere locum, si inuenirentur illic uel decem  iusti, speciali quadam sententia de illa ciuitate, an de omnibus intelligendum sit, generaliter parcere Deum loco in quocunque uel decem iusti fuerint. In qua questione non est quidem necesse ut hoc de omni loco accipere compellamur, uerumtamen de Sodomis potuit et sic dici, quia sciebat Deus ibi non esse, uel decem, et ideo sic respondebatur Abrahe, ut significaretur nec tot ibi posse inueniri, ad exaggerationem iniquitatis illorum. Non enim necesse erat Deo tam sceleratis hominibus parcere, nec cum illis perdere iustos, cum posset, iustis inde liberatis, reddere impiis digna supplicia; sed, ut dixi, ad ostendendam malignitatem multitudinis illius dixit: Si decem ibi inuenero, parcam uniuerse ciuitati; tanquam diceret: Certe possum nec pios cum impiis perdere,  nec tamen propterea impiis parcere, quia, liberatis et separatis inde piis, possum impiis digna rependere, et tamen si ibi inueniantur, parco, hoc est, quia nec tot ibi possent inueniri. Tale aliquid est apud Ieremiam, ubi ait: Circuite uias Ierusalem et uidete et querite in plateis eius, et cognoscite si inuenietis hominem facientem iustitiam, et querentem fidem, et propitius ero peccatis eorum, id est: Inuenite uel unum, et parco ceteris, ad exaggerandum et demonstrandum quod nec unus ibi posset inueniri.



CAPUT LXXXuIII. De Loth filias animo turbato ciuibus offerente; ex eodem libro.

Quod ait Sodomitis Loth: Sunt mihi due filie,  que nondum nouerunt uiros; producam illas ad uos, utimini illis quomodo uobis placuerit, tantum in uiros istos ne faciatis iniquum. Quoniam prostituere uolebat filias suas hac compensatione, ut uiri hospites eius nichil a Sodomitis tale paterentur, utrum admittenda sit compensatio flagitiorum uel quorumque peccatorum, ut nos faciamus mali aliquid, ne alius grauius malum faciat; an potius perturbationi Loth non consilio tribuendum sit, quia hoc dixit, merito queritur: et nimirum periculosissime amittitur hec compensatio. Si autem perturbationi humane tribuitur, et menti tanto malo permote, nullo modo imitanda est.



CAPUT LXXXIX.  Quod ait Deus ad Abimelech: Peperci tibi ne peccares in me; ex eodem libro.

Quod ait Deus ad Abimelech propter Saram: Et peperci tibi ut non peccares in me, quando eum admonuit uxorem Abraham esse quam putabat sororem, aduertendum est et notandum in Deum peccari quando talia committuntur que putant homines leuiter habenda, tanquam in carne peccata. Quod autem dixit ei: Ecce tu morieris, etiam hoc notandum est quomodo dicat Deus, tanquam predicens sine dubio futurum quod admonendo dicit, ut a peccato abstinendo caueatur.



CAPUT XC. Tentauit Deus Abraham, quomodo non sit contrarium  Iacobo dicente: Deus neminem tentat; ex eodem libro.

Et tentauit Deus Abraham. Queri solet quomodo hoc uerum sit, cum dicat in Epistola sua Iacobus, quod Deus neminem tentet, nisi quia locutione Scripturarum solet dici, tentat, pro eo quod est probat. Tentatio uero illa de qua Iacobus dicit, non intelligitur, nisi quia quisque peccato implicatur. Unde Apostolus dicit: Ne forte tentauerit uos is qui tentat. Nam et alibi scriptum est: Tentat uos Dominus Deus uester, ut sciat si diligitis eum; etiam hoc genere locutionis ut sciat, dictum est, ac si diceretur, ut scire uos faciat, quoniam uires dilectionis sue hominem latent, nisi diuino experimento etiam eidem innotescant.



CAPUT XCI. 62 De simili locutione qua dictum est: Cognoui quod timeas Deum; ex eodem libro.

uox angeli de celo ad Abraham: Ne iniicias manus in puerum, neque facias ei quidquam, modo enim cognoui quoniam timeas Deum tu. Etiam ista questio simili locutione soluitur. Hoc est enim: Nunc cognoui quoniam timeas Deum tu; quod significat: Nunc te feci cognoscere. In consequentibus autem hoc genus locutionis euidentius [euidenter] apparet ubi dicitur: Et uocauit Abraham nomen loci illius Dominus uidit, ut dicatur hodie in monte Dominus apparuit: uidit, pro eo quod est, apparuit, hoc est, uidit pro eo quod est uideri fecit, significans per  efficientem quod efficitur, sicut frigus pigrum, quod pigros facit.



CAPUT XCII. De iuratione serui Abrahe super femur eius; ex eodem libro.

Quod Abraham iubet puero suo, ut manum suam ponat super eius femore, et sic eum adiurat per dominum Deum celi et Dominum terre, solet imperitos mouere; non attendentes magnam ipsam de Christo [magnam de Christo] exstitisse prophetiam, quod ipse Dominus Deus celi et Dominus terre in ea carne uenturus esset, que de illo femore, propagata est.



CAPUT XCIII. Quod differant augurationes illicite ab illa petitione signi,  qua petit a Deo seruus Abrahe; ex eodem libro.

Querendum quo differant augurationes illicite ab illa petitione signi qua petiuit seruus Abrahe, ut ei Deus ostenderet ipsam esse futuram uxorem Domini sui Isaac, a qua cum petiuisset ut biberet diceretur illi: Bibe et tu, et adaquabo et camelos tuos quo adusque bibere desinerent [desinent]. Aliud est enim mirum aliquid petere, quod ipso miraculo signum sit; aliud ea [hec] obseruare que ita fiunt, ut mira non sint, sed a coniectoribus superstitiosa uanitate interpretentur. Sed hoc ipsum etiam quod mirum aliquid postulatur, quo significetur quod quisque uult nosse, utrum audiendum sit, non parua  questio est. Eo namque pertinet quod dicuntur qui hoc non recte faciunt tentare Dominum. Nam ipse Dominus cum a diabolo tentaretur, testimonium de Scripturis adhibuit: Non tentabis Dominum Deum tuum. Suggerebatur enim tanquam homini ut signo aliquo exploraret ipse, quantus esset, id est, quam multum apud Deum posset, quod uitiose fit cum fit. Ab hoc autem discernitur quod Gedeon fecit pugne imminente periculo, consultatio quippe illa magis quam tentatio Dei fuit. Unde et Achaz apud Isaiam timet signum petere, ne Dominum [Deum] tentare uideatur, cum hoc eum Dominus admoneat per prophetam, credo, existimans quod ab ipso propheta exploraretur utrum precepti memor esset, quo tentare Dominum prohibetur [Deum prohibemur].



CAPUT XCIu. De eo quod ait Iacob: Non est hic nisi domus Dei; ex eodem libro.

Et surrexit Iacob de somno suo, et dixit: Quia est Dominus in loco hoc, ego autem nesciebam; et timuit et dixit: Quam terribilis locus hic; hoc [hic] non est nisi domus Dei, et hec porta est celi. Hec uerba ad prophetiam pertinent, quia ibi futurum erat tabernaculum quod constituit Deus [Dominus] in hominibus in primo populo suo. Portam celi autem sic intelligere debemus, tanquam inde fiat aditus credentibus, ad capessendum regnum celorum.



CAPUT XCu.  Quod Iacob lapidem statuit et perfudit oleo, non aliquid idololatrie simile fecisse; ex eodem libro.

Quod statuit lapidem Iacob quem sibi ad caput posuerat, et constituit eum titulum et perfudit illum oleo, non aliquid idololatrie simile fecit. Non enim, uel tunc, uel postea, frequentauit lapidem adorando aut [uel] ei sacrificando, sed signum fuit in prophetia euidentissima constitutum, que pertinet ad unctionem: unde Christi nomen a chrismate est.



CAPUT XCuI. De lucta Iacob et de claudicatione; ex eodem libro.

Quod ab illo angelo desiderat benedici Iacob cui luctando preualuit, magna est de Christo prophetia.  Nam eo ipso admonet mysticum aliquid sapere, quia omnis homo a maiore uult benedici. Quomodo ergo ab eo benedici iste uoluit, quem luctando superauit? Preualuit autem Iacob Christo, uel potius preualere uisus est per eos Isrelitas a quibus crucifixus est Christus, et ab eo tamen benedicitur in eis Isrelitis qui crediderunt in Christum, ex quibus erat qui dicebat, Nam et ego Isrelita sum, ex genere Abraham, de tribu Beniamin. Unus ergo atque idem Iacob et claudus et benedictus. Claudus in latitudine femoris, tanquam in multitudine generis, de quibus dictum est: Et claudicauerunt a semitis suis; benedictus autem in eis de quibus dictum est: Reliquie per electionem gratie salue facte sunt.



CAPUT XCuII. Utrum secundo Iacob lapidem oleo perfuderit, an secundo commemoratum est; ex eodem libro.


Ascendit autem Deus ab eo loco ubi locutus est cum eo, et statuit Iacob titulum in loco in quo locutus est cum eo, titulum lapideum et libauit, super eum lihamen et infudit super illum [eum] oleum, et uocauit Iacob nomen loci in quo locutus est cum eo illic Deus, Bethel. Iterum factum est hoc loco quod factum fuerat, an iterum commemoratum est? Sed quodlibet horum sit, super lapidem libauit Iacob, non lapidi libauit. Non ergo sicut idololatre solent aras ante lapides constituere, et tanquam diis libare lapidibus.



CAPUT XCuIII. Questionem quod duodecim filii Iacob computentur nondum nato Beniamin, soluit per tropum ex eodem libro Questionum de Genesi.

Quod duodecim filii computantur Isrel, et dicitur: Hi sunt filii Isrel qui nati sunt in Mesopotamia, cum Beniamin longe postea natus sit, cum iam transtisset Bethel, et appropinquaret Bethleem, expositio. Nulla est facilior solutio questionis huius quam ut per accipiatur. Ubi enim pars maior est aut potior, solet eius nomine etiam illud comprehendi quod ad ipsum nomen non pertinet, sicut ad duodecim apostolos iam non pertinebat Iudas qui etiam mortuus fuit cum Dominus resurrexit a mortuis, et tamen ipsius duodenarii numeri nomen  Apostolus in Epistola sua tenuit, ubi ait eum apparuisse illis duodecim. Cum articulo enim hoc Greci codices habent ut non possint intelligi quicunque duodecim, sed illi in eo numero insignes. Eo modo locutionis puto et illud a Domino dictum: Nonne ego uos duodecim elegi, et unus ex uobis diabolus est? ut non ad electionem etiam ipse pertinere uideatur. Non enim facile inuenitur electorum nomen in malo, nisi quando mali eliguntur a malis; quod si putauerimus et illud electum, ut per eius traditionem Domini passio compleretur, id est 63 malitiam eius ad aliquid electam, bene utente Deo etiam malis, aliud attendamus ubi ait: Non de omnibus uobis dico, ego scio quos elegi, ubi declarat ad electionem non pertinere nisi bonos, ac per hoc illud quod dictum  est, Ego uos duodecim elegi, per synecdochen dictum est, ut nomine maioris meliorisque partis etiam illud complecteretur quod ad ipsum nomen non pertinet. Hic modus est in hoc eodem libro [loco], ubi Hemor pro filio suo Sichem ut acciperet Dinam filiam Iacob exiit loqui cum eodem Iacob, et uenerunt etiam filii eius qui absentes erant, et ad omnes dicit Hemor: Sichem filius meus elegit animo filiam uestram, date ergo illi eam uxorem. Quia enim potior erat patris persona, per synecdochen filiam uestram dicens, etiam fratres [filios] tenuit hoc nomine quorum non erat filia; hinc est et illud: Curre ad oues et accipe inde mihi duos hedos, simul enim pascebantur oues et hedi, et quia potiores sunt oues, earum  nomine etiam caprarum pecus complexus est; sic quia potior erat numerus undecim filiorum Iacob qui nati fuerant in Mesopotamia, ipsorum commemoratione Scriptura complexa est etiam Beniamin qui non erat ibi natus et dictum est: Hi sunt filii Iacob qui facti sunt ei in Mesopotamia Syrie.



CAPUT XCIX. Utrum in infernum mali tantum, an etiam boni mortui descendere soleant; ex eodem libro.

Et noluit consolari dicens: Quoniam descendam ad filium meum lugens in infernum. Solet esse magna questio quomodo intelligatur infernus, utrum illic mali tantum, an etiam boni mortui descendere soleant. Si ergo tantum aliquo modo iste [mali tantum  quomodo iste] ad filium suum se dicit uelle lugentem descendere; non enim in penis infernis eum esse credit. An perturbati et dolentis uerba sunt mala sua etiam exaggerantis?---De eadem re.---Et descenderunt ipsi et omnia quecunque sunt eis uiuentes ad inferos. Notandum secundum locum terre nunc dictos esse inferos, hoc est, in inferioribus terre partibus. uaric quippe in Scripturis et sub intellectu multiplici, sicut rerum de quibus agitur sensus exigit, nomen ponitur inferorum, et maxime in mortuis hoc accipi solet. Sed quoniam istos uiuentes dictum est ad inferos descendisse, et ipsa narratione quid factum fuerit satis apparet. Manifestum est, ut dixi, inferiores terre partes inferorum uocabulo nuncupatas, in comparatione huius superioris terre in cuius  facie uiuitur, sicut in comparatione celi superioris, ubi sanctorum demoratio est angelorum, peccantes angelos in huius eris detrusos caligine Scriptura dicit tanquam carceribus inferi puniendos reseruari. Si enim Deus, inquit, angelis peccantibus non pepercit, sed carceribus caliginis inferi retrudens, tradidit in iudicio puniendos reseruari, cum apostolus Paulus principem potestatis eris diabolum dicat qui operatur in filiis diffidentie.---De eadem re.---Et eruisti animam meam ex inferno inferiori. Quid dicimus, fratres, hoc si non uobis tanquam certus exposuero nes uccenseatis; homo sum enim, et quantum conceditur de Scripturis sanctis, tantum audeo dicere, nichil ex me: infernum nec ego expertus sum adhuc, nec uos, et fortassis alia uia erit et non per infernum  erit, incerta sunt hec. uerum quia dicit Scriptura cui contradici non potest: Eruisti animam meam ex inferno inferiori, intelligimus tanquam duo inferna esse, superius et inferius. Nam unde infernum inferius, nisi quia est infernum superius? aliud non diceretur infernum nisi in comparatione illius superioris partis. uidetur ergo, fratres, esse habitatio quedam celestis angelorum: ibi uita ineffabilium gaudiorum, ibi immortalitas, et incorruptio, ibi omnia secundum Dei donum et gratiam permanentia, illa pars rerum superna est. Si ergo illa superna est, hec terrena ubi caro et sanguis, ubi corruptibilitas, ubi natiuitas et mortalitas, ubi decessio atque successio, ubi mutabilitas et inconstantia, ubi timores, cupiditates,  horrores, letitie incerte, spes fragilis, caduca substantia. Puto quia omnis ista pars non potest comparari illi celo, de quo loquebar paulo ante. Si ergo illi parti hec pars non comparatur, illa superna est, hec inferna, et post mortem quo hinc nisi sit infernum inferius hoc inferno, in quo sumus in carne et ista mortalitate. Corpus enim mortuum est, ait Apostolus, propter peccatum. Ergo et hic sunt mortui, ut non mireris quia infernum dicitur si mortuis abundat. Non enim ait: corpus moriturum est, sed: corpus mortuum est. Adhuc habet uitam utique corpus nostrum et tamen comparatum corpori illi quod futurum est, qualia sunt angelorum corpora, inuenitur corpus hominis mortuum, quamuis adhuc habens animam, sed rursus ab hoc inferno, id est ab hac  parte inferni, est aliud inferius quo erunt mortui, unde uoluit Deus eruere animas nostras, etiam illuc mittendo Filium suum. Etenim, fratres, propter ista duo inferna missus est Filius Dei undique liberans, ad hoc infernum missus est nascendo, ad illud moriendo. Propterea uox eius est in illo psalmo, non quoquam homine coniiciente, sed Apostolo exponente, ubi ait: Quoniam non derelinques animam meam in inferno. Ergo aut ipsius uox est et hic: Eruisti animam meam ex inferno inferiore: aut nostra uox per ipsum Christum Dominum nostrum, quia ideo ille peruenit usque ad infernum, ne nos remaneremus in inferno. Aliam etiam opinionem dicam, fortassis enim apud ipsos inferos est aliqua pars inferior, quo truduntur impii qui plurimum peccauerunt,  etenim apud inferos utrum in locis quibusdam iam fuisset Abraham non satis possumus definire. Nondum enim Dominus uenerat ad infernum, ut erueret inde omnium sanctorum precedentium animas, et tamen Abraham in requie ibi erat. Et quidam diues cum torqueretur apud inferos, cum uideret Abraham, leuauit oculos. Non eum posset leuatis oculis uidere, nisi esset ille superius, ille inferius; et quid ei respondit Abraham, cum diceret: Pater Abraham, mitte Lazarum ut intingat digitum suum et stillet in linguam meam quoniam, crucior in hac flamma: Fili, ait, memento quia percepisti bona in uita tua, Lazarus autem mala; nunc autem hic requiescit, tu uero torqueris. Et super hec ait: Inter uos et nos chaos magnum firmatum est, ut nec nos  possimus uenire ad uos, nec inde aliquis uenire ad nos. Ergo inter ista fortasse duo inferna, quorum in uno quieuerunt anime iustorum, in altero torquentur anime impiorum, attendens quidam orans hic, iam hic in corpore Christi positus, et orans in uoce Christi eruisse Dominum animam suam ab inferno inferiore, dixit quia liberauit se a talibus peccatis per que posset deduci ad tormenta inferni inferioris. Quemadmodum si medicus uideat tibi imminentem egritudinem forte ex aliquo labore, et dicat, parce tibi, sic te tracta, requiesce, his cibis utere: nam si non feceris, egrotabis; tu autem si feceris et saluus ueris, recte dicis medico, Liberasti me ab egritudine, non in qua iam eras, sed in quam [qua] futurus eras.  Nescio quis habens causam molestam mittendus erat in carcerem, uenit alius, defendit eum; gratias agens quid dicit? Eruisti animam meam de carcere. Suspendendus erat debitor, solutum est pro eo, liberatus dicitur de suspendio. In his omnibus non erant, sed quia talibus meritis agebantur, ut nisi subuentum esset, ibi essent. Inde recte dicuntur liberati quo per liberatores suos non sunt permissi perduci. Ergo, fratres, siue illud, siue illud sit, hic me scrutatorem uerbi Dei, non temerarium affirmatorem teneatis: Et eruisti animam meam ex inferno inferiore.



CAPUT C. 64 Quod in Genesi tertio insinuatur Spiritus sanctus, ex eodem libro Questionum in Genesi.

 Nunquid inuenimus hominem talem qui habeat spiritum Dei in se. Ecce iam nisi fallor tertio insinuatur nobis in hoc libro Spiritus sanctus, id est spiritus Dei: primo [enim] ubi dictum est spiritus Dei super aquas; secundo ubi dixit Deus: Non permanebit spiritus meus in hominibus istis propter quod carnes sunt; et tertio nunc quod Pharao dicit de Ioseph, esse spiritum Dei in illo; nondum tamen legimus Spiritum sanctum.



CAPUT CI. Quomodo intelligendum sit tot animas exiisse de femoribus Iacob: ac de decimatione Leui; ex eodem libro.

Quod dicit Scriptura tot animas peperisse Liam, uel tot aut tot animas exiisse de femoribus Iacob,  uidendum est quid hinc respondeatur eis qui hoc testimonio confirmari nituntur, a parentibus simul animas cum corporibus propagari, animas enim dictas pro hominibus a parte totum significante locutione, nullus ambigit. Sed quomodo ipsam partem ex quo totum commemoratum est, hoc est animam cuius nomine totus homo significatus est, alienus ab eo quod dictum est, exire de femoribus eius, ut carnes tantum ex illo natas, quamuis sole anime nominentur accipiamus, querendi sunt locutionum modi secundum Scripturas.

Quamuis nullius hominis anima sit in lumbis patris sui, secundum carnem, tamen in lumbis Abrahe constitutum Leui, decimatum, et ibi constitutum secundum carnem Christum non decimatum. Secundum  rationem quippe illam seminalem ibi fuit Leui, qua ratione per concubitum uenturus erat in matrem, secundum quam rationem non ibi erat Christi caro, quamuis secundum ipsam ibi fuerit Marie caro. Quapropter nec Leui nec Christus in lumbis Abrahe secundum animam, secundum carnem uero, et Leui et Christus. Sed Leui secundum concupiscentiam carnalem, Christus autem secundum solam substantiam corporalem. Cum enim sit in semine et uisibilis corpulentia et inuisibilis ratio, utrumque cucurrit [concurrit] ex Abraham uel etiam ex ipso Adam usque ad corpus Marie, quia et ipsum eo modo conceptum et exortum est, Christus autem uisibilem carnis substantiam de carne uirginis sumpsit, ratio uero conceptionis  eius, non a semine uirili, sed longe aliter ac desuper uenit. Proinde secundum hoc quod de matre accepit, etiam in lumbis Abrahe fuit. Ille est ergo [igitur] decimatus in Abraham, qui licet secundum carnem tantum, sic tamen fuit in lumbis eius, quemadmodum in sui patris etiam ipse Abraham, id est qui sic est natus de patre Abraham quemadmodum de suo patre natus est Abraham, per legem scilicet in membris repugnantem legi mentis et inuisibilem concupiscentiam, quamuis eam casta et bona iura nuptiarum non sinant ualere, nisi quantum ex ea possunt generi substituendo prospicere. Non autem et ille ibi decimatus est cuius caro inde non feruorem uulneris, sed materiem medicaminis traxit. Nam cum ipsa decimatio ad prefigurandam medicinam  pertinuerit, illud in Abrahe carne decimabatur quod curabatur. Eadem namque caro non Abrahe tantum, sed ipsius primi terrenique hominis, simul habebat et uulnus preuaricationis et medicamentum uulneris: uulnus preuaricationis in lege membrorum repugnante legi mentis, que per omnem inde propagatam carnem seminali ratione quasi transcribitur; medicamentum autem uulneris in eo quod inde sine opere concupiscentiali in sola materia corporali, per diuinam conceptionis formationisque rationem, de uirgine assumptum est, propter mortis sine iniquitate consortium, et sine falsitate resurrectionis exemplum. Quapropter, quod anima Christi non sit ex traduce anime illius prime preuaricatricis, puto quod etiam ipsi qui animarum traducem defendunt,  consentiant. Per semen quippe concumbentis patris transfundi etiam semen anime uolunt, a quo genere conceptionis Christus alienus est. Et quia in Abraham si secundum animam fuisset, etiam ipse decimatus esset, non esse autem decimatum Scriptura testatur, que hinc quoque sacerdotium eius a Leuitico sacerdotio distinguit, an forte dicent sicut potuit ibi esse secundum carnem et non decimari, cur non etiam secundum animam sine decimatione potuerit? Hic respondetur, quia utique simplicem anime substantiam incrementis augeri corporalibus nec illi putauerunt qui eam corpus existimant, quorum in parte sunt maxime qui eam ex parentibus creari opinantur. Proinde in corporis semine potest esse uis inuisibilis, que incorporaliter numeros agit, non oculis  sed intellectu discernenda ab ea corpulentia que uisu, tactu [uisu tactuque] sentitur, et ipsa quantitas corporis humani, que utique modulum seminis incomparabiliter excedit, satis ostendit posse inde aliquid sumi quod non habeat illam uim seminalem, sed tantum corporalem substantiam, que diuinitus non de propagine concumbentium in carnem Christi assumpta atque formata est. Hoc autem de anima quis ualeat affirmare, quod utrumque habeat et materiem seminis manifestam, et rationem seminis occultam? Sed quid laborem in re que persuaderi uerbis nemini forsitan potest, nisi tantum ac tale ingenium sit quod possit loquentis preuolare conatum, nec totum exspectare a sermone. Breuiter ita colligam  si potuit et de anima fieri quod cum de carne diceremus forsitan intellectum sit, ita et de traduce anima Christi ut secum labem preuaricationis attraxerit. Si autem sine isto reatu non posset inde esse, non est inde. Iam de ceterarum animarum aduentu utrum ex parentibus an desuper sit, uincant qui potuerint, ego adhuc inter utrosque ambigo et moueor, aliquando sic, aliquando autem sic, saluo eo duntaxat, ut uel corpus esse animam, uel aliquam corpoream qualitatem siue coaptationem, si ita dicenda est quam Greci uocant, nec quomodolibet ista garrientem crediturum esse confidam adiuuante Deo mentem meam.



CAPUT CII. Quod ait Iacob ad Ioseph: Pone manum sub femur  meum, et facies in me misericordiam; ex eodem libro de Genesi.

Moriturus Iacob filio suo Ioseph dicit: Si inueni gratiam in conspectu tuo, subiice manum tuam sub femore meo, et facies in me misericordiam et ueritatem. Ea filium iuratione constringit qua seruum constrinxerat Abraham: ille mandans unde uxor ducatur filio suo, iste sepulturam commendans corporis sui. In utraque tamen causa nominata sunt duo illa que magni habenda atque pendenda sunt in Scripturis omnibus, quacunque dispersim leguntur, misericordia et iustitia, uel misericordia et iudicium, uel misericordia et ueritas, quandoquidem in quodam loco scriptum est: Uniuerse uie Domini misericordia et ueritas. Ita hec duo multum commendata, multum  consideranda sunt. Seruus autem Abrahe dixerat: Si facitis in dominum meum misericordiam et iustitiam, sicut et iste filio suo dicit: ut facias in me misericordiam et ueritatem. Quid sibi autem uelit a tanto uiro tam sollicita corporis commendatio, ut non in Aegypto sepeliatur, sed in terra Chanaan iuxta patres suos, mirum uidetur et quasi absurdum, nec conueniens tante excellentie mentis prophetice, si hoc ex hominum consuetudine metiamtur. Si autem in his omnibus sacramenta querantur 65, maioris admirationis gaudium ipsi qui inuenerit orietur. Cadaueribus quippe mortuorum peccata significari in lege non dubium est, cum iubentur homines post eorum contrectationem siue qualemcunque contactum tanquam ab immunditia purificari, et hinc illa sententia  ducta est: Qui baptizatur a mortuo et iterum tangit illum, quid proficit lauatio eius? sic et qui ieiunat super peccata sua, et iterum ambulans hec eadem facit. Sepultura ergo mortuorum remissionem significat peccatorum, eo pertinens quod dictum est: Beati quorum remisse sunt iniquitates, et quorum tecta sunt peccata. Ubi ergo sepelienda erant hoc significantia cadauera patriarcharum, nisi in ea terra ubi ille crucifixus est cuius sanguine facta est remissio peccatorum? mortibus enim patriarcharum peccata hominum figurata sunt. Dicitur autem ab eo loco quod Abramium [Abremium] uocatur, ubi sunt ista corpora, abesse locum ubi crucifixus est Dominus fere triginta millibus [passibus], ut etiam ipse numerus eum significare  intelligatur qui in baptismo apparuit ferme triginta annorum, et si quid aliud de re tanta uel hoc modo uel sublimius intelligi potest. Dum tamen non frustra arbitremur tales ac tantos homines Dei, tantam gessisse curam pro sepeliendis corporibus suis, cum sit atque esse debeat fidelium ista securitas, quod ubicunque corpora eorum sepeliantur, uel insepulta etiam per inimicorum rabiem relinquantur, aut pro eorum libidine dilacerata absumantur, non ideo uel minus integram, uel minus gloriosam eorum resurrectionem futuram.



CAPUT CIII. Quid sit quod scriptum est: Et appositus est ad patres suos; ex eodem libro Questionum de Genesi.

uidendum quomodo dicant Scripture quod assidue  dicunt de mortuis: Et appositus est ad patres suos, uel appositus est ad populum suum. Ecce enim de Iacob dicitur iam quidem mortuo, sed nondum sepulto, et ad quem populum apponatur non in promptu est uidere. Ex illo enim populus prior nascitur, qui dictus est populus Isrel, qui uero eum precesserunt, tam pauci iusti nominantur, ut eos populum appellare cunctemur. Nam si dictum esset: Appositus est ad patres suos, nulla questio fieret. An forte populus est, non solum hominum sanctorum, uerum et angelorum populus ciuitatis illius, unde dicitur ad Hebreos: Sed accessistis ad montem Sion et ad ciuitatem Dei Hierusalem, et ad millia angelorum exsultantium. Huic populo apponuntur qui hanc uitam placentes Deo finiunt. Tunc enim dicuntur apponi,  quando nulla iam remanet sollicitudo tentationum et periculum peccatorum. Quod intuens ait Scriptura, Ante mortem ne laudes hominem quemquam.



CAPUT CIu. De luctu quem fecit Ioseph patri suo septem diebus; ex eodem libro.

Et fecit luctum patri suo septem dies. Nescio utrum inueniatur alicuius sanctorum in Scripturis celebratum esse luctum nouem dies, quod apud Latinos nouendialia appellant. Unde mihi uidentur ab hac consuetudine prohibendi, si qui Christianorum istum in mortuis suis numerum seruant, qui magis est in gentilium consuetudine. Septimus uero dies auctoritatem in Scripturis habet, unde alio loco scriptum est,  Luctus mortui septem dierum, fatui autem omnes dies uite eius. Septenarius autem numerus propter sabbati sacramentum precipue quietis indicium est, unde merito mortuis tanquam requiescentibus exhibetur: quem tamen numerum in luctu Iacob decuplauerunt Aegyptii, qui eum septuaginta dies luxerunt.



CAPUT Cu. De eo quod scriptum est in Exodo: Occurrit ei angelus et uolebat eum occidere; ex libro Questionum Exodi.

In eo quod scriptum est: Et factum est in uia ad refectionem, obuiauit ei angelus et querebat eum occidere, et assumpto Sephora calculo circumcidit  preputium filii sui, et procidit ad pedes eius et dixit: Stetit sanguis circumcisionis infantis mei, et recessit ab eo; propter quod dixit: Des iitsanguis circumcisionis. Primum queritur quem uolebat angelus occidere, utrum Mosen, quia dictum est, occurrit ei angelus et querebat eum occidere? Nam cui putabitur occurrisse nisi illi qui uniuerso suorum comitatui prefuit, et a quo ceteri ducebantur? An puerum querebat occidere, cui mater circumcidendo subuenit, ut ob hoc intelligatur occidere uoluisse infantem quia non erat circumcisus, atque ita sancire preceptum circumcisionis seueritate uindicte? Quod si ita est, incertum est prius de quo dixerit, Querebat eum occidere, quia ignoratur quem nisi ex consequentibus reperiatur, mira [sane] locutione et inusitata ut prius  diceret occurrit ei, et querebat eum occidere, de quo nichil ante dixerat. Sed talis est in psalmo: Fundamenta eius in montibus sanctis; diligit [Dominus] Deus portas Sion. In his enim uerbis Psalmus incipit, nec aliquid de illo uel de illa dixerat, cuius fundamenta intelligi uoluit dicens: Fundamenta eius in montibus sanctis; sed quia sequitur Diligit Dominus portas Sion, ergo fundamenta uel Domini uel Sion, [et] ad faciliorem sensum magis Sion ut fundamenta ciuitatis accipiantur. Sed quia in hoc pronomine quod est eius, genus ambiguum est, omnis enim generis est hoc pronomen, id est masculini, et feminini, et neutri, in Greco autem in feminino genere dicatur [dicitur] , masculino et neutro , et habet codex Grecus , cogit intelligere non fundamenta  Sion, sed fundamenta Domini, id est que constituit Dominus, de quo dictum est: Aedificans Hierusalem Dominus. Nec Sion tamen nec Dominum antea nominauerat cum diceret, Fundamenta eius in montibus sanctis, sic et hic nondum nominato infante dictum est, occurrit ei, et querebat eum occidere, ut de quo dixerit in consequentibus agnoscamus. Quanquam et si de Mose accipere quisquam uoluerit, non est magnopere resistendum. Illud potius quod sequitur si fieri potest intelligatur quid sibi uelit, ideo recessisse angelum ab interfectione cuiuslibet eorum quia dixit mulier: Stetit sanguis circumcisionis infantis; non enim ait, recessit ab eo propter quod circumcidit infantem, sed quia stetit sanguis circumcisionis, non quia cucurrit, sed quia stetit; magno nisi fallor sacramento.



CAPUT CuI. De eo quod assidue Deus dicit: Indurabo cor Pharaonis; ex eodem libro Questionum Exodi.

Assidue Deus dicit: Indurabo cor Pharaonis et uelut causam infert cur hoc faciat. Indurabo, inquit, cor Pharaonis, etiam implebo signa mea [faciat. Et implebo signa mea] et portenta mea in Aegypto, tanquam necessaria fuerit obduratio cordis Pharaonis ut signa Dei multiplicarentur uel implerentur in Aegypto. Utitur ergo Deus bene cordibus malis ad id quod uult ostendere bonis, uel quos facturus est bonos [quid facturus est bonis], et quamuis uniuscuiusque  cordis in malitia qualitas, id est quale cor habeat ad malum, suo fiat uitio quod inoleuit ex arbitrio uoluntatis, ea tamen qualitate mala ut huc uel illuc moueatur, cum huc siue illuc male moueatur, causis fit quibus animus propellitur. Que cause ut existant uel non existant non est in hominis potestate, sed ueniunt ex occulta prouidentia iustissima plane et sapientissima, uniuersum quod creauit disponentis et administrantis Dei. 66 Ut ergo tale cor haberet Pharao quod patientia Dei non moueretur ad pietatem, sed potius ad impietatem, uitii proprii fuit. Quod uero ea facta sunt, quibus cor suo uitio tam malignum resisteret iussionibus Dei , dispensationis fuit diuine qua tali cordi non solum non iniusta, sed euidenter iusta pena parabatur, qua timentes Deum corrigerentur. Proposito quippe lucro, uerbi gratia, propter quod homicidium committatur, aliter auarus, aliter pecunie contemptor mouetur: ille scilicet ad facinus perpetrandum, ille ad cauendum, ipsius tamen lucri propositio in alicuius illorum potestate non fuit. Ita cause ueniunt hominibus malis, que non sunt quidem in eorum potestate, sed hoc de illis faciunt quales eos inuenerint iam factos propriis uitiis ex preterita uoluntate. uidendum sane est utrum etiam sic accipi possit, Ego indurabo, tanquam diceret, quam durum sit demonstrabo.



CAPUT CuII.  Quod absorbuit uirga Aaron uirgas magorum; ex eodem libro Questionum Exodi.

Et absorbuit uirga Aaron uirgas illorum: si dictum esset absorbuit draco Aaron uirgas illorum, intelligeretur uerus draco Aaron phantastica illa figmenta non absorbuisse, sed uirgas. Hoc enim potuit absorbere quod erant, non quod esse uidebantur et non erant. Sed quoniam dixit absorbuit uirga Aaron uirgas illorum, draco utique potuit uirgas absorbere, non uirga, sed eo nomine appellata res est unde uersa est, non in quod uersa est, quia in id etiam reuersa est, et ideo hoc uocari debebat, quod principaliter erat. Quid ergo dicendum est de uirgis magorum? utrum et ipse ueri dracones facte fuerant, sed ea ratione uirge appellate sunt qua et uirga  Aaron. An potius uidebantur esse quod non erant ludificatione uenefica? Cur ergo ex utraque parte et uirge dicuntur et dracones, ut de figmentis illis nichil differat loquendi modus? Sed demonstrare difficile est quomodo, etiamsi ueri dracones facti sunt ex uirgis magorum, non fuerint tamen creatores draconum, nec magi, nec angeli mali, quibus ministris illa operabantur. Insunt enim rebus corporeis per omnia elementa mundi quedam occulte seminarie rationes, quibus cum data fuerit opportunitas temporalis atque causalis, prorumpunt in species debitas suis modis et finibus. Et sic non dicuntur angeli qui ista faciunt animalium creatores, sicut nec agricole segetum uel arborum uel quorumque in  terra gignentium creatores dicendi sunt, quamuis nouerint prebere quasdam uisibiles opportunitates et causas ut illa nascantur. Quod autem isti faciunt uisibiliter, hoc angeli inuisibiliter. Deus uero solus uerus creator est qui causas ipsas et rationes seminarias rebus inseuit. Res breuiter dicta est, que si exemplis et copiosa disputatione explicetur, ut facilius intelligatur longo sermone opus est, a quo se ratio nostre festinationis excusat.



CAPUT CuIII. Unde potuerunt incantatores aquam in sanguinem uertere si iam utique factum erat; ex eodem libro Questionum Exodi.

Fecerunt autem similiter et incantatores Aegyptiorum ueneficiis suis, et eduxerunt ranas super terram  Aegypti. Queritur unde si iam ubique factum erat. Sed similis questio est unde et aquam in sanguinem uerterint, si tota aqua Aegypti in sanguinem conuersa iam fuerat. Proinde intelligendum est regionem ubi filii Isrel habitabant, plagis talibus non fuisse percussam, et inde potuere incantatores uel aquam haurire quam in sanguinem uerterent, uel aliquas ranas educere ad solam demonstrationem magice potentie; quanquam potuerunt etiam posteaquam illa compressa sunt facere, sed Scriptura cito narrando coniunxit quod etiam postea fieri potuit.



CAPUT CIX. Item de induratione cordis Pharaonis.

Et uidit Pharao quoniam facta est refrigeratio, et  ingrauatum est cor eius et non exaudiuit eos, sicut dixerat Dominus. Hic apparet non illas tantum fuisse causas obdurationis cordis Pharaonis quod incantatores eius similia faciebant, uerum etiam et ipsam Dei patientiam, qua parcebat. Patientia Dei secundum corda hominum, quibusdam utilis ad penitendum, quibusdam inutilis ad resistendum Deo et in malo perseuerandum. Non tamen per se ipsa inutilis est, sed secundum cor malum, sicut iam diximus; hoc et Apostolus dicit: Ignoras quia patientia Dei ad penitentiam te adduxit, secundum autem duritiam cordis tui et cor impenitens, thesaurizas tibi iram in die ire et reuelationis iusti iudicii Dei, qui reddet unicuique secundum opera eius. Nam et alibi  cum diceret, Christi bonus odor sumus in omni loco, etiam illud adiunxit, et in his qui salui fiunt, et in his qui pereunt. Non dixit Christi bonum odorem se esse his qui salui fiunt, malum autem his qui pereunt, sed tantum bonum odorem se dixit. Illi uero tales sunt ut et bono odore pereant secundum sui cordis, ut sepe dictum est, qualitatem, que mutanda est, bona uoluntate in Dei gratia, ut incipiant ei prodesse iudicia Dei, que malis cordibus nocent. Unde ille, mutato in melius corde, cantabat: uiuet anima mea et laudabit te, et iudicia tua adiuuabunt me. Non dixit munera tua, uel premia tua, sed iu dicia tua. Multum est autem ut sincera fiducia dici possit: Proba me, Domine, et tenta me; ure renes  meos et cor meum; et ne sibi aliquid ex suis uiribus tribuisse uideretur, continuo addidit: Quoniam misericordia tua ante oculos meos est, et complacui in ueritate tua. Factam erga se commemorat misericordiam, ut complacere posset in ueritate, quoniam uniuerse uie Domini misericordia et ueritas.---De eadem re.---Et propter hoc ipsum conseruatus est [es] ut ostendam in te uirtutem meam, et ut annuntietur nomen meum in uniuersa terra. Hec Scripture uerba et Apostolus posuit, cum in eodem loco perdifficili uersaretur, ibi autem et hoc ait. Si autem uolens Deus ostendere iram et demonstrare potentiam suam, attulit in multa patientia uasa ire, parcendo utique his quos malos futuros esse prescierat, que uasa dicit perfecta in perditionem. Et ut notas, inqiut,  faceret diuitias glorie sue, in uasa misericordie, unde uasorum misericordie uox est in Psalmis: Deus meus, misericordia eius preueniet me, Deus meus demonstrauit mihi inimicis meis. Nouit ergo Dominus bene uti malis, in quibus tamen malam naturam non ad malitiam creat, sed perfert eos patienter quousque scit oportere non inaniter, sed utens eis ad admonitionem uel exercitationem bonorum. Ecce enim ut annuntiaretur nomen Domini in uniuersa terra uasis misericordie utique prodest. Ad eorum utique utilitatem Pharao seruatus est, sicut et Scriptura testatur et exitus docet.---De eadem re.---Dixit Dominus ad Moysen: Intra ad Pharaonem, ego enim grauaui cor eius et seruorum eius ut ordine superueniant signa mea hec super eos: tanquam opus  habeat Deus cuiusquam malitia, sed sic intelligendum est ac si diceret: Ego enim patiens fui super eum et seruos eius, ut non eos auferrem, ut ordine superueniant signa mea super eos. Quia enim patientia 67 Dei obstinatior fiebat malus animus, ideo pro eo quod est, patiens in eum fui, dicitur, grauaui core ius.---De eadem re.---Et non est relicta locusta una in omni terra Aegypti. Et indurauit Dominus cor Pharaonis. Beneficium certe Dei commemorauit Scriptura quod [quo] abstulit locustas, et secuta dixit indurasse Dominum cor Pharaonis, beneficio utique suo et patientia sua, qua ille fiebat obstinatior dum ei parceretur, sicut omnia mala corda hominum patientia Dei male utendo durescunt.



CAPUT CX.  Quod tollendo ab Aegyptiis aurum et cetera non fecerint furtum; ex eodem libro Questionum Exodi.

Dixit Deus ad Moysen: Loquere ergo secreto in aures populi et petat unusquisque a proximo, et mulier a proxima, uasa argentea et aurea [aurea et argentea] et uestem. Non hinc quisque sumendum exemplum putare debet ad exspoliandum isto modo proximum. Hoc enim Deus iussit qui nouerat quod [quid] quemque pati oporteret, nec Isrelite furtum fecerunt, sed Deo iubente ministerium prebuerunt, quemadmodum cum minister iudicis occidit eum quem iudex iussit occidi, profecto si id sponte faciat homicida est, etiamsi eum occidat quem seit occidi a iudice debuisse.



CAPUT CXI. Non exaudiet Pharao ut multiplicentur signa; ex eodem libro Questionum Exodi.


Dixit autem Dominus ad Moysen: Non exaudiet uos Pharao ut multiplicem signa mea et portenta mea in terra Aegypti. Tanquam opus fuerit eius inobedientia ut signa illa multiplicentur [multiplicarentur] que utiliter fiebant ad terrendum populum Dei, atque ipsa discretione ad pietatem informandum, sed hoc Dei fuit, malitia cordis illius bene utentis, non Pharaonis, Dei patientia male abutentis.



CAPUT CXII. Quomodo accipiendum sit quod ait: Diem legitimum sempiternum; ex eodem libro Questionum Exodi.

Quod scriptum est: Et facietis diem hunc in progenies  uestras legitimum eternum uel eternalem, quod Grece dicitur , non sic accipiendum est tanquam possit istorum pretereuntium dies esse ullus eternus, sed illud eternum est quod iste significat dies, uelut cum dicimus ipsum Deum eternum, non utique istas duas syllabas eternas dicimus, sed quod significant, quanquam diligenter scrutandum sit quomodo appellare [Scriptura] soleat eternum, ne forte ita dixerit solemniter eternum, quem nefas habeant pretermittere aut sua sponte mutare. Aliud est enim quod precipitur quousque fiat, sicut preceptum est, ut septies muros Hiericho circuiret arca; aliud cum precipitur sic obseruari aliquid ut nullus terminus prefiniatur obseruationis, siue quotidie, siue per menses, siue per annos solemniter,  siue per multorum uel aliquorum annorum certa interualla. Aut ergo sic appellauit eternum quod non sua sponte audeant desinere celebrare, aut sicut dixi, ut non ipsa signa rerum, sed res que his significantur eterne intelligantur. Sustulerunt autem filii Isrel de Ramesse in Socchot, in sexcenta millia peditum uiri, preter instructum uel censum.



CAPUT CXIII. De quadringentis annis non ad seruitutem, sed ad peregrinationem seminis Abrahe referendis; ex eodem libro Questionum Exodi.

Quod ergo dixit Deus ad Abraham: Sciendo scias quia peregrinum erit semen tuum in terra non propria, et in seruitutem redigent eos, et nocebunt illis quadringentos annos, non sic accipiendum est, tanquam  in illa durissima seruitute quadringentos annos Dei populus fuerit; sed quia scriptum est. In Isaac uocabitur tibi semen, ex anno natiuitatis Isaac, usque ad annum egressionis ex Aegypto computantur anni quadringenti quinque. Cum ergo de quadringentis triginta detraxeris, uiginti quinque qui sunt a promissione, usque ad natum Isaac, non mirum est si quadringentos et quinque annos summa solida quadringentos uoluit appellare Scriptura, que solet tempora ita nuncupare, ut quod de summa perfectioris numeri paululum excrescit aut infra est, non computetur. Non itaque quod ait, In seruitutem redigent eos et nocebunt illis, ad quadringentos annos referendum est, tanquam per tot annos eos habuerint  in seruitutem [seruitute], sed referendi sunt quadringenti anni ad id quod dictum est: Peregrinum erit semen tuum in terra non propria; quia siue in terra Chanaan, siue in Aegypto peregrinum erat illud semen antequam hereditatem sumerent terram ex promissione Dei, quod factum est posteaquam ex Aegypto liberati sunt, ut hic intelligatur, et ordo uerborum sit: Sciendo scias quia peregrinum erit semen tuum in terra non propria quadringentis annis; illud autem interpositum intelligatur, Et in seruitutem redigent eos, et nocebunt illis, ita ut ad quadringentos annos ista interpositio non pertineat. In extrema enim parte annorum summe huius, hoc est post mortem Ioseph, factum est ut in Aegypto populus Dei duram perageret seruitutem.



CAPUT CXIu. Qua diuisione numeranda sunt decem precepta legis; ex eodem libro Questionum Exodi.

Queritur decem precepta legis quemadmodum diuidenda sint, utrum quatuor sint usque ad preceptum de Sabbato que ad Deum [ipsum] pertinent; sex autem reliqua quorum primum est, Honora patrem et matrem, que ad hominem pertinent: an potius illa tria sint et ista septem? Qui enim dicunt illa quatuor esse, separant quod dictum est: Non erunt tibi dii alii preter me; ut aliud preceptum sit, Non facies tibi idolum, et cetera, ubi figmenta colenda prohibentur. Unum autem uolunt esse: Non concupisces uxorem proximi tui: Non concupisces domum  proximi tui, et omnia usque in finem. Qui uero illa tria dicunt esse, et ista septem, unum uolunt esse quidquid de uno colendo Deo precipitur, ne aliquid aliud preter illum pro Deo colatur. Hec autem extrema in duo diuidunt, ut aliud sit: Non concupisces uxorem proximi tui; aliud: Non concupisces domum proximi tui. Decem tamen esse precepta neutri ambigunt, quoniam hoc Scriptura testatur, mihi tamen uidetur congruentius accipi tria illa, et ista septem: quia et Trinitatem uidentur illa que ad Deum pertinent insinuare diligentius intuentibus. Et reuera quod dictum est, Non erunt tibi dii alii preter me, hoc ipsum perfectum explicatur cum prohibentur colenda figmenta. Concupiscentia porro uxoris aliene, et concupiscentia domus aliene, tantum in peccando  differunt, ut illi quod dictum est: Non concupisces domum proximi tui, adiuncta sint, et alia, dicente Scriptura, neque agrum eius, neque 68 seruum eius, neque ancillam eius, neque bouem eius [boues], neque subiugale [subiugalem] eius, nec omne pecus eius, nec quecunque proximi sui [tui] sunt. Discreuisse autem uidetur concupiscentiam uxoris aliene a concupiscentia cuiuslibet rei aliene, quando utrumque sic cepit: Non concupisces uxorem proximi tui: Non concupisces domum proximi tui, et huic cepit cetera adiungere. Non autem cum dixisset: Non concupisces uxorem proximi tui, huic contexuit [connexuit] alia dicens, neque domum eius, neque agrum eius, neque seruum eius,  et cetera; sed omnino apparent hec esse coniuncta que uno [in uno] precepto uidentur contineri, et discreta ab illo ubi uxor nominata est. Illud autem ubi dictum est, Non erunt tibi dii alii preter me, apparet huius rei diligentiorem exsecutionem esse in his que subiuncta [subiecta] sunt. Quoniam [quo enim] pertinet, Non facies tibi idolum, neque ullum simulacrum quecunque in celo sunt sursum, et quecunque in terra deorsum, et quecunque sub terra in aqua, non adorabis eis [ea], neque seruies illis, nisi ad id quod dictum est: Non erunt tibi dii alii preter me. Sed rursus queritur quo differat Non furtum facies, ab eo quod paulo post de non concupiscendis proximi rebus precipitur? Non quidem omnis qui rem proximi sui concupiscit furatur; sed si omnis qui furatur rem  proximi sui concupiscit, poterat in illa generalitate, ubi de non concupiscenda re proximi precipitur, etiam illud quod ad furtum pertinet contineri. Similiter etiam queritur quo differat quod dictum est, Non mechaberis, ab eo quod paulo post dicitur, Non concupisces uxorem proximi tui? In eo quippe quod dictum est, Non mechaberis, poterat illud intelligi, nisi forte in illis duobus peccatis mechandi et furandi [preceptis non mechandi et non furandi] ipsa opera notata sunt; in his uero extremis, ipsa concupiscentia, que tantum differunt ut aliquando mechetur qui non concupiscit uxorem proximi, cum illi aliqua alia causa miscetur, aliquando autem concupiscat nec ei misceatur penam timens, et hoc fortasse lex ostendere uoluit quod utraque peccata sint. Item  queri solet, utrum mechie nomine etiam fornicatio teneatur? hoc enim Grecum uerbum est quo iam Scriptura utitur pro Latino, mechos tamen Grece non nisi adulteros dicit. Sed utique ista lex non solis uiris in populo, uerum etiam feminis data est. Neque enim quia dictum est, Non concupisces uxorem proximi tui, nichil hic sibi preceptum debet putare femina et tanquam licite concupiscere uirum proxime sue. Si ergo hic ex illo quod uiro dictum est intelligitur, quamuis non dictum sit, quod etiam ad feminam pertineat, quanto magis ex eo quod dictum est, Non mechaberis, uterque sexus astringitur, cum et ipsum preceptum potest referri ad utrumque, sicut Non occides, Non furaberis, et alia que similiter non expresso uno sexu utrique uidentur sonare communiter.  Tamen ubi unus exprimitur, honoratior utique exprimitur, id est masculinus, ut ex hoc intelligat etiam femina quid sibi preceptum sit. Ac per hoc si femina mechata est habens uirum, concumbendo cum eo qui uir eius non est, etiamsi ille non habeat uxorem, profecto mechus est: et uir habens uxorem concumbendo cum ea que uxor eius non est, etiamsi illa non habeat uirum. Sed utrum si faciat qui uxorem non habet, cum femina que uirum non habet, ambo precepti illius transgressione teneantur, merito queritur: si enim non tenentur, non est prohibita in Decalogo fornicatio, sed sola , id est adulterium, quamuis omnis fornicatio esse intelligatur, sicut loquuntur Scripture. Dominus enim dicit in  Euangelio: Quicunque dimiserit uxorem suam, excepta causa fornicationis, facit eam mecari. Hic utique fornicationem appellauit, si cum alio peccet que uirum habet, quod est mecari [], id est adulterium. Omnis ergo etiam fornicatio in Scripturis dicitur, sed utrumque etiam [utrum etiam] omnis fornicatio dici possit in eisdem Scripturis non mihi interim occurrit locutionis exemplum. Sed si non omnis fornicatio etiam dici potest, tibi [ubi] sit in Decalogo prohibita illa fornicatio, quam faciunt uiri qui uxores non habent cum feminis que maritos non habent, utrum inueniri possit ignoro, sed si furti nomine bene intelligitur omnis illicita usurpatio rei aliene, non enim rapinam permisit qui furtum prohibuit, sed utique a parte totum  intelligi uoluit quidquid illicite rerum proximi aufertur; profecto et nomine mechie omnis illicitus concubitus atque illorum membrorum non legitimus usus prohibitus debet intelligi, et quod dictum est Non occides, non putandum est fieri contra preceptum hoc, quando lex occidit uel occidi aliquem Deus iubet: ille enim facit qui iubet quando ministerium negare non licet. In eo etiam quod dictum est, Falsum testimonium non dices aduersus proximum tuum, queri solet utrum prohibitum sit omne mendacium? ne forte non sit hoc preceptum aduersus eos qui dicunt tunc esse mentiendum, quando id mendacium prodest alicui, et nichil obest [ei] cui mentiris: tale quippe non est aduersus proximum tuum; ut ideo uideatur hoc addidisse Scriptura que  posset breuiter dicere, Falsum testimonium non dices, sicut dixit: Non occides, non mechaberis, non furaberis; sed hinc magna questio est, nec a festinantibus commode explicari potest, quomodo accipiendum sit: Perdes omnes qui loquuntur mendacium; et noli uelle mentiri omne mendacium, et cetera huiusmodi.



CAPUT CXu. Expositio decem preceptorum et decem plagarum salua firmitate sui; ex Decalogi Expositione ad populum.

Prius in fundamento posita rerum gestarum firmitate, significantiam debemus inquirere, ne subtracto fundamento in ere uelle edificare uideamur. Ad plagas decem non pertinet quod primum factum est signi causa, ut uirga in serpentem conuerteretur;  aditus erat enim ipse ad Pharaonem quo commendabatur Moyses, educturus ex Aegypto populum Dei: nondum autem contumaces feriebantur, sed diuino signo iam terrebantur. uirga significat regnum Dei, idemque regnum Dei esse utique populum Dei; serpens autem tempus mortalitatis huius, mors enim a serpente propinata est. Tanquam ergo cadentes de manu Domini in terram mortales effecti sunt, unde proiecta uirga ex manu serpens effecta est, fecerunt et magi Pharaonis similiter, uirgis eorum proiectis serpentes facti sunt, sed prius serpens Moysi, id est uirga Moysi, deuorauit omnes serpentes magorum. Tunc demum cauda comprehensa, identidem uirga facta est et regnum remeauit ad manum: sunt ergo  uirge magorum populi impiorum uicti Christi nomine cum in eius corpus transferuntur, tanquam a serpente Moysi deuorantur, donec redeat regnum Dei ad manum Dei, sed in fine mortalis seculi, quod significat cauda serpentis, magnum signum fiat. Audistis que debeatis desiderare. Audite quod debeatis uitare. Primum preceptum in lege de colendo uno Deo, Non erunt, inquit, tibi dii alii preter me. Prima plaga Aegyptiorum, aqua conuersa in sanguinem. Compara 69 primum preceptum prime plage, Deum unum ex quo sunt omnia in similitudine intellige aque, ex qua [in similitudinem aque ex qua] generantur omnia. Quo autem [ad quam autem rem] pertinet sanguis, nisi ad carnem mortalem? Quid est ergo conuersio aque in sanguinem, nisi quia obscuratum  est insipiens cor eorum: dicentes enim se esse sapientes stulti facti sunt, et commutauerunt gloriam incorruptibilis Dei in similitudinem imaginis corruptibilis hominis. Gloria incorruptibilis Dei sicut aqua, similitudo imaginis corruptibilis hominis sicut sanguis, et hoc quidem fit in corde impiorum. Nam Deus incommutabilis manet, neque enim quia et Apostolus dixit Commutauerunt, ideo mutatus est Deus. Secundum preceptum: Non accipies nomen Domini Dei tui in uanum. Qui enim accipit nomen Domini Dei sui in uanum non mundabitur. Nomen Domini Dei nostri Iesu Christi ueritas est; ipse enim dixit: Ego sum ueritas. ueritas ergo mundat, uanitas inquinat, et quoniam qui loquitur ueritatem de Deo loquitur, qui enim loquitur mendacium de suo loquitur: ueritatem  loqui est rationabiliter loqui, uanitatem autem loqui strepere potius quam loqui, merito quia secundum preceptum est dilectio ueritatis, cui contraria est dilectio uanitatis. Loquitur autem ueritas, perstrepit uanitas. Huic precepto secundo contrariam uidete secundam plagam; que est illa secunda plaga? ranarum abundantia: habes expressam significatam uanitatem, si attendas ranarum loquacitatem. uide amatores ueritatis non accipientes in uanum nomen Domini Dei sui, loqui sapientiam inter perfectos, etiam inter imperfectos: non quidem loqui quod capere non possunt, non tamen recedere a ueritate et pergere in uanitatem. Quamuis enim imperfecti non capiunt si quid paulo excelsius fuerit disputatum de uerbo Dei Deo apud Deum, per quod facta sunt omnia,  possintque capere quod inter eos loquitur Paulus tanquam inter paruulos Christi Iesum Christum, et hunc crucifixum, non tamen illa est ueritas et ista uanites. uanitas autem esset si Christum mortem non impleuisse sed finxisse diceremus, si uulnera illa in phantasmate fuisse, si sanguinem non uerum, sed simulatum de uulneribus emanasse, si falsas eum cicatrices tanquam post falsa uulnera demonstrasse. Cum uero ista omnia uera dicimus, facta dicimus certa, expressa, impleta credimus et predicamus, quamuis de sublimi illius et de incommutabili ueritate non loquamur, non tamen imus in uanitatem. Qui autem illa omnia in Christo falsa et simulata dicunt, rane sunt clamantes in palude; strepitum uocis habere possunt, doctrinam  sapientie insinuare non possunt. Denique in Ecclesia loquuntur herentes ueritati ueritatem per quam facta sunt omnia, ueritatem uerbum carnem factum et habitantem in nobis, ueritatem Christum natum de Deo, unum de uno, unigenitum et ceternum, ueritatem accepta forma serui natum ex uirgine Maria, passum, crucifixum, resurgentem, ascendentem: ubique ueritatem et quam perfecti capiunt et quam paruulus capere non potest; ueritatem, et in pane et in lacte, in pane magnorum, in lacte paruulorum. Idem quippe panis ut lac fiat per carnem traiicitur. Qui autem huic ueritati contradicunt, et in sua uanitate decepti decipiunt, rane sunt tedium inferentes auribus, non cibum mentibus. Audi denique homines rationabiliter loquentes, non sunt loquele neque sermones quorum non audiantur  uoces eorum, sed uoces non inanes, quia in omnem terram exiuit sonus eorum et in fines orbis terre uerba eorum. Si autem et ranas uis econtrario intelligere, illum uersum psalmi recole: uana locuti sunt unusquisque ad proximum suum. Tertium preceptum: Memento diem sabbati sanctificare eum. In tertio isto precepto insinuatur quedam uacationis indictio, que est cordis tranquillitas ac mentis, quam facit bona conscientia; ibi sanctificatio, quia ibi Spiritus Dei. Denique uidete uacationem, hoc est quietem: Super quem, inquit , requiescet Spiritus meus? super humilem, et quietum, et trementem uerba mea. Inquieti ergo resiliunt ab Spiritu sancto, rixarum amatores, calumniarum seminatores, contentionis quam ueritatis cupidiores, inquietudine sua non  ad se admittunt quietem sabbati spiritalem. Contra istorum inquietudinem dicitur, tanquam ut sabbatum habeant in corde sanctificationem Spiritus Dei. Esto inquit, mansuetus ad audiendum uerbum ut intelligas, Quid intellecturus sum? Deum dicentem: Cessa ab inquietudine tua, non sit tumultus quidam in corde tuo, per corruptionem uolitantibus phantasmatibus et compungentibus te. Non sit. Ita enim Deum intellecturus es dicentem tibi: uacate et uidete quoniam ego sum Dominus; tu per inquietudinem uacare non uis, contentionum tuarum corruptione cecatus, exigis uidere quod non potes. Attende enim et contrariam tertiam plagam huic precepto tertio. Ciniphes nate sunt in terra Aegypti de limo: musce quedam sunt minutissime, inquietissime,  inordinate uolitantes, in oculos irruentes, non permittentes hominem quiescere dum abiguntur et irruunt, dum abacte rursus redeunt [iterum irruunt, dum expulse fuerint iterum redeunt], sicut omnino uana phantasmata cordis contentiosorum. Tenete preceptum, cauete plagam. Quartum preceptum est: Honora patrem tuum et matrem tuam: huic contraria quarta Aegyptiorum plaga est; quid est ? canina musca, Grecum uocabulum est. Caninum est parentes non agnoscere, nichil tam caninum quam cum illi qui genuerunt non agnoscuntur, merito ergo et catuli canum ceci nascuntur. Quintum preceptum est: Non mechaberis; quinta plaga est mors in pecora Aegyptiorum.  Comparemus: da hominem mecari meditantem, coniugio non contentum suo, appetitum quemdam carnis in se domare non uult, qui est nobis pecoribusque communis: etenim concumbere et generare etiam pecudum est; ratiocinari, intelligere, humanum est. Ideo ratio que presidet in mente motus inferiores carnis tanquam regnans et dominans frenare debet, non immoderate et illicite passim uageque laxare, ideoque ipsis pecoribus natura datum est, instituente Creatore, ut non moueantur ad feminas et ad concubitum nisi certis temporibus, neque enim ratione se cohibet alio tempore pecus, sed omnino ipso motu frigescente torpescit. Homo autem ideo semper moueri potest, quia et refrenare motum potest. Tibi dominationem rationis Creator dedit,  tibi precepta continentie tanquam in bestias inferiores lora concessit; tenes tu quod pecus non potest, et ideo speras tu quod pecus non potest; laboras aliquantum in continendo, non laborat pecus, sed gaudebis semper in eternitate, ad quam non peruenit pecus; si opus fatigat, merces consoletur, et ipsa enim patientia est interiorem motum frenare, et quod habes commune cum pecore, non tanquam pecus in omnia laxare. Quod si contempseris te in te, et imaginem Dei in qua fecit te neglexeris, uictus cupiditate insinuatarum rerum, tanquam amisso homine eris pecus, non quasi conuersus in naturam pecoris, sed in hominis forma habens similitudinem pecoris, qui non audis dicentem: Nolite esse sicut equus et mulus non habentes intellectum.  Sed forte eligis tibi esse pecus 70 et libera uagari libidine, nulla lege appetitum carnis ad continentiam refrenando. Attende plagam: si pecus esse non times, saltem mori time. Sextum preceptum: Non occides; sexta plaga pustule in corpore et uesice bullientes et scatentes, et incendia uulnerum ex fauilla fornacis. Tales sunt anime homicidales: ardent ira, quia per iram homicidii fraternitas deperiit; ardent homines ira, ardent et gratia, sed alius est feruor sanitatis, alius feruor ulceris, ardentes papule per totum concepta homicidia scatent, et sanum non est; feruet, sed non de Spiritu Dei. Nam et qui uult subuenire feruet, et qui uult occidere feruet: ille precepto, iste morbo; ille bonis operibus, iste saniosis ulceribus. Si possemus uidere animas homicidarum,  plus plangeremus quam putrescentia corpora ulceratorum. Sequitur: Non furaberis, preceptum septimum, et plaga septima grando in fructibus; quod contra preceptum [per furtum contra Dei preceptum] subducis, de celo perdis. Nemo enim habet iniustum lucrum sine iusto damno. uerbi gratia, qui furatur acquirit uestem, sed celesti iudicio amittit fidem; ubi lucrum, ibi damnum, uisibiliter lucrum, inuisibiliter damnum: lucrum de sua cecitate, damnum de Domini nube. Neque enim aliquid sine Prouidentia, karissimi: aut euenire putatis ea que patiuntur homines, dormiente Deo pati a? Passim uidentur fieri hec, nubes colligi, imbres infundi, grandinem iaci, tonitruis terram concuti, coruscatione terreri,  passim putantur fieri, et quasi ad diuinam prouidentiam non pertinere. Contra tales cogitationes uigilat ille psalmus; Laudate Dominum de terra, cum laudes dicte essent de celo, dracones et omnes abyssi, ignis, grando, nix, glacies, spiritus tempestatis, que faciunt uerbum eius. Ergo qui suo malo desiderio forinsecus furantur, Dei iudicio intrinsecus grandinantur. O si possent inspicere agrum cordis sui, profecto lugerent, dum ibi non inuenirent quod in os mentis mitterent; et si in furto suo inuenirent quod in auiditatem uentris mitterent, maior fames esset hominis interioris, maior fames, periculosior plaga et grauior mors. Multi mortui ambulant, et multi facinorosi de uanis diuitiis exsultant. Denique seruum Dei Scriptura intus locupletem dicit: Absconditus,  inquit, cordis uestri homo, qui est ante Deum diues? non ante homines diues, sed ante Deum diues; et ubi Deus uidet ibi diues. Quid ergo tibi prodest si ubi homo non uidet furaris, et ubi Deus uidet grandinaris? Octauum preceptum: Falsum testimonium non dices; octaua plaga, locusta, animal dente noxium. Quid autem uult falsus testis, nisi nocere mordendo et consumere mentiendo. Denique admonens homines Dei Apostolus, ne se falsis criminationibus appetant [ne nos falcriminibus appetamus]: Si mordetis, inquit, et comeditis inuicem, uidete ne ab inuicem consumamini. Nonum preceptum est: Non concupisces uxorem proximi tui; nona plaga, dense tenebre. Etenim est quedam mechia, contra quam supra preceptum  est, etiam in non appetenda castitate uxoris aliene. Mechus est enim qui non it ad uxorem alienam, tantum quia non contentus est sua. Iam uero non solum post suam peccare, sed etiam alienam attentare, uere dense sunt tenebre. Nihil enim sic dolet in corde patientis; et qui hoc facit alteri, nichil sic uolet pati. Ad alienam paratior est omnis homo: hoc autem nescio utrumne est qui tolerabiliter ferat. O densas tenebras ista facientium, talia concupiscentium! uere excecantur furore horribili: furor enim indomitus est conculcare uiri uxorem. Decimum preceptum est: Non concupisces ullam rem proximi tui, non pecus, non possessionem, non subiugum; non aliquid omnino proximi tui concupiscas. Huic malo [mandato] plaga contraria est decima, mors  primogenitorum, in qua plaga cum comparationem quamdam quero, nichil mihi interim occurrit, fortassis occurrat melius diligentiusque inquirentibus, nisi qui omnes res quas habet heredibus seruat, reprehenditur. Hic autem clamat qui rem proximi concupiscit, et qui furto aufert, et qui furatur aliquid proximi, non potest nisi rem proximi furari; sed de furto superius iam preceptum est; ubi intelligas et rapinam: non enim de furto preciperet et de rapina taceret Scriptura, nisi te intelligere uoluisset quia si penale est clanculo auferre, multo maioris pene est uiolenter eripere. Auferre ergo nolenti siue occulte siue palam habet preceptum suum. Concupiscere autem rem proximi, quod notat Deus in  corde, etiamsi iustam ibi successionem queras, non licet. Denique qui uolunt res alienas tanquam iuste possidere, heredes se querunt fieri a morientibus. Quid enim tam iustum uidetur, quam rem sibi derelictam possidere, habere iure communi? Quid apud te facit, homo? dimissum est mihi. Hereditatem consecutus sum, testamentum lego, nichil uidetur iustius ista uoce auaritie. Tu laudas quasi iure possidentem, Deus damnat iniuste concupiscentem. uide qualis es qui optas te ab aliquo heredem fieri. Non uis ut habeat heredes. In heredibus autem nichil carius primogenito. Proinde in primogenitis tuis punieris qui, concupiscendo res alienas, id quod tibi iure non debebatur quasi iuris umbram perquiris. Et facile est quidem, fratres, corporabiliter amittere primogenitos.  Moriuntur enim homines, siue ante parentes suos, siue post parentes suos, morituri moriuntur, illud molestum est, ne per hanc occultam et iniustam concupiscentiam primogenita cordis tui perdas. Primogenitus enim in nobis imaginem habet gratie Dei, nouus natus, prior natus, inter omnes tanquam natos, cordis nostri primogenita fides est; nemo enim bene operatur nisi fides precesserit: omnia opera tua bona, filii tui sunt spiritales, sed inter hos tibi primogenita est fides; quisquis rem alienam occulte concupiscis, interius fidem perdis. Eris enim primo sine dubio simulator, obsequens non caritate sed fraude, ueluti amans eum a quo te cupis fieri heredem, amando eum mori queris, et ut in re eius te uideas possessorem, illi inuides  successorem. Eia! fratres, decursis decem preceptis et decem plagis, comparantes contemptores preceptorum contumacie Aegyptiorum, cautos uos fecimus, ut habeatis securi res uestras in preceptis Dei: res uestras, inquam, res interioris arce uestre, interioris thesauri uestri, res quas uobis nec fur, nec latro, nec uicinus potens [malus] possit auferre, ubi nec tinea nec rubigo metuenda est, cum quibus diues exit et naufragus: sic enim eritis populus Dei inter iniquos Aegyptios, illis hec in corde patientibus, uobis autem incolumibus, in ipsis interioribus hominibus uestris, donec educatur populus de Aegypto quodam Exodo suo, quod et fit, nam illud semel factum est, hoc non cessat fieri. Sanctificatio nulla diuina et uera est nisi a Spiritu sancto. Non enim  frustra dictus est proprie Spiritus sanctus, cum sit et Pater sanctus et Filius sanctus, nomen tamen proprium hoc Spiritus accepit, ut tertia in Trinitate persona Spiritus sanctus diceretur. Ipse requiescit super humilem et quietum tanquam in sabbato suo. Ad hoc septenarius numerus etiam sancto Spiritui deputatur, 71 hoc Scripture nostre satis indicant. uiderint meliora meliores et maiora maiores, et de isto septenario numero subtilius aliquid et diuinius aliquid dicant et explicent. Ego tamen quod in presenti sat est illud uideo, illud uos ad uidendum commemoro, septenariam istam rationem inueniri proprie sancto Spiritui deputatam, quia septimo die sonat sanctificatio. Et unde probamus sancto Spiritui  deputari septenariam numeri rationem? Dicit Isaias Spiritum Dei uenire super fidelem, super Christianum, super Christi membrum, sapientie et intellectus, consilii et fortitudinis, scientie et pietatis spiritum timoris Dei. Si secuti estis, septem res percurri, tanquam descendentem ad nos Spiritum Dei, a sapientia usque ad timorem, ut nos ascendamus a timore ad sapientiam; initium sapientie timor Dei. Ita ergo septenarius spiritus et unus spiritus, septenaria operatione unus, an aliquid euidentius uultis? Pentecosten diem festum Scriptura sancta de septimanis factum commemorat. Habetis in Scriptura Tobie ubi euidenter dicitur istum diem factum de septimanis. Septies enim septem quadraginta nouem in summa redeunt. Sed tanquam ut redeatur ad caput:  Spiritu enim sancto ad unitatem colligimur, non ab unitate dispergimur: ideo ad quadraginta nouem additur unum unitatis, et fiunt quinquaginta. Non ergo iam sine causa quinquagesimo die post ascensionem Domini uenit Spiritus sanctus. Resurrexit Dominus, ascendit ab inferis, nondum in celum: ab illa resurrectione, ab illa ab inferis assumptione numerantur quinquaginta dies, et uenit Spiritus sanctus in quinquagenario numero, tanquam natalem sibi apud nos faciens. Quadraginta enim diebus hic conuersatus est Dominus cum discipulis suis, quadragesimo die ascendit in celum, et peractis ibi decem diebus tanquam decimo preceptorum signo, uenit Spiritus sanctus, quia nemo implet legem nisi per gratiam Spiritus sancti. Itaque, fratres manifestum  est septenarium istum numerum ad Spiritum sanctum pertinere. Quisquis autem non coheret unitati Christi, et oblatrat aduersus unitatem Christi, intelligendum est eum non habere Spiritum sanctum; contentiones enim et dissensiones non faciunt nisi animales, de quibus Apostolus dicit: Animalis autem homo non percipit ea que sunt Spiritus Dei. Deinde scriptum est et in Epistola Iude apostoli: Hi sunt qui segregant semetipsos: reprehendens loquebatur: hi sunt qui segregant semetipsos, animales Spiritum non habentes. Quid manifestius? quid euidentius? merito ueniant etsi eadem credentes que nos, tamen accepturi Spiritum sanctum quem habere non possunt quandiu sunt hostes unitatis. Hos autem comparat Apostolus magis Pharaonis: Habentes, inquit,  formam pietatis, sed uirtutem eius abnegantes, qui in signo tertio defecerunt. Iam uidete quare in tertio signo defecerunt; mementote eos qui aduersantur unitati non habere Spiritum sanctum. Tria uero illa precepta prima in Decalogo ad Dei dilectionem pertinere intelliguntur, ut septem cetera intelligantur ad dilectionem proximi pertinere, ut duabus tabulis legis et decem preceptis duo illa tanquam summaria precepta teneantur: Diliges Dominum Deum tuum ex toto corde tuo, et ex tota anima tua, et ex tota uirtute tua, et diliges proximum tuum tanquam te ipsum; in his duobus preceptis tota lex pendet et prophete. Referamus ergo tria prima precepta ad dilectionem Dei. Que tria prima? Primum: Non erunt  tibi dii alii preter me: cui contraria plaga est aqua conuersa in sanguinem, propter quod summum principium Creatoris ad simulationem humane carnis adductum. Secundum preceptum: Ne accipias nomen Domini Dei tui in uanum, pertinet, quantum arbitror, ad regnum Dei, quod est Filius Dei. Unus enim Deus et unus Dominus noster iehsu Christus per quem omnia. Contra uerbum, rane, uidete contra uerbum ranas, contra rationem strepitum, contra ueritatem uanitatem. Tertium preceptum de sabbato, pertinens ad Spiritum sanctum propter sanctificationem, que prima in sabbato sonuit, quod uobis paulo ante uehementer quantum potuimus commendauimus: huic precepto contraria inquietudo in muscis de corruptione nascentibus, in oculos irruentibus;  ideo in hoc tertio signo defecerunt, qui unitatis inimici Spiritum sanctum non habuere: facit enim hoc Spiritus sanctus pena. Aliud enim facit gratia, aliud pena; aliud enim facit implendo, aliud deserendo. Denique ut iam euidenter ipsis confitentibus magis Pharaonis agnoscere ualeamus quomodo appellatus est in Euangelio Spiritus Dei, uideamus quod nomen accepit, obiicientes Domino conuicium Iudei cum dixissent: Hic non eiicit demonia nisi in Beelzebub principe demoniorum; respondit ille: Si ego in Spiritu Dei eiicio demonia, certe superuenit in uobis regnum Dei: quod alius euangelista sic enarrat: Si ego in digito Dei eiicio demonia. Quod alius euangelista dixit Spiritus Dei, alius dixit digitus Dei; ergo digitus Dei Spiritus Dei, ideo lex data  scripta digito Dei, que lex data est in monte Sina quinquagesimo die post occisionem ouis, celebrato Pascha a populo Iudeorum. Implentur dies quinquaginta post occisionem ouis, et datur lex scripta digito Dei. Implentur quinquaginta dies post occisionem Christi, et uenit Spiritus sanctus. Gratias Domino, occultanti prouidenter, aperienti suauiter. Iam uidete hoc etiam, fratres, Pharaonis magos euidentissime confiteri; deficientes in tertio signo dixerunt: Digitus Dei est hic.



CAPUT CXuI. Item expositio Decalogi ad populum; ex tractatu de Decem chordis psalterii.

Tota lex in duobus preceptis est, in dilectione Dei et dilectione proximi. Ad duo itaque precepta,  id est ad dilectionem Dei et proximi pertinet Decalogus. Ad primum preceptum tres chorde pertinent, quia Deus est trinitas. Ad alterum uero preceptum, id est, ad dilectionem proximi, septem chorde: quomodo uiuatur inter homines. Nam ipse numerus septenarius tanquam septem chordarum incipit ab honore parentum. Honora patrem tuum et matrem tuam. Ad parentes enim suos homo aperit oculos, et hec uita ab illorum amicitia sumit exordium. Quisquis autem suis parentibus non defert honorem quibus parcere poterit? Et dicit Apostolus: Honora patrem tuum et matrem tuam, quod est mandatum primum. Quomodo primum quando quartum mandatum est, nisi quia in septenario numero est primum?  Ad dilectionem proximi primum est in altera tabula. Nam ideo due tabule legis date sunt. Deus enim famulo suo Moysi in monte duas tabulas dedit, in quibus duabus tabulis lapideis conscripta erant decem precepta legis, quod est psalterium decem chordarum: tria in una tabula ad Deum pertinentia, septem in altera tabula ad proximum. Primum est: Honora patrem tuum et matrem tuam. Secundum: Non mechaberis. Tertium: Non occides. Quartum: Non furaberis. Quintum: Non falsum testimonium dices. Sextum: Non 72 concupisces uxorem proximi tui. Septimum: Non concupisces rem proximi tui. Hec iungamus illis tribus ad dilectionem Dei pertinentibus, si in psalterio de cem chordarum uolumus cantare canticum nouum. Modo non me intueamini, sed sermonem Dei: nolite  irasci medicamento uestro, non inueni enim aliud qua transirem. ueni ad quintam chordam homo qui tango psalterium decem chordarum, nunquid pretermissurus eram quintam? imo assidue percussurus. In illa enim uideo iacere totum pene genus humanum, in illa uideo plus laborare. Ipsam percutiendoquid dico? Nolite mecari post uxores uestras, quia non uultis ut mechentur post uos uxores uestre. Nolite ire uos quo eas sequi non uultis; sine causa uos excusare conamini quando dicitis: Nunquid eo ad uxorem alienam, ad ancillam meam eo? uis ut dicat [ut dicat uxor] tibi: Nunquid eo ad uirum alienum, ad seruum meum eo? Dicis, Non est uxor aliena ad quam uado, nunquid uis dicatur tibi, Non est uir alienus ad quem uado? absit ut dicat hoc illa, melius  enim dolet te, quam imitatur [imitetur] te. Illa enim casta et sancta femina et uera Christiana, que dolet fornicantem uirum et non dolet propter carnem, sed dolet propter caritatem; non ideo non uult ut facias quia et ipsa non facit, sed quia tibi non expedit. Nam si propterea non facit ut tu non facias, si feceris faciet, si autem Deo illud debeat, si Christo illud debeat quod tu exigis, et ideo reddat [reddet] quia iubet ille, et si fornicatur uir, castitatem illa [femina] Deo exhibet. Christus enim loquitur in cordibus bonarum feminarum; loquitur intus ubi non auditur, quia nec dignus est si talis est; loquitur ergo ille interius et dicit et consolatur filiam suam huiusmodi uerbis: De iniuriis uiri tui torqueris, quid [quod] tibi enim fecit dole, sed ipsum noli imitari ut male  facias, sed ipse te imitetur in bono: nam in eo quod male facit, noli eum putare caput tuum sed me [sed time me Deum tuum]. Nam si et in eo quod male facit caput est, secuturum [et] est corpus caput suum, eunt ambo per preceps: ut autem non sequatur malum caput suum, teneat se ad caput Ecclesie Christum, huic debens castitatem suam, huic de ferens honorem suum; absens sit uir, presens sit uir, non peccat illa, quia nunquam est absens cui debet ut non peccet.



CAPUT CXuII. Testimonium de lege imp. Antonini contra excusationem  maritorum adulterantium; ex libro de adulterinis Coniugibus ad Pollentium.

Christiani audiunt, Caput mulieris uir, ubi se agnoscunt duces, illas autem comites esse debere, et ideo cauendum uiro illac ire uiuendo qua timet ne uxor sequatur imitando. Sed istis quibus displicet ut inter uirum et uxorem par pudicitie forma seruetur, et potius eligunt maximeque in hac causa mundi legibus subditi esse quam Christi, quoniam iura forensia non eisdem quibus feminas pudicitie nexibus uiros uidentur obstringere; legant quid imp. Antoninus, non utique Christianus, de hac re constituerit, ubi maritus uxorem de adulterii crimine accusare non sinitur, cui moribus suis non prebuit castitatis exemplum, ita ut ambo damnentur si ambos pariter  impudicos conflictus ipse conuicerit: nam supradicti imperatoris hec uerba sunt que apud Gregorianum leguntur: Sane, inquit, littere mee nulla parte cause preiudicabunt, neque enim si penes te culpa fuit ut matrimonium solueretur, et secundum legem Iuliam Eupasia uxor tua nuberet, propter hoc rescripto meo adulterii damnata erit, nisi constet esse commissum. Habebunt autem ante oculos hoc inquirere: an cum tu pudice uiueres, illi quoque bonos mores colendi auctor fuisti; periniquum enim mihi uidetur esse, ut pudicitiam uir ab uxore exigat quam ipse non exhibet. Que res potest et uirum damnare, non ob compensationem mutui criminis rem inter utrumque componere uel causam facti tollere. Si hec obseruanda sunt propter decus terrene ciuitatis, quanto  castiores querit celestis patria et societas angelorum.



CAPUT CXuIII. Expletio predicte expositionis ad populum: Contra uirorum pessimam libertatem de fornicatione se excusare uolentium; item ex eodem de Decem chordis sermone.

Hec ergo, fratres mei, facite, ut possitis concordare cum aduersario. Nec amara sunt que dico, aut si amara sunt, curant; potio ista, si amara est, accipiatur, quia in periculo sunt uiscera: amara est, bibatur: melius est modica amaritudo in faucibus, quam eternum tormentum in uisceribus. Mutate ergo uos, quicunque non faciebatis hoc bonum castitatis, iam facite. Nolite dicere, Non potest fieri: fedum est, fratres mei, turpe est, ut uir dicat, Non potest fieri quod facit femina: scelus est ut uir dicat: Non  possum, quod potest femina uir non potest? Quid enim illa carnem non portat? Prior a serpente decepta est. Caste uxores uestre ostendunt uobis fieri posse quod non uultis facere, et dicitis fieri non posse! Sed forte dicis ideo illam facilius facere posse, quia multa illi custodia est, legis preceptum, diligentia maritalis, terror etiam legum publicarum; est etiam uerecundie et pudoris illius magnum munimentum. Multe custodie faciunt feminam castiorem [castam], uirum castum faciat ipsa uirilitas. Nam ideo mulieri maior custodia quia maior infirmitas. Illa erubescit uiro, tu non erubescis Christo? Tu liberior quia fortior, quia facile uincis; ideo tibi commissus es. Super illam et diligentia uiri, et terror legum, et consuetudo  morum, et uerecundia maior: et Deus super te, tantum Deus. Inuenis enim facile pares uiros, quibus non timeas erubescere quia faciunt illud multi. Et tanta est peruersitas generis humani ut aliquando metuendum sit ne castus erubescat inter impudicos; ideo non cesso tangere quintam istam chordam, propter ipsam peruersam consuetudinem et labem totius, ut dixi, generis humani. Si quis inter uos faciat homicidium , repellere illum uultis de patria, et continuo, si fieri potest, excludere. Si quis fecerit furtum, odistis illum nec uidere uultis. Si quis dicat falsum testimonium, abominamini, nec uobis homo uidetur. Si quis concupiscat res alienas, raptor et iniustus deputatur. Si quis uolutatus fuerit cum ancillis suis, amatur, blande accipitur, conuertuntur  uulnera in ioca. Si quis autem existat qui dicat se castum, non facere adulterium, notum autem sit quod non faciat, erubescit accedere ad illos non sui similes, ne insultent, ne irrideant, ne dicant non esse uirum. Ad hoc delapsa est humana peruersitas, ut uir habeatur uictus a libidine, et uir non habeatur uictor libidinis. Triumphantes exsultant et non sunt uiri. Iacent prostrati et uiri sunt! Si spectares, ille tibi uideretur fortior qui iaceret sub bestia, quam qui perimeret bestiam. Sed quia dissimulatis a pugna interiore, et delectant uos pugne exteriores, ideo non uultis pertinere ad canticum nouum, ubi dicitur: Qui docet manus meas ad prelium et digitos meos ad bellum. Est enim bellum quod secum agit homo, 73 dimicans contra concupiscentias malas, frenans auaritiam, elidens superbiam, suffocans ambitionem, trucidans  libidinem. Has pugnas facis in occulto, et non uinceris in aperto. Ad hoc docentur manus uestre ad prelium, et digiti uestri ad bellum. Non est hoc in spectaculis uestris, in illis spectaculis non idem uenator quod citharista: aliud agit uenator, aliud facit citharista. In spectaculo Dei unum est; tange easdem decem chordas, et feras occides, utrumque simul facis. Tangis primam chordam qua unus colitur Deus, cecidit bestia superstitionis. Tangis secundam, qua non accipis nomen Domini Dei tui in uanum, cecidit bestia erroris nefandarum heresum que id putauerunt. Tangis tertiam chordam ubi pro spe future quietis facis quidquid facis, interficitur crudelior ceteris bestiis amor seculi huius. Propter  amorem enim seculi huius laborant homines in omnibus negotiis; tu autem in omnibus bonis operibus tuis labora, non propter amorem seculi huius, sed propter sempiternam requiem quam promittit Deus. uide quomodo simul utrumque facis, et chordas tangis et bestias occidis, id est, et citharista es et uenator. Non uos [nos] delectant talia spectacula ubi promerentur [promeremur] oculos editoris, sed oculos redemptoris. Honora patrem tuum et matrem tuam; tangis quartam chordam ut honorem parentibus deferas, cecidit bestia impietatis. Non mechaberis; tangis quintam chordam, cecidit bestia libidinis. Non occides; tangis sextam chordam, cecidit bestia crudelitatis. Non furtum facies; tangis septimam  chordam, cecidit bestia rapacitatis. Non falsum testimonium dices; tangis octauam chordam, cecidit bestia falsitatis. Non concupisces uxorem proximi tui; tangis nonam chordam, cecidit bestia adulterine cogitationis. Aliud est enim non facere aliquid tale preter uxorem, aliud non appetere alienam uxorem. Ideo duo precepta sunt, Non mechaberis, et, Non concupisces uxorem proximam [proximi tui]. Non concupisces rem proximi tui; tangis decimam chordam, cecidit bestia cupiditatis. Ita cadentibus omnibus bestiis, securus et innocens in Dei dilectione et humana societate uersaris. Tangens chordas decem, quot bestias occidis? Nam multa capita sunt sub istis capitibus. In singulis chordis, non singulas bestias, sed greges interficis bestiarum. Sic ergo canticum nouum  cum amore, non cum timore, cantabis. Noli dicere tibi, quando forte luxurianter aliquid uis agere: Adhuc uxorem non habeo, facio quod uolo, non enim post uxorem meam pecco. Iam nosti pretium tuum, iam nosti quo accedis, quid manduces, quid bibas, imo quem manduces, quem bibas. Abstine te a fornicationibus, ne rorte dicas mihi, ad fornicem uado, ad meretricem pergo, ad prostitutam eo, nec illud preceptum uiolo quo dictum est, Non mechaberis, quia uxorem nondum habeo, nec post illam aliquid facio; nec illud preceptum uiolo quod dictum est, Non concupisces uxorem proximi tui. Qui ad publicam uado, in quod preceptum incurro? Non inuenimus chordam, quam tangamus? non inuenimus chordam, quo neruo ligemus fugitiuum istum? Non  fugiat, habet unde ligetur; sed amet, et non erit ligamentum, sed ornamentum. Non enim ligamentum, sed ornamentum in ipsis decem chordis inuenimus. Decem enim precepta ad duo illa referuntur, sicut audiuimus ut diligamus Deum et proximum, et duo illa ad unum illud. Unum est autem: Quod tibi fieri non uis, alii ne feceris. Ibi continentur decem, ibi continentur duo. Sed dices: Furtum si faciam, id facio quod pati nolo: si occidam, id facio quod ab altero pati nolo: si parentibus meis honorem non deferam, quando uolo deferatur mihi a filiis meis, id facio quod pati nolo: si sim mechus et aliquid tale moliar, id facio quod pati nolo. Nam si quis interrogetur, dicit, Nolo ut uxor mea tale aliquid faciat; si concupisco uxorem proximi mei, nolo  quisquam concupiscat meam; id facio quod pati nolo: si concupisco rem proximi mei, nolo ut auferatur mea; id facio quod pati nolo. Cum uero ad meretricem eo, cui facio quod pati nolo? Quod grauius est, ipsi Deo. Intelligat sanctitas uestra. Etenimquod tibi fieri non uis, alii ne feceris, ad duo precepta pertinet: quomodo pertinet ad duo precepta? si homini non feceris quod pati non uis ab homine, ad proximi preceptum pertinet, ad dilectionem proximi, ad septem chordas; si autem quod non uis pati ab homine ipsi Deo uis facere, quid est hoc? non facis alteri quod pati non uis, carior tibi factus est homo quam Deus? Ergo quomodo iniuriam facio, inquit [inquis],  Deo? corrumpis te ipsum. Et unde iniuriam Deo facio, quia corrumpo me ipsum? unde tibi facit iniuriam qui uoluerit forte lapidare tabulam tuam pictam, in qua tabula imago tua est, in domo tua inaniter posita ad uanum honorem tuum, nec sentiens, nec loquens, nec uidens? si quis illam lapidet, nonne in te it contumelia? Cum uero imaginem Dei quod es tu corrumpis in te per fornicationes et per diffluentias libidinis, attendis quia ad nullius uxorem accessisti; attendis quia post uxorem tuam nichil fecisti, quia uxorem non habes, et non attendis per libidines et illicitas fornicationes cuius imaginem uiolasti? Postremo Deus, qui scit quid tibi utile sit, qui uere sic gubernat seruos suos ad utilitatem illorum non ad suam , ipse ergo Dominus qui scit quid tibi utile sit, uxorem concessit, nichil amplius. Hoc iussit, hoc precepit, ne per illicitas uoluptates corruat templum eius quod esse cepisti; nunquid ego hoc dico? Apostolum audite: Nescitis quia templum Dei estis, et Spiritus Dei habitat in uobis? hoc dicit Christianis, hoc dicit fidelibus: Nescitis quia templum Dei estis, et Spiritus Dei habitat in uobis? Si quis templum Dei corruperit, corrumpet illum Deus. uidetis quomodo minatur? non uis corrumpi domum tuam, quare corrumpis domum Dei? certe facis alicui quod pati non uis. Non est ergo qua euadatur, tenetur ille qui se teneri non putabat. Omnia enim peccata hominum aut ad corruptelam pertinent flagitiorum, aut ad facinora nocendi: quia Deo nocere non  potes in facinoribus, in flagitiis eum offendis, in corruptelis offendis, in te illi facis iniuriam: facis enim iniuriam gratie ipsius, dono ipsius. Seruum si haberes, uelles ut seruiret tibi seruus tuus: serui tu meliori Domino Deo tuo. Seruum tuum non tu fecisti, et te et seruum tuum ille fecit: uis ut seruiat tibi cum quo factus es, et non uis seruire ei a quo factus es; ergo cum uis ut seruiat tibi seruus tuus homo, et tu non uis seruire Domino Deo tuo, facis Deo quod tu pati non uis. Ergo illud unum preceptum continet duo, illa duo continent decem, illa decem continent omnia.



CAPUT CXIX. Quid sit Et omnis populus uidebat uoces; ex libro Questionum Exodi.

 Et omnis populus uidebat uocem, et lampadas, et uocem tube, et montem fumantem. Solet queri quomodo populus uidebat uocem, cum uox non ad uisum, sed potius ad auditum pertinere uideatur? Sed sicut modo dixi uideatur de omnibus que a me dicta sunt, sic uidere solet pro generali sensu poni, non solum corporis, uerum etiam anime, unde et illud est: Cum uidisset Iacob quia sunt esce in Aegypto, unde utique absens erat. Quanquam nonnulli uidere uocem nichil aliud esse arbitrati sunt, quam intelligere, qui uisus mentis est. Cum uero hic breuiter dicendum esset, quod populus uidebat uocem, et lampadas, et uocem tube, et 74 montem fumantem, questio maior oriretur, quomodo audiebat  lampadas et montem fumantem, quod pertinet ad sensum uidendi, nisi quis dicat nec tam breuiter dicendum; fuisse sed ut totum diceretur. Audiebat uocem, et uidebat lampadas, et audiebat uocem tube, et uidebat montem fumantem. Duo quippe genera uocis erant, et de nubibus, sicut tonitrua, et de tuba; si tamen ipsam dixit uocem, que de nubibus edebatur. Ac per hoc melius in his que ad sensum audiendi pertinebant, generalis sensus est positus, hoc est uidendi, cum breuiter totum uellet Scriptura complecti, quam ut in his que pertinent ad uidendi sensum, subintelligeretur auditus: quo more loqui nos solemus. Nam uide quid sonet solemus dicere, audi quid luceat non solemus.



CAPUT CXX.  Quomodo intelligatur: Non coques agnum in lacte matris sue; ex eodem libro Questionum Exodi.

Non coques agnum in lacte matris sue. Quomodo intelligatur ad uerborum proprietatem, nescio utrum possit reperiri. Si enim alicuius significationis causa prohibitum acceperimus, agnum in lacte coqui, nullus usus est ita coquendi. Si autem in diebus quibus lactatur, quis hoc habuit unquam Iudeorum in obseruatione, ut agnum non coqueret nisi cum desisteret sugere? Quid est autem in lacte matris sue, quasi posset, etiamsi hoc intelligeretur, sine huius precepti transgressione coqui, si eo nato mortua matre eius, ab oue alia lactaretur, cum alicuius profecto rei significande causa esse preceptum nemo ambigat? Sed etiam illa que possunt obseruantia  factitari, non sine causa ita precepta sunt, significant enim aliquid. Hoc uero quomodo obseruetur ad proprietatem uerborum, aut non est, aut non elucet. Intellectum tamen de Christo approbo quod hac prophetia predictus est, non occidendus a Iudeis infans, quando Herodes querens eum ut occideret, non inuenit, ut coques quod dictum est pertineat ad ignem passionis, hoc est tribulationem. Unde dicitur: uasa figuli probat fornax, et homines iustos tentatio tribulationis. Quia ergo non est tunc infans passus, cum querente Herode illius modi periculum imminere uideretur, predictum est his uerbis: Non coques agnum in lacte matris sue.---Hic iam ex alio opere sancti Augustini que sequuntur adiecta sunt.---Non occides Christum, prophetia enim uidetur premonens,  ne se boni Isrelite sociarent malis Iudeis, a quibus Christus passus est. Tribulatio quippe passionis tanquam ignis est, unde scriptum est, Tanquam aurum in fornace probauit eos, et sicut holocauste hostiam accepit illos. Cui sententie Dominus quoque attestatur dicens: Baptismum habeo baptizari quem uos nescitis. Hoc enim ait cum dixisset, Ignem ueni mittere in mundum; dicit enim Ioannes: Ipse uos baptizabit in Spiritu sancto et igne, quod intelligitur et purgatione sanctificationis et probatione tribulationis. Eumdem ignem significauit etiam ipse cum ad passionem duceretur, ubi dixit illis qui eum plangebant quod super se potius plangere deberent. Ita enim terminauit ut diceret:  Si in uiridi ligno hoc faciunt, in arido quid fiet? Monentur ergo boni ne ad Christum crucifigendum malis consentiant: dictus est enim Agnus Dei qui tollit peccata mundi. Non ergo coques agnum in lacte matris sue, non ingeres Christo ignem passionis in illo die quo conceptus est, tunc etiam et passus traditur, id est uIII calend. Aprilis, ex quo die usque in uIII calend. Ianuarii quo natus commendatur, nouem menses computantur, decimo inchoato. Perhibentur autem ubera feminarum ex die conceptionis lac colligere. Est alius sensus facilior. Non coques agnum in lacte matris sue, paruulum adhuc et lactantem, qualibus dicit Apostolus: Lac uobis potum dedi, non escam. Non mittes in preproperam passionem, tanquam Christo sit dictum, qui talibus adhuc  discipulis pepercit pro quibus se offerens ait: Si ergo me queritis, sinite hos abire. Atque ut intelligeretur adhuc eos inualidos et minus idoneos fuisse passioni, tanquam agnos in lacte matris, secutus ait euangelista, ut impleretur sermo quem dixit: Quia quos dedisti mihi, non perdidi ex eis quemquam; unde apparet, eos, si tunc paterentur, fuisse perituros; hoc enim tunc non passi sunt quod postea passi sunt, non adhuc agni in lacte, sed iam arietes in grege.



CAPUT CXXI. Cur propitiatorium arce superponendum dixerit; ex eodem libro Questionum Exodi.

Propitiatorium [ad] quid dicat superimponendum super arcam queri solet: sed cum aureum fieri iubeat, eiusque longitudinem et latitudinem tantam  exprimat quanta et ipsius arce dicta est, proculdubio uelut tabulam auream tante forme fieri precepit qua tegeretur arca: ita ut in ipso propitiatorio essent duo Cherubin, hinc atque inde alterutrum attendentes, ita ut uultus eorum in propitiatorium essent et pennis suis obumbrarent propitiatorium, quod magnum est sacramentum. Aurum quippe significat sapientiam, arca significat secretum Dei. In arca iussa sunt poni lex, et manna, et uirga Aaron. In Lege precepta sunt, uirga potestas significatur [potestatem significat], manna gratiam, quia nisi cum gratia, non est potestas precepta faciendi. uerumtamen quia lex a quouis proficiente non ex omni parte completur, propitiatorium est desuper. Ad hoc enim opus est ut propitius sit Deus, et ideo  desuper ponitur, quia superexsultat misericordia iudicio. Duo enim [uero] Cherubin pennis suis obumbrant propitiatorium, id est honorant uelando, quoniam ministeria [mysteria] ibi ista sunt et inuicem se attendunt, quia consonant. Duo quippe ibi Testamenta figurantur, et uultus eorum sunt in propitiatorium, quia misericordiam Dei [Domini] in qua una spes est, ualde commendant. Denique hinc se promisit locuturum Deus ad Moysen de medio Cherubin desursum propitiatorii. Porro si creatura rationalis in multitudine scientie  duobus ipsis animalibus significatur, ideo duo sunt ut societatem caritatis commendent, et ideo pennis suis propitiatorium  obumbrant, quia Deo, non sibi tribuunt pennas suas, id est Dominum [Deum] honorant uirtutibus quibus prestant, et uultus eorum non sunt nisi in propitiatorium, quia cuicunque profectui ad multitudinem scientie spes non est, nisi in Dei misericordia.



75 CAPUT CXXII. Quod dicenti Moysi: Ostende mihi gloriam tuam, respondit Dominus: Ego transibo ante te, etc.; ex eodem libro Questionum Exodi.

Cum dixisset Moyses ad Dominum, Ostende mihi gloriam tuam, respondit ei Dominus, Ego transibo ante te in gloria mea, et uocabo nomen Domini [nomine Domini, uel uocabor in nomine Domini] in conspectu tuo et miserebor cui misertus ero et misericordiam prestabo cui prestitero: cum paulo  ante dixisset, Ipse antecedam te et requiem tibi dabo, quod Moyses sic uidetur accepisse, antecedam te, tanquam non ei [qui] populo presens in itinere futurus esset, et ideo ait: Si non tu ipse simul ueneris nobiscum, ne me educas hinc, et cetera. Deus autem neque hoc ei negauit dicens, Et hoc tibi uerbum quod dixisti faciam. Quomodo ergo cum dixisset ei Moyses, Ostende mihi gloriam tuam, rursus tanquam precessurus, et non cum eis simul futurus uidetur dicere, Ego transibo ante te, nisi quia hoc aliud est? Ille quippe intelligitur loqui et dicere, Transibo ante te, de quo dicit Euangelium, Cum uenisset hora ut transiret iehsu de hoc mundo ad Patrem; qui transitus etiam Pascha interpretari perhibetur. Hec itaque magna omnino prophetia est.  Ipse enim ante omnes sanctos transiit ad Patrem de hoc seculo parare illis mansiones regni celorum, quas dabit illis in resurrectione mortuorum, quoniam transiturus ante omnes primogenitus a mortuis factus est. Gratiam uero suam in eo ipso ualde commendat, cum dicit, Et uocabo nomen Domini in conspectu tuo, tanquam in conspectu populi Isrel, cuius Moyses, cum hec audiret typum, gerebat. In conspectu enim gentis ipsius ubique disperse, uocatur Dominus Christus in omnibus gentibus. uocabo autem dixit, non uocabor, actiuum uerbum pro passiuo ponens in genere locutionis inusitato, in quo nimirum magnus sensus latet; sic enim fortasse significare uoluit seipsum hoc facere, id est gratia sua fieri ut uocetur Dominus in omnibus gentibus;  quod uero addidit, Et miserebor cui misertus ero, et misericordiam prestabo cui misericordiam prestitero; ibi plane expressius ostendit uocationem qua nos uocauit in suum regnum et gloriam, non pro meritis nostris, sed pro misericordia sua. Quoniam enim se gentes introducturum pollicebatur dicens, uocabo nomen Domini in conspectu tuo; commendauit hoc se misericorditer facere, sicut Apostolus dicit: Dico enim Christum ministrum fuisse circumcisionis, propter ueritatem Dei, ad confirmandas promissiones patrum, gentes autem super misericordia glorificare Deum. Hoc ergo predictum est, miserebor cui misertus ero, et misericordiam prestabo cui misericordiam prestitero. Quibus uerbis prohibuit  hominem uelut de propriarum uirtutum meritis gloriari, ut qui gloriatur in Domino glorietur. Non enim ait miserebor talibus uel talibus, sed cui misericors fuero, ut neminem precedentibus bonis operibus suis misericordiam tante uocationis meruisse demonstret [se demonstraret]. Etenim Christus pro impiis mortuus est. Sed utrum hoc idem repetere uoluerit cum addidit, Misericordiam prestabo cui misericordiam prestitero, uel, sicut alii interpretati sunt, Cui misericors fuero, an aliquid intersit nescio, quod enim in Greca lingua duobus uerbis dictum est et , quod unum atque idem uidetur significare, non potuit Latinus diuersis uerbis dicere, et diuersis modis eamdem misericordiam repetiuit. Si autem diceretur, miserebor cui misereor, et miserebor  cui misereor, aut miserebor cui misertus ero, non satis commode dici uideretur. Et tamen fortius ille ipse ibi sensus est, quod aut ipsius misericordie sue firmitatem Deus ista repetitione monstrauit, sicut Amen, Amen, sicut Fiat, Fiat: sicut repetitio somnii Pharaonis pluraque similia, aut in utrisque populis, id est, gentibus et Hebreis hoc modo Deus prenuntiauit misericordiam se esse facturum. Quod Apostolus ita dicit: Sicut enim uos aliquando non credidistis Deo, nunc autem misericordiam consecuti estis in illorum incredulitate; sic et ipsi nunc qui non crediderunt in uestram misericordiam [uestra misericordia] ut et ipsi misericordiam consequantur. Conclusit enim Deus omnes in incredibilitate [incredulitate] ut omnium misereatur. Deinde post hanc sue  misericordie commendationem, respondet ad illud quod ei dictum fuerat: Ostende mihi gloriam tuam, uel quod supra petiuerat Moyses dicens: Ostende mihi te ipsum [temetipsum] manifeste ut uideam te. Non poteris, inquit, uidere faciem meam, non enim uidebit homo faciem meam et uiuet: ostendens huic uite que agitur in sensibus mortalibus corruptibilis carnis, Deum sicut est apparere non posse, id est sicut est uideri in illa uita potest, ubi ut uiuatur huic uite moriendum est. Item interposito articulo dicente Scriptura, Et ait Dominus, sequitur et loquitur: Ecce locus penes me. Quis enim locus non penes Deum est, qui nusquam est absens? sed Ecclesiam significat dicendo, Ecce locus penes me, tanquam templum suum commendans: Et stabis, inquit,  super petram, quia super hanc petram, ait Dominus, edificabo Ecclesiam meam: statim ut transiet gloria mea, id est statim ut transiet gloria mea stabis super petram, quia post transitum Christi, id est post passionem et resurrectionem Christi, stetit populus fidelis super petram. Et ponam te, inquit, in cauerna petre: munimen firmissimum significat. Alii autem interpretati sunt in specula [spelunca] petre. Sed Grecus habet hoc autem foramen uel cauernam rectius interpretamur, et tegam manu mea [manum meam] super te, donec transeam et auferam manum meam, et tunc uidebis posteriora mea, facies autem mea non uidebitur tibi. Cum iam dixisset, Stabis Super petram statim ut transiet gloria  mea, ubi intelligitur post transitum suum promisisse super petram stabilitatem; quomodo accipiendum est quod ait: Ponam te in cauerna [cauernam] petre, et tegam manu mea [manum meam] super te donec transeam et auferam manum meam, et tunc uidebis posteriora mea? quasi iam illo in petra constituto tegat manu sua [manum suam] super eum, et deinde transeat, cum esse in petra non possit nisi post eius transitum, sed recapitulatio intelligenda est rei pretermisse, quali solet uti Scriptura in multis locis. Postea quippe dixit quod ordine temporis prius est. Qui ordo ita se habet: Tegam manu mea [manum meam] super te donec transeam, et tunc uidebis posteriora mea, nam facies mea non uidebitur tibi, et stabis super petram statim ut transiet gloria  mea, et ponam te in cauerna petre. Hoc enim factum est in eis quos tunc significabat persona Moysi, id est Isrelitis, qui in Dominum Iesum, sicut Actus apostolorum indicant, postea crediderunt, id est statim ut transiit eius gloria. Nam posteaquam resurrexit a mortuis et ascendit in celum, misso desuper [de celo] Spiritu sancto, cum linguis omnium gentium loquerentur apostoli, compuncti sunt corde multi ex eis qui crucifixerant Christum, quem ut non cognouissent et Dominum glorie crucifixissent [si cognouissent nunquam Dominum glorie cruci fixissent], cecitas ex parte in Isrel facta est, sicut dictum fuerat, tegam manu mea [manum meam] super te donec transeam. Unde Psalmus dicit, Quoniam die ac 76 nocte grauata est super me manus tua, diem  appellans quando Christus diuina miracula faciebat, noctem quando sicut homo moriebatur, quando et illi titubauerunt qui in die crediderunt. Hoc est, ergo cum transiero tunc uidebis posteriora [mea], cum transiero de hoc mundo ad Patrem, posterius in me credituri sunt quorum typum geris. Tunc enim compuncti corde dixerunt, Quid faciemus? et iussi sunt ab apostolis agere penitentiam et baptizari in nomine Iesu Christi, ut dimitterentur illis peccata eorum. Quod in psalmo illo sequitur, cum dictum esset, Die ac nocte grauata est super me manus tua, id est ut non cognoscerem [ut cognoscerem], si enim cognouissent, nunquam Dominum glorie crucifixissent; sequitur et iungit: Conuersus sum in erumna mea dum configeretur spina; id est: cum essem corde  compunctus. Deinde addidit: Peccatum meum cognoui, et facinus meum non operui: posteaquam uiderunt quanto scelere Christum crucifixerint, et quia receperunt consilium ut agerent penitentiam et in baptismo remissionem acciperent peccatorum: Dixi, inquit, pronuntiabo aduersum me delictum meum Domino, et tu remisisti impietatem cordis mei. Hanc autem prophetiam potius fuisse quam locutus est Dominus ad Moysen satis res ipsa indicat, quandoquidem de petra uel cauerna eius et de manus eius superpositione, de uisione posteriorum eius, nichil postea uisibili opere subsecutum legitur; mox enim adiungit interposito articulo Scriptura: Et dixit Dominus ad Moysen: cum ipse Dominus utique  etiam illa que supra sunt loqueretur, atque inde contexit quid deinceps Dominus dicat: Excide tibi duas tabulas lapideas sicut et primas, et cetera.



CAPUT CXXIII. Quomodo tabule quas erat Moyses Deo utique presciente fracturus, non ab homine dicantur esse, posteriores uero in tabernaculo Dei tandiu mansure ab homine abscise sint uel conscripte? ex eodem libro Questionum Exodi.

Et scripsit in tabulis uerba Testamenti, decem uerba. De Moyse dictum est, quod ipse scripserit, cui etiam Deus paulo ante dixerat: Scribe tibi uerba hec. Cum uero primum legem accepit, cuius tabulas abiecit et fregit, nec ipse excidisse dictus est tabulas lapideas, et modo dictum est, Excide tibi duas tabulas  lapideas; nec ei dictum est ut scriberet, sicut ei modo dicitur; nec eas ipse scripsisse narratur, sicut modo narrat Scriptura et dicit: Scripsit in tabulis uerba Testamenti, decem uerba; sed tunc dictum est, Et dedit Moysi statim ut cessauit loqui ad eum in monte Sinai duas tabulas Testimonii, tabulas lapideas scriptas digito Dei; deinde paulo post: Et conuersus, inquit, Moyses descendit de monte, et due tabule Testimonii in manibus eius, tabule lapidee, scripte ex utraque parte earum, hinc atque hinc erant scripte, et tabule opus Dei erant, et scripte Dei erat sculpta in tabulis. Proinde magna oritur questio: Quomodo ille tabule quas erat Moyses Deo utique presciente fracturus, non hominis opus dicantur esse, sed Dei; nec ab homine scripte, sed scripte  digito Dei: posteriores uero tabule tandiu mansure, et in tabernaculo ac templo Dei future, iubente quidem Deo tamen ab homine excise sint, ab homine scripte [tam ab homine excise sint, quam ab homine scripte]? An forte in illis prioribus gratia Dei significabatur, non hominis opus, qua gratia indigni facti sunt, reuertentes corde in Aegyptum et facientes idolum, unde illo beneficio priuati sunt, et propterea Moyses tabulas fregit, istis uero tabulis posterioribus significati sunt qui de suis operibus gloriantur; unde dicit Apostolus: Ignorantes Dei iustitiam, et suam uolentes constituere, iustitie Dei non sunt subiecti; et ideo tabule humano opere sculpte et humano opere scripte dicte [date] sunt, que cum ipsis manerent, ad eos significandos de  suis operibus gloriaturos, non de digito Dei, hoc est de Spiritu Dei? Certe ergo repetitio legis Nouum Testamentum significat; illud autem uetus significabat, unde confractum et abolitum est, maxime quoniam cum secundo lex datur, nullo terrore datur, sicut illa in tanto strepitu ignium, nubium et tubarum, unde tremefactus populus dixit: Non loquatur Deus ad nos ne moriamur: unde significatur timor esse in uetere Testamento, in Nouo dilectio. Quomodo igitur hec soluitur questio, quare ille opus Dei, iste opus hominis, et ille conscripte digito Dei, iste scripte ab homine? an forte ideo magis in illis prioribus uetus significatum est Testamentum, quia Deus ibi precepit, sed homo non fecit. Lex enim posita est  in uetere Testamento que conuinceret transgressores, que subintrauit ut abundaret delictum. Non enim implebatur timore que non implebatur caritate [que non completur nisi caritate]. Et ideo dicitur opus Dei quia Deus legem constituit, Deus conscripsit. Nullum opus hominis, quia homo Deo non obtemperauit, et eum potius reum lex fecit. In secundis autem tabulis, homo per adiutorium Dei tabulas facit atque conscribit, quia caritas Noui Testamenti legem fecit, unde dicit Dominus: Non ueni legem soluere sed implere. Dicit autem Apostolus: Plenitudo legis caritas et fides que per dilectionem operatur. Factum est itaque homini facile in Nouo Testamento quod in uetere difficile fuit, habenti fidem que per dilectionem operatur, atque illo digito Dei, hoc est  Spiritu Dei, intus eam in corde scribente, non foris in lapide; unde dicit Apostolus: Non in tabulis lapideis, sed in tabulis cordis carnalibus, quoniam caritas Dei, qua ueraciter impletur preceptum, diffusa est in cordibus nostris per Spiritum sanctum qui datus est nobis. Hoc est ergo primo data est lex ubi significatur uetus Testamentum, quod est opus tantummodo Dei et conscriptio digiti Dei, quod Apostolus dicit: Itaque lex quidem sancta et mandatum sanctum et iustum et bonum. Lex ergo sancta et bona Dei opus est, ubi homo nichil agit, quia non obtemperat, sed potius reatu premitur lege minante atque damnante. Peccatum enim, inquit, ut appareat peccatum, per bonum mihi operatum est mortem; beatus autem homo est, cum hoc mandatum sanctum et  iustum et bonum est etiam [facit, hoc etiam] opus eius, sed per gratiam Dei.



CAPUT CXXIu. Blasphemia in Spiritum sanctum que non remittetur uno nomine uocari potest impenitentia, id est cor impenitens; ex sermone ad populum: Que sit irremissibilis blasphemia in Spiritum sanctum.

Prius ergo ut aduertatis et intelligatis admoneo non dixisse Dominum: Omnis blasphemia in Spiritu non remittitur; neque dixisse: Qui dixerit quodcunque uerbum contra Spiritum sanctum, non remittetur ei; sed, qui dixerit uerbum. Illud enim si dixisset, nichil nobis omnino remaneret unde disputare possemus, quoniam si omnis blasphemia et omne uerbum quod dicitur contra Spiritum sanctum non remitteretur hominibus,  ex nullo genere impietatis eorum qui dono Christi et sanctificationi Ecclesie contradicunt, uel paganorum 77 uel Iudeorum, aut [uel] quorumlibet hereticorum, nonnullorum etiam in ipsa catholica imperitorum, quemquam Ecclesia lucraretur. Sed absit ut hoc Dominus diceret, absit, inquam, ut ueritas diceret, omnem blasphemiam uel omne uerbum quod contra Spiritum sanctum diceretur, non habere remissionem neque in hoc seculo neque in futuro. Exercere quippe nos uoluit difficultate questionis, non decipere sententie facultate [difficultate uel falsitate]. Quapropter non est necesse ut omnem blasphemiam et omne uerbum quod dicitur contra Spiritum sanctum, remissionem quisquam existimet non habere  sed necesse est plane ut sit aliqua blasphemia et aliquod uerbum, quod si dicatur contra Spiritum sanctum nullam unquam ueniam remissionemque mereatur: quia si omne acceperimus, quisnam poterit saluari? si autem rursum nullum putauerimus, contradicimus Saluatori. Est ergo sine dubio aliqua blasphemia et aliquod uerbum, quod si dictum fuerit contra Spiritum sanctum, non remittetur. Quod [Quid] sit autem hoc uerbum queri a nobis Dominus uoluit, ideo non expressit. Queri, inquam, uoluit, non negari. Solent enim Scripture ita loqui, ut quando aliquid sic dicitur, ut neque ex toto neque ex parte dictum definiatur, non sit necesse ut ex toto fieri possit, ut ex parte non. Ista ergo sententia ex toto, id est uniuersaliter pronuntiaretur, si diceretur,  Omnis blasphemia in Spiritum non remittetur, aut Qui dixerit illum [qualecunque] uerbum contra Spiritum sanctum, non remitteturei, neque in hoc seculo neque in futuro. Ex parte autem, id est particulariter pronuntiaretur, si diceretur. Quedam blasphemia in Spiritu non remittetur. Quia ergo non uniuersaliter nec particulariter pronuntiata sententia est: non enim dictum est, Omnis blasphemia Spiritus, aut, Quedam blasphemia, sed tantummodo indefinite dictum est, Spiritus blasphemia non remittetur; nec dictum est: Qui [quicunque] dixerit quodcunque uerbum, aut, Qui dixerit quoddam uerbum, sed indefinite, Qui dixerit uerbum: non est necesse ut omnem blasphemiam uel omne uerbum intelligamus sed; necesse est plane ut quamdam blasphemiam et quoddam uerbum uoluerit  intelligi Dominus, quamuis id exprimere noluerit, ut querendo, petendo, pulsando, si quid recti intellectus acceperimus non uiliter habeamus. Hoc ut manifestius uideatis, illud attendite quod ait idem ipse de Iudeis: Si non uenissem et locutus eis fuissem, peccatum non haberent. Neque enim ita dictum est ut sine ullo omnino peccato uellet intelligi futuros fuisse Iudeos, si non uenisset et locutus eis fuisset. Plenos quippe inuenit oneratosque peccatis. Propter quod dicit: uenite ad me omnes qui laboratis et onerati estis. Unde nisi sarcinis peccatorum ex transgressionibus legis? Quoniam lex subintrauit ut abundaret delictum. Cum ergo ipse etiam alibi dicat, Non ueni uocare iustos, sed peccatores, quomodo si non uenisset peccatum non haberent? nisi quia ista sententia nec uniuersaliter  nec particulariter, sed indefinite pronuntiata, non omne peccatum cogit intelligi? Sed plane nisi aliquod peccatum intellexerimus, quod non haberent nisi Christus uenisset et locutus eis fuisset, falsam, quod absit, sententiam esse dicemus [diceremus]. Non ergo ait, Si non uenissem et locutus eis fuissem, nullum peccatum haberent, ne ueritas mentiretur; nec rursus definite dixit, Si non uenissem et locutus eis fuissem, quoddam peccatum non haberent, ne pium studium non [parum] exerceretur. In omni quippe copia Scripturarum sanctarum, pascimur apertis, exercemur obscuris. Illinc famis expellitur, hinc fastidium. Quia ergo non est dictum, Peccatum nullum habent [haberent], non perturbemur cum  peccatores Iudeos, etiamsi Dominus non uenisset, agnoscimus. Sed tamen quia dictum est, Si non uenissem peccatum non haberent, inde necesse est, etiam si non omne, aliquod tamen eos ex aduentu Domini quod non habebant contraxisse peccatum. Illud ipsum profecto est quod in presentem sibi loquentem non crediderunt, eumque inimicum deputantes, quoniam uera dicebat, insuper occiderunt. Hoc peccatum tam magnum et horrendum, si non uenisset et locutus eis fuisset, utique non haberent. Sicut ergo ibi cum audiuimus, Peccatum non haberent, non omne, sed aliquod peccatum intelligimus: ita in hodierna lectione cum audiuimus, Spiritus blasphemia non remittetur, non omnem blasphemiam, sed quamdam; et cum audissemus, Qui dicit uerbum contra  Spiritum sanctum, non remittetur ei, non omne uerbum, sed quoddam [uerbum] intelligere debemus. Nam et hoc ipsum quod ait, Spiritus autem blasphemia non remittetur, utique non omnis spiritus, sed Spiritus sancti blasphemiam necesse est intelligamus. Quod etsi planius alibi non diceret, quis tam uecors esset ut aliud intelligeret? Secundum hanc regulam locutionis et aliud [illud] accipitur: Nisi quis renatus fuerit, Ex aqua et Spiritu. Non enim ait ibi, Et Spiritu sancto, et tamen hoc intelligitur. Nec quoniam dixit, Ex aqua et Spiritu, omnem spiritum quisquam intelligere cogitur. Quocirca cum audis, Spiritus autem blasphemia non remittetur, sicut non omnem spiritum, ita non omnis spiritus blasphemiam oportet accipias. Audire iam uelle uos uideo, quoniam  non est omnis, quenam sit illa blasphemia Spiritus que non remittetur; et quod sit uerbum, quoniam non est omne, quod si dictum fuerit contra Spiritum sanctum, non remittetur neque in hoc seculo neque in futuro. Iam et ego olim dicerem [uellem dicere] quod intentissime exspectatis audire; sed tolerate aliquantas maioris diligentie moras, donec adiuuante Domino totum quod occurrit expediam. Alii quippe duo euangeliste Marcus et Lucas, cum de hac re loquerentur, non dixerunt, blasphemiam, seu uerbum, ut intelligeremus non omnem blasphemiam sed quamdam, nec uerbum omne, sed quoddam. Quia ergo non potest omnis intelligi, ne paganis, Iudeis, hereticis omnique hominum generi qui diuersis erroribus et contradictionibus suis blasphemant Spiritum  sanctum, spem remissionis, si se correxerint, auferamus, restat utique ut in eo quod scriptum est, Qui blasphemauerit in Spiritum sanctum non habet remissionem in eternum, ille intelligatur qui non omni modo, sed eo modo blasphemauerit, ut ei nunquam possit ignosci. Sicut enim in eo quod dictum est, Deus neminem tentat, non omni, sed quodam tentationis modo Deus neminem tentare intelligendus est, ne falsum sit illud quod scriptum est, Tentat uos Dominus Deus uester, et ne Christum negemus Deum uel dicamus falsum Euangelium ubi legimus quod [quia] interrogabat discipulum tentans eum, ipse autem sciebat quid esset facturus. Est enim tentatio adducens peccatum, qua Deus neminem tentat,  et est tentatio probans fidem qua et Deus tentare dignatur. Ita cum audimus Qui blasphemauerit in Spiritum sanctum, non omne blasphemandi genus debemus accipere, sicut nec ibi omne tentandi. Item cum audimus Qui crediderit et baptizatus fuerit saluus erit, non utique intelligimus eo modo credentem quo et demones credunt et contremiscunt, nec in eo numero baptizatos, in quo magus Simon 78 baptizari potuit, sed saluus esse non potuit. Sicut ergo cum diceret Qui crediderit et baptizatus fuerit saluus erit, non omnes credentes et baptizatos, sed quosdam intuebatur, in ea scilicet fide constitutos, que Apostolo distinguente per dilectionem operatur. Ita cum dixit, Qui blasphemauerit in Spiritum sanctum non habet remissionem in eternum, non omnem, sed  quemdam blasphemantis Spiritum sanctum intendebat reatum, quo quisquis fuerit obligatus nulla unquam remissione soluatur [soluetur]. Illud etiam quod ait, Qui manducat carnem meam et bibit meum sanguinem in me manet et ego in illo, quomodo intellecturi sumus? Nunquid etiam illos hic poterimus accipere de quibus dicit Apostolus, quod iudicium sibi manducent et bibant cum ipsam carnem manducent et ipsum sanguinem bibant? Nunquid et Iudas, magistri uenditor et traditor impius, quamuis primum ipsum manibus eius confectum sacramentum carnis et sanguinis eius, cum ceteris apostolis [discipulis], sicut apertius Lucas euangelista declarat, manducaret et biberet, mansit in Christo, aut Christus in eo? Tam multi denique qui uel corde ficto carnem illam  manducant et sanguinem bibunt, uel cum manducauerint et biberint apostate fiunt, nunquid manent in Christo, aut Christus in eis? Sed profecto est quidam modus manducandi illam carnem et bibendi illum sanguinem, quo modo qui manducauerit et biberit in Christo manet, et Christus in eo. Non ergo quocunque modo quisque [quisquam] manducauerit carnem Christi et biberit sanguinem Christi, manet in Christo, et in illo Christus, sed certo quodam modo: quem modum utique iste uidebat, quando ista dicebat. Sic igitur et in eo quod ait, Qui blasphemauerit in Spiritum sanctum non habet remissionem in eternum. Non quocunque modo blasphemauerit reus est huius irremissibilis delicti, sed modo quoduam quem nos querere atque intelligere uoluit qui hanc sententiam  ueram terribilemque deprompsit. Pro captu nostro, quantum ista per speculum et in enigmate, presertim talibus quales adhuc sumus, uidere conceditur. Insinuatur nobis in Patre auctoritas, et in Filio natiuitas, in Spiritu sancto Patris Filiique communitas, in tribus equalitas. Quod ergo commune est Patri et Filio, per hoc nos uoluit [uoluerunt] habere communionem, et inter nos et se, cum per illud donum nos colligere in unum quod ambo habent unum, hoc est per Spiritum sanctum Deum et donum Dei. In hoc enim Diuinitati reconciliamur eaque delectamur. Nam quid nobis prodesset quidquid boni nossemus, nisi etiam diligeremus? Sicut autem ueritate discimus, ita caritate diligimus ut et plenius  cognoscamus, et beati cognito perfruamur. Charitas porro diffusa est in cordibus nostris, per Spiritum sanctum qui datus est nobis, et quia peccatis alienabamur a possessione uirorum bonorum, caritas cooperit multitudinem peccatorum. Est ergo Pater Filio ueritati origo uerax, et Filius de ueraci Patre orta ueritas, et Spiritus [sanctus] a Patre bono et Filio bono effusa bonitas. Omnium est autem non impar diuinitas [bonitas], nec separabilis unitas. Primo ergo in nos ad accipiendam uitam eternam que in nouissimo dabitur de bonitate Dei munus, uenit ab initio fidei remissio peccatorum, per quod beneficium eruimur de potestate tenebrarum, et princeps huius mundi mittitur foras a fide nostra qui operatur in filiis infidelitatis, nulla ui alia, nisi societate et obligatione  peccati. In Spiritu enim sancto, quo in unum Dei populus congregatur, eiicitur spiritus immundus, qui in seipsum diuiditur [diuisus est]. Contra hoc donum gratuitum, contra istam Dei gratiam, loquitur cor impenitens. Ipsa ergo impenitentia est Spiritus blasphemia que non remittetur neque in hoc seculo neque in futuro. Contra enim Spiritum sanctum quo baptizantur quorum peccata omnia dimittuntur, et quem accepit Ecclesia ut cui dimiserit peccata dimittatur [dimittantur] ei, uerbum ualde malum et nimis impium, siue cogitatione siue etiam lingua sua dicit, quem patientia Dei cum ad penitentiam adducat, ipse secundum duritiam cordis sui et cor impenitens thesaurizat sibi iram in die ire et reuelationis iusti iudicii Dei, qui reddet unicuique secundum  [iuxta] opera eius. Hec ergo impenitentia , hec, inquam, impenitentia, contra quam clamabat et preco et Iudex dicentes: Penitentiam agite, appropinquauit enim regnum celorum: contra quam Dominus Deus os euangelice predicationis aperuit, et contra quam ipsum Euangelium in toto orbe predicandum esse predixit; ubi posteaquam resurrexit a mortuis ait discipulis suis: Oportebat pati Christum et resurgere a mortuis tertio die, et predicari in nomine eius penitentiam et remissionem peccatorum per omnes gentes incipientibus ab Hierusalem. Hec omnino impenitentia non habet remissionem neque in  hoc seculo neque in futuro, quia penitentia imperat [impetrat] remissionem in hoc seculo que ualeat in futuro. Sed ista impenitentia uel cor impenitens quandiu quisque in hac carne uiuit non potest iudicari. De nullo enim desperandum est, quandiu patientia Dei ad penitentiam adducit, nec de hac uita rapit impium qui non uult mortem impii quantum ut reuertatur et uiuat. Paganus est hodie, unde scis utrum sit futurus crastino Christianus? Iudeus est infidelis hodie, quid si cras credat in Christum? Hereticus est hodie, quid si cras sequitur [sequatur] catholicam ueritatem? Schismaticus est hodie, quid si cras amplectitur [amplectatur] catholicam pacem? Quid si isti quos in quocunque genere erroris notas,  et tanquam desperatissimos modo damnas, antequam finiant istam uitam agunt [agant] penitentiam et inueniunt [inueniant] ueram uitam? Proinde, fratres, etiam ad hoc uos admoneat quod ait Apostolus: Nolite ante tempus quidquam iudicare. Hec enim blasphemia Spiritus cui nunquam est ulla remissio  non potest in quoquam, sicut diximus, dum adhuc in hac uita est, deprehendi. Quod non ideo uideatur absurdum, quia cum homo usque in finem huius uite in dura impenitentia perseuerans, diu multumque loquatur aduersus hanc gratiam Spiritus sancti, Euangelium tamen tam longam  contradictionem cordis impenitentis, quasi breue aliquod uerbum appellauit, dicens: Quicunque dixerit uerbum contra Filium hominis remittetur ei, qui autem dixerit contra Spiritum sanctum non remittetur ei neque in hoc seculo neque in futuro. Hec enim quamuis prolixa sit et plurimis uerbis contexta et producta blasphemia, solet tamen Scriptura etiam multa uerba uerbum appellare. Neque enim [unum] uerbum locutus est quicunque propheta, et tamen sic legitur: uerbum quod factum est ad illum uel illum prophetam. Et Apostolus, Presbyteri, inquit, duplici honore honorentur, maxime qui laborant in uerbo et doctrina, non ait in uerbis, sed in uerbo; et sanctus Iacobus: Estote, inquit, factores uerbi, et non auditores tantum; non ait et ipse uerborum  sed uerbi, quamuis tam multa uerba de Scripturis 79 sanctis in ecclesia celebriter et solemniter legantur, dicantur, audiantur. Sicut ergo quantocunque tempore quisquis nostrum in predicando Euangelio laborauerit, non uerborum, sed uerbi dicitur predicator; et quantocunque tempore quisquis uestrum nostram predicationem diligenter atque instanter audierit, non uerborum, sed uerbi audiendi studiosissimus nuncupatur: ita eo more quo Scriptura loquitur, et que nouit ecclesiastica consuetudo, quisquis uniuersa sua uita qua istam gerit carnem, quantalibet longitudine protendatur, quecunque uerba uel ore, uel sola cogitatione locutus fuerit corde impenitenti contra remissionem peccatorum que fit in Ecclesia, uerbum dicit contra Spiritum  sanctum. Ideo autem non solum uerbum quod dictum fuerit contra Filium hominis, sed omne prorsus peccatum et blasphemia remittetur hominibus: quia ubi hoc peccatum non fuerit cordis impenitentis contra Spiritum sanctum, quo in Ecclesia peccata soluuntur, cuncta alia dimittuntur. Quomodo autem hoc remittetur [dimittitur], quod etiam remissionem impedit aliorum? Omnia ergo dimittuntur eis, in quibus hoc non est quod nunquam dimittetur; in quibus autem est, quoniam hoc nunquam dimittitur nec alia dimittuntur, quia [omnium] remissio uinculo istius impeditur. Non ergo propterea quicunque dixerit uerbum contra Filium hominis remittetur ei, qui autem dixerit contra Spiritum sanctum,  non remittetur, quia in Trinitate [Non ergo propterea quicunque dixerit contra Spiritum sanctum non remittetur ei, quia in Trinitate] maior est Filio Spiritus sanctus, quod nullus unquam uel hereticus dixit: sed quoniam quisquis restiterit ueritati et blasphemauerit ueritatem, quod est Christus, etiam post tantam sui predicationem apud homines, ut uerbum caro fieret et habitaret in nobis, quod est Filius hominis idem ipse Christus, si non dixerit uerbum illud cordis impenitentis contra Spiritum sanctum de quo dictum est, Qui non renatus fuerit ex aqua et Spiritu, et de quo item dictum est, Accipite Spiritum sanctum, si cui dimiseritis peccata, dimittuntur illi, id est si penituerit eum, accipiet per hoc donum remissionem omnium peccatorum, simul et  huius, quod uerbum dixit contra Filium hominis, quia peccato ignorantie, siue contumacie, uel cuiuscunque blasphemie, non addidit peccatum impenitentie, contra donum Dei et gratiam regenerationis uel reconciliationis que fit in Ecclesia in Spiritu sancto. Proinde nec illud sentiendum est, quod quidam putant, ideo remitti uerbum quod dicitur contra Filium hominis, non remitti autem quod dicitur contra Spiritum sanctum, quia propter susceptam carnem factus est Filius hominis Christus, qua carne utique maior est Spiritus sanctus, qui substantia propria equalis est Patri et unigenito Filio secundum eius diuinitatem, secundum quam et ipse unigenitus Filius equalis est Patri et Spiritui sancto. Nam si hoc propterea dictum esset, profecto de omni cetera  blasphemia taceretur, ut hec sola remissibilis uideretur que contra Filium hominis dicitur, quasi cum homo solus putatur. Cum uero premissum sit, Omne peccatum et blasphemia remittetur hominibus, quod etiam apud alium euangelistam ita positum est, Omnia dimittentur filiis hominum peccata et blasphemie quibus blasphemauerint; proculdubio et illa blasphemia que contra Patrem dicitur, ista generalitate concluditur, et tamen hec sola irremissibilis definitur que dicitur contra Spiritum sanctum. Nunquidnam et Pater formam serui accepit, qua maior sit Spiritus sanctus? non utique; sed ideo post uniuersalem commemorationem omnium peccatorum omnisque blasphemie, eminentius uoluit exprimere blasphemiam que dicitur contra Filium hominis,  quia etiamsi illo peccato fuerint homines obligati quod commemorauit ubi ait: Si non uenissem et locutus eis fuissem, peccatum non haberent: quod etiam in Euangelio secundum Ioannem, ualde graue ostendit esse peccatum ubi ait de Spiritu sancto, cum eum se missurum esse promitteret: Ille arguet mundum de peccato, et de iustitia, et de iudicio, de peccato quidem, quod non crediderunt in me; tamen si non dixerit illa cordis impenitentis duritia uerbum contra Spiritum sanctum, etiam hoc quod dictum est contra Filium hominis remittetur. Hic fortassis aliquis querat utrum tantummodo Spiritus sanctus peccata remittat, an et Pater et Filius? respondemus quod et Pater et Filius: ipse enim Filius de  Patre dicit, Si dimiseritis peccata hominibus, dimittet uobis [et] Pater uester peccata uestra; cui nos quoque dicimus in oratione dominica: Pater noster, qui es in celis; atque inter cetera et hoc petimus dicentes, Dimitte nobis debita nostra. De se ipso autem ait: Ut sciatis quod habet Filius hominis potestatem in terra dimittendi peccata. Si ergo, inquis, et Pater et Filius et Spiritus sanctus peccata dimittunt, cur illa impenitentia que nunquam dimittetur tantummodo ad Spiritus blasphemiam dicitur pertinere, tanquam ille qui hoc impenitentie peccato fuerit obligatus, dono sancti Spiritus resistere uideatur, quod eo dono fiat remissio peccatorum? Hec ita dicuntur ut tamen inseparabilis intelligatur operatio Trinitatis, ita ut cum operatio Patris dicitur, non  eam sine Filio et Spiritu sancto operari intelligatur, et cum operatio Filii, non sine Patre et Spiritu sancto, et cum operatio Spiritus sancti, non sine Patre et Filio: satis notum est recte credentibus, uel etiam ut possunt intelligentibus, et illud ideo dictum esse de Patre, Ipse facit opera, quod ab illo sit origo etiam operum, a quo est existentia cooperantium personarum, quia et Filius de illo natus est, et Spiritus sanctus principaliter de illo procedit, de quo natus est Filius, et cum quo illi communis est idem Christus [Spiritus]. Hinc est quod Dominus iehsu in Spiritu sancto demones eiicit. Neque enim et solus hoc implere non poterat, atque illud adiutorium tanquam huic operi non sufficiens, assumebat: sed spiritum diuisum in semetipsum  eo ipso Spiritu congruebat expelli quem Pater et Filius non diuisum in semetipso [indiuisi in semetipsis] communiter habent. Sic et peccata, quia preter Ecclesiam non dimittuntur, in eo Spiritu dimitti oportebat, quo in unum Ecclesia congregatur. Denique si quemquam extra Ecclesiam suorum peniteat peccatorum, et huius tanti peccati quo alienum est ab Ecclesia Dei cor impenitens habeat, quid ei prodest illa penitentia cum isto solo, uerbum dicat contra Spiritum sanctum, quo extraneus [extraneum] est: ab Ecclesia, que accipit hoc donum ut in Spiritu sancto [accepit . . . ut in ea in Spiritu sancto] fiat remissio peccatorum? quam remissionem cum Trinitas faciat proprie, tamen ad Spiritum sanctum intelligitur pertinere. Ipse est enim Spiritus  adoptionis filiorum, in quo clamamus Abba pater, ubi et [ut ei] possimus dicere: Dimitte nobis debita nostra. Et in hoc cognoscimus, sicut Ioannes apostolus ait: Quoniam Christus in nobis manet, de Spiritu quem dedit nobis. Ipse Spiritus testimonium reddit spiritui nostro, quia sumus filii Dei. Ad ipsum enim pertinet societas, qua efficimur unum corpus unici Filii Dei. Unde scriptum est: Si qua igitur exhortatio in Christo, si quod solatium caritatis, si qua societas Spiritus, propter hanc societatem, illi in quos primitus uenit linguis omnium gentium sunt locuti, quia sicut per linguas constat [consociatior est societas] generis humani, sic oportebat per linguas omnium gentium significari istam societatem  filiorum Dei et membrorum Christi futuram in omnibus gentibus. Ut quemadmodum tunc ille apparebat accepisse Spiritum sanctum qui loquebatur 80 linguis omnium gentium: ita nunc ille se agnoscat accepisse Spiritum sanctum qui tenetur in uinculo pacis Ecclesie [qui tenetur in uinculo pacis], que diffunditur in omnibus gentibus. Unde dicit Apostolus: Studentes seruare unitatem spiritus in uinculo pacis. Quod autem ipse sit Spiritus Patris, ipse Filius dicit: De Patre procedit. Et alio loco: Non enim uos estis qui loquimini, sed Spiritus Patris uestri qui loquitur in uobis. Quod uero ipse sit Spiritus Filii, Apostolus dicit: Misit Deus Spiritum Filii sui in corda nostra clamantem Abba pater, hoc est clamare facientem; nos enim clamamus, id est,  illo diffundente caritatem in cordibus nostris, sine qua inaniter clamat quicunque clamat. Unde item dicit: Quisquis autem Spiritum Christi non habet, hic non est eius. Ad quem ergo in Trinitate proprie pertinet [pertineret] huius communio societatis, nisi ad eum Spiritum qui est Patri Filioque communis? Neque enim habitat in quoquam Spiritus sanctus sine Patre et Filio, sicut nec Filius sine Patre et Spiritu sancto, nec sine illis Pater. Inseparabilis est quippe habitatio quorum inseparabilis est operatio, sed singillatim plerumque per creature significationes, non per suam substantiam demonstrantur: sicut sua temporum spatia syllabis occupantibus, separatim uoce pronuntiantur, nec tamen a seipsis ullis interuallis momentisque temporum separantur; non  enim unquam dici possunt simul, cum esse non possint nisi semper simul, sed ut iam non semel diximus, ideo remissio peccatorum qua in se diuisi spiritus euertitur et expellitur regnum, ideo societas unitatis Ecclesie, extra quam non fit ipsa remissio peccatorum, tanquam proprium opus est Spiritus sancti, Patre sane et Filio cooperantibus, quia societas est quodammodo Patris et Filii ipse Spiritus sanctus. Nam Pater non communiter habetur Pater a Filio et Spiritu sancto, quia non est Pater amborum: et Filius non communiter habetur Filius a Patre et Spiritu sancto, quia non est Filius amborum: Spiritus autem sanctus communiter habetur a Patre et Filio, quia Spiritus est unus amborum. Quisquis igitur reus fuerit impenitentie contra Spiritum, in quo  unitas et societas communionis congregatur Ecclesie, nunquam illi remittetur, quia hoc sibi claudit [clausit] ubi remittitur, et merito damnabitur cum spiritu qui in seipsum diuisus est, diuisus et ipse contra Spiritum [sanctum] qui in seipsum diuisus non est. Ut de blasphemia Spiritus hec sententia diceretur causa exstitit ex commemoratione spiritus immundi, qui in seipsum diuisus est. Dictum enim erat de Domino, quod in principe demoniorum eiiceret demones. Ipse se Dominus ait in Spiritu sancto eiicere demones, ut Spiritus qui non est in se diuisus, eum qui in se diuisus est uincat atque eiiciat: ille autem homo in eius perditione remaneat, qui in huius qui in se diuisus non est pacem per impenitentiam transire  detrectat. Hoc enim Marcus narrat: Amen dico uobis, quoniam omnia dimittuntur filiis hominum peccata et blasphemie quibus blasphemauerint, qui autem blasphemauerit in Spiritum sanctum, non habebit remissionem in eternum, sed reus erit eterni delicti. Hec uerba Domini cum dixisset, sua deinde coniunxit dicens, Quoniam dicebant, spiritum immundum habet, ut ostenderet hinc fuisse exortam causam ut hoc diceret, eo quod dixerunt [dixissent] eum in Beelzebub principe demoniorum demones pellere, non quia ipsa esset blasphemia que non remittitur, cum et hec remittatur si recta penitentia consequatur; sed quod hinc, ut dixi, causa exstitit, ut a Domino illa sententia proferretur, facta mentione spiritus immundi quem aduersus seipsum Dominus  diuisum ostendit propter Spiritum sanctum, qui non solum aduersus se diuisus non est, sed etiam quos colligit efficit indiuisos, peccata que aduersus se diuisa sunt dimittendo, eosque mundatos inhabitando. Nam etsi quisquam ita sit contrarius ueritati, ut Deo loquenti non in prophetis, sed in unico Filio, cum propter nos eum, ut nobis in eo loqueretur, Filium hominis esse uoluit, reluctetur; remittetur ei cum penitendo conuersus fuerit ad Dei benignitatem, qui cum mortem impii nollet, quantum ut reuertatur et uiuat, dedit Ecclesie Spiritum sanctum, ut cuicunque in eo peccata dimitteret, dimitterentur ei. Qui uero huic dono extiterit inimicus, ut non illud per penitentiam petat, sed ei per impenitentiam contradicat, fit irremissibile, non quodcunque  peccatum, sed contempta uel etiam oppugnata ipsa remissio peccatorum; atque ita dicitur uerbum contra Spiritum sanctum, cum ex dispersione ad congregationem nunquam uenitur, que ad remittenda peccata accepit Spiritum sanctum. Ad quam congregationem etiamsi per malum clericum, sed tamen catholicum ministrum, reprobum et fictum aliquis accesserit corde non ficto, in ipso Spiritu sancto remissionem accipit peccatorum: qui Spiritus sanctus in sancta Ecclesia, etiam isto tempore quo uelut area cum palea trituratur, sic operatur, ut nullius ueram confessionem aspernetur, nullius simulatione fallatur, atque ita reprobos fugiat, ut etiam per eorum ministerium probos colligat. Unum ergo sufffugium est, ne sit irremissibilis blasphemia, ut cor  impenitens caueatur, nec aliter penitentia prodesse credatur nisi ut teneatur Ecclesia, ubi remissio peccatorum datur et societas Spiritus in uinculo pacis custoditur.



CAPUT CXXu. De his qui quotidie et de his qui perraro communicant, uel etiam de his qui in cena Domini post communem cibum Eucaristiam sumunt; ex libro primo ad Inquisitiones Ianuarii.

Dixerit aliquis, non quotidie accipiendam Eucaristiam. Quesieris quare? Quoniam, inquit, eligendi sunt dies quibus purius homo continentiusque uiuit, quo ad tantum sacramentum dignus accedat. Qui enim manducauerit indigne, iudicium sibi manducat  et bibit. Alius contra. Imo, inquit, si tanta est plaga peccati atque impetus morbi, ut medicamenta talia differenda sint, auctoritate antistitis debet quisque ab altario remoueri, ad agendam penitentiam, et eadem auctoritate reconciliari. Hoc est enim indigne accipere, si eo tempore accipiat quo debet agere penitentiam, non ut arbitrio suo cum libet, uel auferat se communioni, uel reddat. Ceterum si peccata tanta non sunt, ut excommunicandus quisque homo iudicetur, non se debet a quotidiana medicina dominici corporis separare. Rectius inter eos fortasse quispiam dirimit litem, qui monet ut precipue in Christi pace permaneant. Faciat autem unusquisque quod secundum fidem suam pie credit esse faciendum. Neuter enim eorum exhonorat corpus et sanguinem  Domini, sed saluberrimum sacramentum certatim honorare contendant. Neque enim litigauerunt inter se, aut quisquam eorum se alteri preposuit Zacheus et ille Centurio, cum alter eorum gaudens in domum suam susceperit Dominum, alter dixerit: Non sum dignus ut sub tectum meum intres: ambo Saluatorem honorificantes diuerso et quasi contrario modo, ambo peccatis miseri, ambo misericordiam consecuti. ualet etiam ad hanc similitudinem quod in primo populo unicuique fidelium manna secundum propriam uoluntatem in ore sapiebat: sic uniuscuiusque in corde Christiani sacramentum illud quo subiugatus est mundus. Nam et ille honorando non audet quotidie sumere, et ille honorando non audet ullo die 81 pretermittere. Contemptum solum non uult  cibus [ille] iste sicut Manna fastidium. Inde enim et Apostolus indigne dicit acceptum ab eis, qui hoc non discernebant a ceteris cibis ueneratione singulariter debita. Continuo quippe cum dixisset, Iudicium sibi manducat et bibit, addit ut diceret, Non diiudicans corpus Domini, quod satis ipso loco in Epist. ad Corinth. I, si diligenter attendatur, apparet. Sit aliquis peregrinus in eo forte loco ubi perseuerantes in obseruatione Quadragesime, nec quinta sabbati lauant relaxantue ieiunium: Non, inquit, hodie ieiunabo. Queritur causa? Quia non fit, inquit, in patria mea. Quid aliud [ille] iste, nisi consuetudinem suam consuetudini alterius preponere conatur? Non enim mihi de Libro Dei [hec] hoc recitaturus est. Aut uniuerse [quacumque] dilatatur Ecclesie plena  uoce certabet, aut ostendet illum contra fidem facere, se autem secundum fidem moresque hinc optimos, aut illum uiolare, aut se custodire conuincet. uiolant sane quietem et pacem [suam], de superflua questione rixando. Mallem tamen in rebus huiusmodi, ut et ille in huius, et hic in illius patria ab eo quod ceteri faciunt non abhorreret. Si uero etiam in aliena patria cum peregrinaretur, ubi maior et frequentior et feruentior est populus Dei, uidit, uerbi gratia, bis offerri quinta sabbati hebdomade ultime Quadragesi me, et mane et ad uesperam, ueniensque in patriam suam ubi in fine diei mos est offerri, male atque illicite fieri contendat, quoniam alibi aliter ipse uiderit, puerilis est iste sensus cauendus in nobis, tolerandus  et corrigendus in nostris.---Ex eodem lib. I, ad Inquisitiones eiusdem Ianuarii.---His enim causis, id est, aut propter fidem, aut propter mores, uel emendari oportet quod perperam fiebat, uel institui quod non fiebat. Ipsa quippe mutatio consuetudinis, etiam que utilitate adiuuat, nouitate perturbat. Quapropter que utilis non est, perturbatione infructuosa et consequenter noxia est. Nec ideo putari debet, institutum esse multis locis, ut illa die post refectionem offeratur, quia scriptum est, Identidem et calicem post cenam dicens, etc.: ipsam enim potuit appellare cenam, quod iam corpus acceperant, ut deinde calicem acciperent. Apostolus namque alibi dicit, Conuenientibus ergo uobis in unum, non est dominicam cenam manducare, hanc  ipsam acceptionem eucaristie, dominicam cenam uocans, illud magis mouere potuit homines, ut iam refecti, die illo uel offerrent, uel sumerent eucaristiam, quod in Euangelio dicitur: Cum autem illi manducarent, accepit iehsu panem et benedixit; cum etiam superius dixisset: Cum sero autem factum esset, recumbebat cum duodecim, et manducantibus eis dixit: Quoniam unus ex uobis tradet me. Postea enim tradidit sacramentum, et liquido apparet quando primum acceperunt discipuli corpus et sanguinem Domini, non eos accepisse ieiunos. Numquid tamen propterea calumniandum est uniuerse Ecclesie, quod a ieiunis semper accipitur? Ex hoc enim placuit Spiritui sancto ut in honorem tanti sacramenti in os Christiani prius dominicum corpus intraret,  quam [exteri] ceteri cibi, nam ideo per uniuersum orbem mos iste seruatur. Neque enim quia id post cibos dedit Dominus, propterea pransi aut cenati fratres, ad illud sacramentum accipiendum conuenire [debent] debebunt, aut sicut illi faciebant, quos Apostolus arguit et emendauit, mensis suis ista miscere. Nam Saluator quo uehementius commendaret mysterii illius altitudinem, ultimum hoc uoluit altius infigere cordibus et memorie discipulorum, a quibus ad passionem disgressurus erat: et ideo non precepit quo ordine deinceps sumeretur, ut Apostolis per quos Ecclesiam dispositurus erat, seruaret hunc locum. Nam si hoc ille monuisset, ut post cibos alios semper acciperetur, credo quod eum morem nemo uariasset. Cum uero ait Apostolus de hoc sacramento loquens,  Propter quod, fratres, cum conuenitis ad manducandum, inuicem exspectate; si quis esurit, domi manducet, ut non ad iudicium conueniatis: statim subtexuit: Cetera autem cum uenero ordinabo. Unde intelligi datur, quia multum erat ut in Epistola totum illud agendi ordinem insinuaret, quem uniuersa per orbem seruat Ecclesia ab ipso ordinatum esse, quod nulla morum diuersitate uariatur.



CAPUT CXXuI. Quid sibi uelit in celebratione Pasche obseruatio Sabbati et Lune, et de Quadragesima, uel de consonantia Pentecoste cum die legis date, ex libro secundo ad eumdem Ianuarium.

Queris que causa sit, cur anniuersarius dies celebrande Dominice passionis, non ad eumdem redeat  [anni diem] diem, sicut dies qua traditur natus, et deinde subiungis: Si hoc [sit] fit propter Sabbatum et Lunam, quid sibi uelit in hac re obseruatio Sabbati et Lune? Hic primum oportet ut noueris diem Natalis Domini, non in sacramento celebrari, sed tantum in memoriam reuocari, quod natus sit. Ac per hoc nichil opus erat, nisi reuolutum diem anni, quo ipsa res acta est festa deuotione signari. Sacramentum est autem in aliqua celebratione, cum rei geste commemoratio ita fit, ut aliquid etiam significare intelligatur, quod sancte accipiendum est. Eo itaque modo agimus Pascha, ut non solum quod [gestum] factum est in memoriam reuocemus, id est, quod mortuus est Christus et resurrexit, sed etiam cetera que circa ea attestantur,  ad sacramenti significationem non omittamus. Quia enim sicut dicit Apostolus, Mortuus est propter delicta nostra, et resurrexit propter iustificationem nostram, transitus quidam de morte ad uitam, in illa passione et resurrectione Domini sacratus est. Nam etiam uocabulum ipsum quod pascha dicitur non Grecum sicut uulgo uideri solet, sed Hebreum esse dicunt, qui utramque linguam nouerunt. Neque enim a passione, quoniam in Greco dicitur, pati, sed ab eo quod transitur, ut dixi, [de] a morte ad uitam, Hebreo uerbo res appellata est, in quo eloquio, [Figure: [Hebrew text] 2Kb] transitus dicitur, sicut perhibent qui hec sciunt. Quod uoluit et ipse Dominus tangere cum ait, Qui credit in me, transiet a morte in uitam; et maxime idem Euangelista  hoc intelligitur exprimere uoluisse, cum decelebraturo Domino Pascha cum discipulis suis ubi cenam eis mysticam dedit: Cum uidisset, inquit, iehsu quia uenit hora, ut transiret ex hoc mundo ad patrem. Transitus ergo de hac uita mortali in aliam uitam immortalem, hoc est enim, de morte ad uitam, in passione et resurrectione Domini commendatur. Hic transitus a nobis modo agitur per fidem, que nobis est in remissionem peccatorum, in spem uite eterne diligentibus Deum et proximum, quia fides per dilectionem operatur, et iustus ex fide uiuit. Spes autem que uidetur, non est spes. Quod [enim] autem uidet quis, quid sperat? si autem quod non uidemus speramus, per patientiam exspectamus: secundum hanc fidem, spem et dilectionem, qua cepimus esse  sub gratia. Iam commortui sumus cum Christo et consepulti illi per baptismum, sicut dicit Apostolus: Quia et uetus homo noster, simul concrucifixus est cruci cum illo, et resurreximus cum illo, quia et simul nos excitauit, et simul sedere fecit in celestibus. Unde est illa exhortatio: Que sursum sunt sapite, non que super terram: sed quod sequitur 82 et dicit: Mortui enim estis, et uita uestra abscondita est cum Christo in Deo, cum Christus apparuerit uita uestra, tunc et uos apparebitis cum ipso in gloria; satis indicat quid uelit intelligi, quia tunc transitus noster de morte ad uitam, qui fit per fidem, spe peragitur future, in fine resurrectionis et glorie, cum corruptibile hoc, id est caro ista in qua  gemmus, modo induet incorruptionem, et mortale hoc induerit immortalitatem. Nunc enim iam quidem habemus per fidem primitias spiritus, sed adhuc in nobismetipsis ingemiscimus adoptionem exspectantes, redemptionem corporis nostri. Restat utique redemptio corporis nostri, quam exspectantes, in nobismetipsis ingemiscimus. Unde est illud: Spe gaudentes, in tribulatione patientes. Hec igitur innouatio uite nostre et quidam transitus de morte ad uitam qui fit primo per fidem, ut in spe gaudeamus, et in tribulatione patientes simus, dum adhuc exterior homo noster corrumpitur, sed interior renouatur de dei in diem. Propter ipsum initium noue uite, propter nouum hominem, quem iubemur induere, et exuere ueterem; expurgantes uetus fermentum, ut simus  noua conspersio, quoniam Pascha nostrum immolatus est Christus. Propter hanc ergo uite nouitatem, primus mensis in anni mensibus, celebrationi huic attributus est. Nam ipse dicitur et mensis nouorum. Quia uero in toto tempore seculi, nunc tertium tempus apparuit, ideo resurrection triduana est. Primum enim tempus est ante legem, secundum sub lege, tertium sub gratia, ubi iam manifestatio est sacramenti prius occulti in prophetico enigmate. Hoc ergo et in lunari numero significatur. Quia enim septenarius numerus solet in Scripturis ad quamdam perfectionem mysticus apparere, tertia hebdomada Lune Pascha celebratur, qui dies occurrit, a quartadecima in uicesimam primam. Est illic et aliud sacramentum, quod si tibi obscurum fuerit, quia in talibus inquisitionibus minus eruditus es, non contristeris, nec ideo  me putes esse meliorem, quia hec in studiis puerilibus didici: qui enim gloriatur, in Domino, glorietur.---Ex alio opere.---Due sunt de luna opiniones probabiles: harum autem que uera sit, aut non omnino, aut difficillime arbitror posse hominem scire. Cum enim queritur unde lumen habeat, alii dicunt suum habere, sed globum eius dimidium lucere, dimidium autem obscurum esse; dum autem mouetur in circulo suo eamdem partem qua lucet, paulatim ad terras conuerti, ut uideri a nobis possit, et ideo prius quasi corniculatam apparere. Nam et si facias pilam ex dimidia parte candidam et ex dimidia obscuram: si eam partem que obscura est ante oculos habeas, nichil candoris uides, et cum ceperis illam candidam partem ad oculos conuertere, si paulatim  facias, primo cornua candoris uidebis, deinde paulatim crescit, donec tota pars candens opponatur oculis et nichil obscure alterius partis uideatur. Quod si perseueres adhuc paulatim conuertere, incipit obscuritas apparere, et candor minui, donec iterum ad cornua redeat, et postremo totus ab oculis auertatur, ac rursus obscura illa pars sola possit uideri: quod fieri dicunt, cum lumen lune uidetur crescere usque ad quintamdecimam lunam, et rursus usque ad tricesimam minui et redire ad cornua, donec penitus nichil in ea lucis appareat. Secundum hanc opinionem luna in allegoria significat Ecclesiam, quod ex parte spiritali lucet Ecclesia: ex parte autem carnali obscura est, et aliquando spiritalis pars  in bonis operibus apparet hominibus, aliquando autem in conscientia latet, ac Deo tantummodo nota est, cum solo corpore apparet hominibus, sicut contingit cum oramus in corde, et quasi nichil agere uideamur, dum non ad terram, sed sursum cor habere iubemur ad Dominum. Alii autem dicunt non habere lunam lumen proprium, sed a sol illustrari, sed quando cum illo est, eam partem ad nos habere qua non illustratur, et ideo nichil in ea lucis uideri, cum autem incipit ab illo recedere illustrari, ab ea etiam parte quam habet ad terram, et necessario incipere a cornibus, donec fiat quintadecima contra solem; tunc enim sole occidente oritur, ut quisquis occidentem solem obseruauerit cum eum ceperit non uidere conuersus ad orientem lunam surgere uideat,  atque inde ex alia parte, cum ceperit propinquare, illam partem ad nos conuertere, qua non illustratur donec ad cornua redeat atque inde omnino non appareat, quia tunc illa pars que illustratur, sursum est ad celum, ad terram autem, illa quam irradiare sol non potest. Ergo et secundum hanc opinionem luna intelligitur Ecclesia, quod suum lumen non habeat, sed ab unigenito Dei Filio, qui multis locis in sanctis Scripturis allegorice sol appellatus est illustratur. Quem nescientes et cernere non ualentes heretici quidam ad istum solem corporeum et uisibilem, quod commune lumen est carnis hominum atque muscarum, sensus simplicium conantur auertere, et nonnullorum auertunt, qui quandiu non possunt interiorem lucem ueritatis mente contueri,  simplici fide catholica contenti esse nolunt, que una paruulis salus est, et quo uno lacte ad firmitatem solidioris cibi certo robore peruenitur. Quelibet ergo duarum istarum opinionum uera sit, illud certe manifestum est, et cuiuis aduertenti facile cognitum, quod luna non augeatur ad oculos nostros, nisi a sole recedendo, neque minuatur nisi ad solem ex alia parte propinquando. Attende nunc quod in Prouerbiis legimus: Sapiens sicut sol permanet, stultus autem sicut Luna mutatur. Et quis est sapiens qui permanet, nisi sol ille iustitie, de quo dicitur, Ortus est mihi iustitie sol, et quem sibi non fuisse ortum in die nouissima plangentes impii, dicturi sunt: Et iustitie lumen non illuxit nobis, et sol non ortus est nobis? Nam istum carnis oculis uisibilem  solem oriri facit super bonos et malos Deus, qui etiam pluit super iustos et iniustos. Ducuntur autem semper ex rebus uisibilibus ad inuisibilia congrue similitudines. Quis ergo esf ille stultus, qui tanquam luna mutatur, nisi Adam in quo omnes peccauerunt? Anima quippe humana recedens a sole iustitie, ab illa scilicet interna contemplatione incommutabilis ueritatis, omnes uires suas in terrena conuertit, et eo magis magisque obscuratur in interioribus ac superioribus suis: sed cum redire ceperit ad illam incommutabilem sapientiam, quanto magis ei propinquat affectu pietatis, tanto magis exterior homo corrumpitur, sed interior renouatur de die in diem, omnisque lux illa ingenii que ad inferiora uergebat  ad superiora conuertitur, et a terrenis quodammodo aufertur, ut magis magisque huic seculo moriatur, et uita eius abscondatur cum Christo in Deo. Mutatur ergo in deterius ad exteriora progrediens, et in uita sua proiiciens intima sua, et hoc terre, id est eis qui terrena sapiunt melius uidetur, cum laudatur peccator in desideriis anime sue, et qui iniqua gerit, benedicitur. Mutatur autem in melius cum intentionem suam et gloriam a ferrenis, que in hoc seculo apparent paulatim auertit, et ad superiora [et superiora ab inferioribus conuertit] atque interiora conuertit, et hoc terre, id est eis qui terrena sapiunt deterius uidetur. Unde illi impii postremo infructuosam agentes penitentiam etiam hoc inter multa dicturi sunt: Hi sunt quos aliquando habuimus  in risum et in similitudinem improperii. Nos insensati uitam illorum estimabamus insaniam. Ac per hoc 83 Spiritus sanctus de uisibilibus ad inuisibilia, et de corporalibus ad spiritalia sacramenta similitudinem ducens, transitum illum, de alia uita in aliam uitam quod Pascha nominatur, a quartadecima luna uoluit obseruari, ut non solum propter tempus tertium, quod supra commemoraui, quia inde incipit hebdomada tertia, sed etiam propter ipsam conuersionem ab exterioribus ad interiora, de luna similitudo assumeretur, usque ad uicesimam uero et primam propter ipsum numerum septenarium, quo uniuersitatis significatio sepe figuratur, qui etiam ipsi Ecclesie tribuitur, propter instar uniuersitatis. Ideo Ioannes apostolus in Apocalypsi ad  septem scribit Ecclesias. Ecclesia uero adhuc in ista mortalitate carnis constituta, propter ipsam mutabilitatem lune nomine, in Scripturis [signatur] significatur. Unde est illud: Para uerunt sagittas suas in pharetra, ut sagittent in obscura luna rectos corde. Prius enim quam fiat illud quod dicit Apostolus, Cum Christus apparuerit uita uestra, tunc et uos cum [ipso] illo apparebitis in gloria, obscura uidetur Ecclesia in tempore peregrinationis sue, inter multas iniquitates gemens, et tunc sunt timende insidie fallacium seductorum, quas nomine sagittarum intelligi uoluit. Unde alio loco propter nuntios fidelissimos ueritatis, quos ubique parit Ecclesia, dicitur Luna testis in celo fidelis. Et cum de regno Domini psalmista [cantaret] caneret, Orietur, inquit, in diebus eius iustitia et  abundantia pacis, quoad usque interficiatur luna, id est abundantia pacis, in tantum crescet, donec omnem mutabilitatem mortalitatis absumat. Tunc nouissima inimica destruetur mors, et quidquid nobis resistit ex infirmitate carnis, unde nobis perfecta pax nondum est, consumetur omnino, cum corruptibile hoc induerit incorruptionem, et mortale hoc induerit immortalitatem. Unde et illius ciuitatis muri, que Hiericho appellatur, que in Hebreo eloquio, luna, interpretari dicitur, septimo circuitu circumacta Testamenti arca, corruerunt. Quid enim nunc [aliud] agit annuntiatio regni celorum, quam circumactio arce significauit, nisi ut omnia munimenta mortalis uite, id est omnis spes huius seculi, que resistit  spei futuri seculi, in dono septenario Spiritus sancti, per liberum arbitrium destruatur? Ob hoc enim circumeunte arca, non impulsu uiolento illi muri, sed sponte ceciderunt. Sunt et alia testimonia Scripturarum, que nobis ingerunt per commemorationem lune Ecclesie significationem que in ista mortalitate ab illa Hierusalem, cuius ciues sancti angeli, in erumnis et laboribus peregrinatur. Non ideo tamen putare debent stulti qui nolunt in melius commutari adoranda esse ista luminaria, quia ducitur ex eis aliquando similitudo, ad diuina mysteria figuranda; ex omni enim creatura ducitur. Nec ideo in sententiam damnationis debemus irruere, que ore Apostolico de quibusdam profertur, qui coluerunt et seruierunt creature potius quam Creatori, qui  est benedictus in secula. Sicut enim non adoramus pecora, quamuis dictus sit [Christus] et Agnus et uitulus, nec feram, quia dictus sit Leo de tribu Iuda, nec lapides, quia Petra erat Christus, nec montem Sion, quia in ipso figuratur Ecclesia; sic nec solem nec lunam, quamuis ex ea celesti creatura, sicut ex multis terrestribus sacramentorum figure, ad informationes mysticas assumuntur. Non igitur nos de sole et luna annuis menstruisue temporibus actionum nostrarum euenta coniicimus, ne in uite humane periculosissimis tempestatibus tanquam in scopulos misere [seruitutis] seruitute illisi, a libero arbitrio naufragemus: sed ad rem sacrate significandam, similitudines aptas religiosissima deuotione suscipimus, sicut de cetera creatura, de uentis, de mari, de  terra, de uolatilibus, de piscibus, de pecoribus, de arboribus, de hominibus, ad sermonem quidem multipliciter, ad celebrationem uero sacramentorum iam christiana libertate parcissime; sicut de aqua, de frumento, de uino, de oleo. In seruitute autem ueteris populi multa etiam celebrari imperata sunt, que nobis tantummodo intelligenda traduntur. Sed quantum intersit inter obseruationes siderum, ad erias qualitates accommodatas, sicut agricole, uel naute obseruant: aut ad notandas partes mundi, cursumque aliquo et alicunde dirigendum, quod gubernatores nauium faciunt, et hi qui per solitudines arenosas in interiora Austri, nulla certa semita [uel recta] gradiuntur; aut [cum ad aliquid] aliquid in doctrina utili figurate significandum, fit nonnullorum  siderum aliqua commemoratio; quantum ergo intersit inter has utilitates et uanitates hominum, ad hoc obseruantium sidera, ut nec eris qualitates, nec regionum uias, nec solos temporum numeros, nec spiritalium similitudines, sed quasi fatalia rerum iam euenta perquirant, quis non intelligat? Sed iam deinceps uideamus cur etiam id obseruetur, cum Pascha [celebratur] celebramus ut Sabbatum occurrat. Hoc enim [proprium] proximum Christiane religionis est. Nam Iudei tantummodo mensem nouorum et lunam obseruant, a quartadecima usque ad uicesimam primam. Sed quia illud eorum Pascha quo passus est Dominus ita occurrit ut inter mortem eius et resurrectionem medius esset Sabbati  dies, addendum Patres nostri censuerunt, ut et nostra festiuitas a Iudeorum festiuitate distingueretur, et quod non frustra factum esse credendum est, ab illo qui est ante tempora, et per quem facta sunt tempora, et qui uenit in plenitudine temporum, et qui potestatem habebat ponendi animam suam et iterum recipiendi eam, et ideo non fatalem, sed opportunam sacramento, quod commendare instituerat, horam exspectabat cum diceret, Nondum uenit hora mea, ut in anniuersaria passionis celebratione a posteris seruaretur. Quod enim nunc, ut superius dixi, fide ac spe [gerimus] peregrinamur, atque ut ad id perueniamus dilectione satagimus, requies est quedam ab omni labore omnium molestiarum sancta atque perpetua: in [eadem] eam nobis ex hac  uita fit transitus, quem Dominus noster iehsu Christus sua passione [demonstrare] premonstrare et consecrare dignatus est. Inest autem in illa requie non desidiosa segnitia, sed quedam ineffabilis tranquillitas actionis otiose. Sic enim ab huius uite operibus, in fine requiescitur, ut in alterius uite actione gaudeatur. Sed quia talis actio in Dei laude agitur, sine labore membrorum, sine angore curarum, non ad [eam] eadem sic transitur per quietem, ut ipsi [labor] labori succedat, id est non sic esse incipit actio, ut esse desinat quies. Neque enim reditur ad labores et curas, sed permanet in actione quod ad quietem pertinet, nec in opere laborare, nec in cogitatione fluctuare. Quia ergo per requiem ad primam uitam reditur, unde anima lapsa est in peccatum,  propterea Sabbato requies significatur. Illa autem prima uita, que [de] a peregrinatione redeuntibus et primam stolam accipientibus redditur per unam Sabbati quem diem Dominicum dicimus, figuratur. Quere septem dies, Genesim lege, inuenies septimum sine uespere, quia requiem sine fine significat. Prima ergo uita non fuit sempiterna peccanti, requies autem ultima sempiterna est, ac per hoc et octauus sempiternam beatitudinem habebit, quia requies illa que sempiterna est, excipitur ab octauo, non exstinguitur, neque enim esset aliter sempiterna. Ita ergo erit octauus, qui primus, ut prima uita non tollatur, sed eterna reddatur. Sabbatum tamen commendatum est priori populo in otio corporaliter celebrandum, ut figura esset  sanctificationis in requie Spiritus sancti. Nunquam [Nusquam] enim legimus in Genesi, sanctificationem 84 per omnes priores dies; sed de solo Sabbato dictum est: Sanctificauit [Deus] diem septimum. Quia ergo caritas Dei diffusa est in cordibus nostris per Spiritum sanctum qui datus est nobis, ideo sanctificatio in septimo die commemorata est, ubi requies commendatur. Quia uero nec bene operari possumus, nisi dono eius adiuti, sicut Apostolus dicit, Deus enim est, qui operatur in nobis et uelle et operari pro bona uoluntate, nec [agere, nec requiescere] requiescere poterimus post omnia bona opera nostra, que in hac uita gerimus, nisi eius dono ad eternitatem sanctificati et perfecti; propterea de ipso  Deo dicitur, quia cum fecisset omnia opera bona ualde, septimo die requieuit ab omnibus operibus suis que fecit: futuram enim requiem significabat, quam post bona opera daturus erat [nobis] hominibus. Sicut enim cum bene operamur, ipse dicitur operari in nobis, cuius munere bene operamur: ita cum requiescimus, ipse requiescere dicitur, [quo donante requiescimus] quod non ante requiescimus. Ideoque inter omnia decem illa precepta, solum ibi quod de Sabbato positum est, figurate obseruandum precipitur. Quam figuram nos intelligendam non etiam per otium corporale celebrandam suscepimus. Cum enim Sabbato [significetur] sanctificetur spiritalis requies, de qua dictum est in psalmo: uacate et uidete quia ego [quoniam ego sum Deus] sum Dominus,  et quo uocantur homines ab ipso Domino dicente; uenite ad me omnes qui laboratis et onerati estis, et ego uos reficiam; tollite iugum meum super uos, et discite a me [quia] quoniam mitis sum et humilis corde, et inuenietis requiem animabus uestris; cetera tamen ibi precepta proprie sicut precepta sunt, [sine ulla] singula figurata significatione obseruamus. Unde non inconuenienter intelligimus ad amorem excitandum, quo ad requiem tendimus, ualere omnia que [figurate] in Scripturis dicuntur; quandoquidem id solum in decalogo figurate precipitur, ubi requies commendatur, que ubique amatur, sed in solo Deo sancta et certa inuenitur. Dies tamen Dominicus non Iudeis, sed Christianis resurrectione Domini declaratus est, et ex illo habere cepit festiuitatem suam.  Anime quippe omnium sanctorum ante resurrectionem corporis sunt quidem in requie, sed in ea non sunt actione, qua corpora recepta uegetantur. Talem quippe actionem significat dies octauus qui et primus, quia non aufert illam requiem, sed glorificat. Non enim redit cum corpore difficultas ex corpore, quia nec corruptio. Oportet enim corruptibile hoc induere incorruptionem, et mortale hoc induere immortalitatem. Quapropter ante Domini resurrectionem quamuis sanctos Patres, plenos prophetico Spiritu, octaui sacramentum nequaquam lateret, quo significaretur resurrectio  reseruatum  est tamen [illis est occultatum] et occultatum et solum celebrandum Sabbatum traditum est, quia erat antea requies mortuorum; resurrectio autem nullius erat [donec ueniret Christus], qui resurgens a mortuis, iam non moreretur, et mors ei ultra non dominaretur: ut postquam facta est talis resurrectio in corpore Domini, , iam etiam dies Dominicus, id est, octauus, qui et primus inciperet celebrari. Ipsa etiam causa intelligitur, cur obseruandum Pascha, ubi [agnum] ouem occidere et edere iubentur, quod manifestissime passionem Domini prefigurat, non eis ita preceptum est, ut attenderent occurrere Sabbatum, et cum mense nouorum,  ad tertiam lune hebdomadam concurrere, ut eumdem quoque diem Dominus potius sua passione signaret, qui etiam Dominicum, id est, octauum, qui et primus est, declaraturus aduenerat. Adtende igitur sacratissimum triduum crucifixi, sepulti, suscitati. Horum trium quod significat crux in presenti agimus uita, quod autem significat sepultura et resurrectio, fide ac spe gerimus. Nunc enim dicitur homini: Tolle crucem tuam et sequere me. Cruciatur autem caro, cum mortificantur membra nostra que sunt supra terram, fornicatio, immunditia, luxuria, auaritia, et cetera huiusmodi de quibus idem dicit: Si enim secundum carnem uixeritis, moriemini: si autem spiritu facta carnis mortificaueritis, uiuetis. Hinc etiam de se ipso dicit: Mundus mihi crucifixus est,  et ego mundo. Alio loco: Scientes, inquit, quia uetus homo noster simul crucifixus est cruci cum illo, ut euacuetur corpus peccati, ultra non seruiamus peccato. Quandiu ergo id agunt opera nostra, ut euacuetur corpus peccati, quandiu exterior homo corrumpitur, ut interior renouetur, de die in diem tempus est crucis. Hec etiam sunt bona opera quidem, tamen adhuc laboriosa, quorum merces requies est. Et in scripturis quidem ueteribus ad agendum Pascha non est preceptum tempus, nisi ex mense nouorum luna quartadecima usque ad uicesimam primam. Ea Euangelio tamen, quia manifestum est, quo etiam die Dominus crucifixus sit, et in sepultura fuerit et resurrexerit, adiuncta est etiam ipsorum dierum obseruatio, per Patrum concilia, et orbi uniuerso Christiano  persuasum est, eo modo Pascha celebrari oportere. Quadragesima sane ieiuniorum habet auctoritatem, et in ueteribus libris ex ieiunio Moysi et Helie, et ex Euangelio quia totidem diebus Dominus ieiunauit, demonstrans Euangelium non dissentire a lege et Prophetis. In persona quippe Moysi Lex, in persona Helie Prophete accipiuntur, inter quos in monte gloriosus apparuit, ut euidentius emineret quod de illo dicit Apostolus: Testimonium habens a Lege et Prophetis. In qua ergo parte anni congruentius obseruatio quadragesime constitueretur nisi confinis atque contigua Dominice passioni quia in ea significatur hec uita laboriosa, cui opus est continentia, ut ab ipsius mundi amicitia ieiunetur, que utique fallaciter blandiri, et illecebrarum fucos circumspargere  atque iactare non cessat. Numero autem quadragenario uitam istam propterea figurari arbitror, quia denarius in quo est perfectio beatitudinis nostre sicut in octonario, quia redit ad primum. Ita in hoc mihi uidetur exprimi, quia creatura, que septenario figuratur, adheret Creatori, in quo declaratur unitas Trinitatis, per uniuersum mundum temporaliter annuntianda, qui mundus et a quatuor uentis delimatur, et quatuor elementis erigitur, et quatuor annis temporum uicibus uariatur. Decem autem quater in quadraginta consummantur, quadragenarius autem partibus suis computatus, [addit] addidit ipsum denarium et fiunt quinquaginta, tanquam merces laboris et continentie. Neque enim  frustra ipse Dominus et quadraginta dies post resurrectionem in hac terra, et in hac uita cum discipulis conuersatus est, et posteaquam ascendit in celum, decem diebus interpositis, promissum misit Spiritum sanctum completo die Pentecostes. Qui dies quinquagenarius habet alterum sacramentum, quod septies septem quadraginta nouem fiunt, et cum reditur ad initium, quod est octauus, qui et primus, dies quinquaginta complentur, qui celebrantur post resurrectionem Domini. Iam in figura non laboris, sed quietis et letitie, propter hoc ieiunia relaxantur, et stantes oramus, quod est signum resurrectionis Unde etiam diebus omnibus Dominicis idad altare obseruatur, et alleluia canitur, quod significat actionem nostram futuram, non esse nisi laudare Deum sicut  scriptum est: Beati qui habitant in domo tua, in secula seculorum 85 laudabunt te. Sed dies quinquagesimus et in Scripturis commendatur, non tantum in Euangelio, quia tunc Spiritus sanctus aduenit, sed etiam in ueteribus libris. Nam et ibi posteaquam Pascha occiso agno celebrauerunt, quinquaginta dies numerantur, usque in diem quo lex data est in monte Sinai famulo Dei Moysi, digito Dei scripta. Celebratur uerum Pascha, et interpositis quinquaginta diebus, datur ad caritatem Spiritus sanctus, qui est digitus Dei, contrarius hominibus sua querentibus, et ideo iugum asperum et sarcinam grauem portantibus, nec inuenientibus requiem animabus suis; quia caritas non querit que sua sunt. Ideo animositas hereticorum semper inquieta est,  quos Magorum Pharaonis habere conatum declarat Apostolus dicens: Sicut enim Iannes et Mambres restiterunt Moysi, sic et hi resistunt ueritati, homines mente corrupti, reprobi circa fidem, sed ultra non proficient. [Insipientia] Dementia enim eorum manifesta erit omnibus, sicut et illorum fuit; quia enim per ipsam corruptionem mentis [inquietissimi] iniquissimi fuerunt, in signo tertio defecerunt, fatentes sibi aduersum esse Spiritum sanctum qui erat in Moyse. Nam deficientes dixerunt: Digitus Dei est hic. Sicut autem conciliatus et placatus Spiritus sanctus requiem prestat mitibus et humilibus corde: ita contrarius et aduersus immites et superbos inquietudine exagitat. Quam inquietudinem musce ille breuissime significauerunt, sub quibus  Magi Pharaonis defecerunt dicentes: Digitus Dei est [hic] hoc. Numera itaque a quarta decima primi mensis, quo factum est Pascha, usque ad diem tertium tertii mensis, et inuenies decem et septem dies primi mensis, triginta secundi, tres tertii, qui fiunt quinquaginta. Lex in arca est sanctificatio in corpore Domini, per cuius resurrectionem nobis requies futura promittitur. Ad quam percipiendam sancto Spiritu caritas inspiratur. Spiritus autem nondum erat datus, [cum] quia iehsu nondum erat clarificatus. Inde prophetia illa cantata est: Exurge, Domine, in requiem tuam, tu et arca sanctificationis tue. Ubi requies, ibi et sanctificatio. Unde nunc ut amemus et desideremus, pignus accepimus. uocantur autem ad [requiem] regnum  alterius uite, quo ab ista uita transitur, quod Pascha significat, omnes in nomine Patris et Filii et Spiritus sancti. Propterea quinquagenarius numerus, ter multiplicatus, addito ad eminentiam sacramenti ipso ternario, et in illis magnis piscibus inuenitur, quos Dominus iam post resurrectionem, nouam uitam demonstrans, a dextra parte leuari imperauit, nec retia rupta sunt, quia tunc hereticorum inquietudo non erit. Tunc homo perfectus et quietus, purgatus in anima et corpore, per eloquia Domini casta, argentum igne examinatum terre, purgatum septuplum, accipiet mercedem denarium ut sint decem et septem. Nam et in hoc numero sicut in aliis multiplices figuras exhibentibus, sacramentum mirabile reperitur. Nec immerito etiam psalmus septimus decimus in  Regnorum libris solus integer legitur, quia regnum illud significat, ubi aduersarium non habebimus. Titulus enim eius est in die qua eruit eum Dominus de manu omnium inimicorum eius, et de manu Saul. Quis enim figuratur in Dauid, nisi ille qui uenit secundum carnem ex semine Dauid? qui utique in corpore suo, quod est Ecclesia, adhuc patitur inimicos. Unde illi persecutori, quem uoce mactauit et in suum corpus traiiciens quodammodo manducauit, [sonuit de celo] sonuit: Saule, Saule, quid me persequeris? Quando autem eruetur hoc corpus eius de manu omnium inimicorum eius, nisi cum et illa nouissima inimica destruetur mors? Ad hoc tempus pertinet numerus ille centum quinquaginta trium piscium. Nam et ipse numerus septimus decimus  surgens in Trigonum, centum quinquaginta tria summe complet. Ab uno quippe usque ad decem et septem surgens omnes medios adde et inuenies: ad unum scilicet adde duo, fiunt utique tria; adde tria, fiunt sex; adde quatuor, fiunt decem; adde quinque, fiunt quindecim; adde sex, fiunt uiginti unum; adde ita ceteros, et ipsum septimum decimum, fiunt centum quinquaginta tria. Hec de Scripturis firmissime tenentur, id est, Pascha et Pentecoste. Nam ut quadraginta illi dies ante Pascha obseruentur Ecclesie consensio roborauit, sic etiam ut octo dies Neophytorum distinguantur a ceteris, id est octauus primo concinat. Ut autem alleluia per illos solos dies quinquaginta in Ecclesia cantetur, non usquequaque obseruatur: nam et aliis diebus uarie cantatur  alibi atque alibi, ipsis tamen diebus [ubique] utique. Ut autem stantes et in illis diebus, et in omnibus dominicis oremus, utrum ubique seruetur ignoro: tamen quid in eo sequatur Ecclesia dixi ut potui, et arbitror esse manifestum.



CAPUT CXXuII. De his qui de paginis Euangelicis sortes legunt, ex eodem libro II ad Ianuarium.

Qui de paginis Euangelicis sortes legunt, et si optandum est, ut hoc potius faciant quam [ut] ad demonia consulenda concurrant, tamen et ista mihi displicet consuetudo, ad negotia secularia et ad uite huius uanitatem propter aliam uitam, loquentia oracula diuina uelle conuertere.



CAPUT CXXuIII. Quod in Genesi dies a luce ceperint, et nunc a noctibus computentur, ex sermone ad populum in uigiliis Pasche.


Dicendum est, cur tanta celebritate hodierna potissimum nocte uigilemus, quod die tertio resurrexit a mortuis Dominus Christus nullus ambigit christianus. Hac autem nocte hoc factum esse secundum Euangelium contestatur. Totum enim diem a precedente nocte computari non dubium est, non secundum dierum ordinem, qui commemorantur in Genesi, quanquam et illic tenebre precesserunt. Nam tenebre erant super abyssum, cum dixit Deus, Fiat lux, et facta est lux, sed quia ille tenebre nondum erant nox, nondum enim precesserat dies. Diuisit  quippe dies inter lucem et tenebras, et prius lucem uocauit diem, deinde tenebras noctem, et facta luce usque ad alterum mane commemoratus est dies unus. Manifestum est illos dies a luce cepisse et transacta luce usque ad mane singulos terminatos, sed posteaquam creatus homo a luce iustitie ad peccati tenebras declinauit, a quibus cum Christi gratia liberat, factum est, ut nunc dies a noctibus computemus, quia non a luce ad tenebras, sed a tenebris ad lucem uenire conamur: et Domino adiuuante fieri speramus, sicut Apostolus dicit. Nox precessit, dies autem appropinquauit, abiiciamus itaque opera tenebrarum et induamus nos arma lucis. Dies igitur dominice passionis quo crucifixus est, iam transactam noctem propriam sequebatur, ideoque clausus et terminatus  est, usque ad Parasceue quam Iudei etiam cenam puram uocant. Ab eius noctis exordio incipientes Sabbati obseruationem, deinde Sabbati dies a sua nocte incipiens finitus est uespere incipientis noctis, que pertinet ad initium Dominici diei, quoniam eum Dominus sue resurrectionis gloria consecrauit. Illius itaque noctis ad initium diei Dominici pertinentis, nunc ista solemnitate memoria celebramus. Illam noctem agimus uigilando qua Dominus resurrexit, et illam uitam de qua paulo ante dicebamus meditamur, ubi nec mors ulla, nec somnus est, 86 quam in sua carne nobis inchoauit, quam sic excitauit a mortuis, ut iam non moriatur, nec mors ei ultra dominetur. Nam quoniam uenientes ad sepulcrum eius, a quibus diligentibus querebatur diluculo,  corpus non inuenerunt, responsumque acceperunt ab angelis quod iam resurrexerat, manifestum est quod ea nocte resurrexit cuius extremitas illud diluculum fuit. Deinde cui resurgenti paulo diutius uigilando concinium prestabat, ut cum illo sine fine uiuendo regnemus. Sed et si forte his horis quibus nos ducimus istam uigiliam illius adhuc corpus in sepulcro erat, nondumque resurrexerat, nec sic uigilando sumus incongrui, quia ille dormiuit ut uigilemus, qui est mortuus ut uiueremus.



CAPUT CXXIX. Quomodo, secundum figuram Ione, tres dies et tres noctes in passione Domini computentur, ex libro questionum Euangelii primo, tit. 7.

Sicut enim fuit Ionas in uentre ceti tribus diebus  et tribus noctibus, sic erit et Filius hominis in corde terre tribus diebus et tribus noctibus. Sexte ferie diei partem qua sepultus est cum preterita nocte pro nocte et die accipies, hoc est, pro toto die sabbato nocte et die, et noctem dominicam cum eodem die illucescente, ac per hoc accipiendo partem pro toto habes triduum et tres noctes. Quod enim dicuntur decem menses pregnantis, nouem sunt pleni, sed initium decimi pro toto accipitur, et quod se Dominus ostendit in monte, post sex dies factum dicit unus euangelista, alter uero post octo dies, dicit partem posteriorem primi diei, in quo futurum hoc promisit Dominus, et partem priorem nouissimi diei, in quo completum est quod promisit, pro totis atque integris diebus annumerans, ut intelligas  eum qui dixit post sex dies, solos medios commemorasse, qui uero toti atque integri completi sunt; in Genesi enim a lumine incipit dies, et finit ad tenebras ad significandum lapsum hominis; nunc autem a tenebris ad lucem, sicut dictum est de tenebris lucem splendescere [clarescere], quia a peccatis homo liberatus peruenit ad lucem iustitie.



CAPUT CXXX. De Prouidentia Dei.

Fieri potest ut per malum hominem diuina prouidentia et puniat et opituletur. Nam Iudeorum impietas et Iudam supplantauit, et gentibus saluti fuit. Item fieri potest ut diuina prouidentia per hominem bonum et damnet et adiuuet, sicut ait Apostolus:  Aliis sumus odor uite in uitam, aliis autem odor mortis in mortem. Sed cum omnis tribulatio aut pena impiorum sit, aut exercitatio iustorum; quia eadem tribula et paleas concidit, et frumenta a paleis exuit, unde tribulatio nomen accepit; rursum cum pax et quies a molestiis secularibus et bonos lucretur, et corrumpat malos, omnia hec diuina prouidentia pro meritis moderatur animarum, sed tamen non sibi eligunt boni ministerium tribulationis, nec mali amant pacem. Quare ipsi quoque per quos id agitur quod ignorant, non iustitie que refertur ad Deum, sed maliuolentie sue mercedem accipiunt; quemadmodum nec bonis imputatur quod ipsis prodesse uolentibus nocetur alicui, sed bono animo beneuolentie premium tribuitur. Ita etiam  cetera creatura pro meritis animarum rationalium uel sentitur, uel latet, uel molesta, uel commoda est. Summo enim Deo cuncta bene administrante que fecit, nichil inordinatum in uniuerso nichilque iniustum est, siue scientibus, siue nescientibus nobis. Sed in parte offenditur anima peccatrix. Tamen quia pro meritis ibi est, ubi esse talem decet, et ea patitur que talem pati equum est, uniuersum Dei regnum nulla sua feditate deformat. Quamobrem quoniam non omnia nouimus que de nobis bene agit ordo diuinus, in sola bona uoluntate secundum legem agimus, in ceteris autem secundum legem agimur, cum lex ipsa incommutabilis maneat, et omnia mutabilia pulcherrima gubernatione moderetur.  Gloria igitur in excelsis Deo, et in terra pax hominibus bone uoluntastis.---Cur hic malo homini bene sit, uel bono male. Ex sermone de Prouidentia Dei.---Hinc maxime credendum est quod pietas predicat manifestum futurum esse iudicium, quia nunc uidemus humanas felicitates et clades indiscrete bonis et malis uelut sine ullo iudicio esse communes, cum Dei iustitia, cuius sic eminet in rebus exiguis prouidentia, nullo modo relinquat sine ullo iudicio passim fluitare maiora. Quid autem maius est, non solum in ista humana, uerum etiam in angelica natura, quam ut mali iusta miseria puniantur, boni uero beatitudine perfruantur? Quod ergo nunc malo homini quasi bene est, occulta pena est, felicitas falsa; quod autem homini bono male est, non premium  pietati negatur, sed ad maiora premia patientia pietatis augetur. Item quod aliquando et in hac uita malo homini mala est, aut emendatio est, aut afflictio peccatorum. Quando autem bono homini bene est, non est illius superne patrie certissimum gaudium, sed huius periculose peregrinationis qualecumque solatium. Hec atque huiusmodi si cogitaret infidelis impietas, in gubernandis rebus humanis diuinam prouidentiam non negaret, nec in suis tenebrosis et mortiferis uiribus contra lumen et uitam sapientie perduraret. Illud ergo attendat homo infidelis, quod dicere non potest ab hominibus institutum, ne Deum neget rebus humanis ordinem dare, qui docuit apiculas cellas fauorum tam mirabiliter ordinare: ipsi quippe homini quis dedit inordinatis  rebus offendi, et rerum ordine delectari? Nonne hoc in sue anime natura inuenit, quam sibi ipse non fecit? Nam quare ordine non inuento in rebus humanis Deum res humanas gubernare non credit, nisi quia rebus inordinatis ordinatas preponere naturaliter nouit? Ergone homo iudicat ordinationem potius quam perturbationem operibus conuenire diuinis? Et Deus ordinatum iudicium non habet de hominibus uniuersis, qui ordinis sensum creauit in singulis? Habet plane, habet, non dubitet pietas, et si non comprehendit infirmitas. Opera fabrorum ea nempe laudamus, que inspicere possumus, mechanicorum autem stupemus, et nisi aperta atque monstrata fuerint, eos impossibilia potuisse miramur. Cur ergo de iudiciis Dei tam temere iudicamus, et  diuini operis ordinem ubi non potuerimus uidere, festinamus negare, laudantes potentiam Creatoris in arborum foliis, et eam non putantes esse in rebus humanis, nec potius inuestigabiliter et latenter ordinem rerum humanarum currere credimus, quem uel immensum comprehendere, uel occultum inspicere non ualemus? Sed rerum diuinitus institutarum ordines, manifesti ex quibus coniiciantur occulti, feriunt etiam oculos impiorum.---Quid in libro Ecclesiastes Salomon de his in hac uita bonis et malis que sint communia disputarit. Ex libro de Ciuitate Dei XX.---Nunc quando non solum in malo sunt boni, et in bono mali, quod uidetur iniustum, uerum etiam plerumque et malis mala eueniunt, et bonis bona  proueniunt, magis inscrutabilia fiunt iudicia Dei, et inuestigabiles uie eius. Quamuis ergo nesciamus 87 quo iudicio Deus ista uel faciat, uel fieri sinat, apud quem summa uirtus est, et summa sapientia, summa iustitia, nulla infirmitas, nulla temeritas, nulla iniquitas, salubriter tamen discimus non magni pendere, seu bona, seu mala, que uidemus esse bonis malisque communia, et illa bona querere que bonorum, atque illa maxime fugere que propria sunt malorum. Cum uero ad illud iudicium uenerimus cuius tempus iam proprie dies iudicii, et aliquando dies Domini nuncupatur, non solum quecunque tunc iudicabuntur, uerum etiam quecunque ab initio iudicata, et quecunque usque ad illud tempus adhuc iudicanda sunt, apparebunt esse iustissima. Ubi hoc  quoque manifestabitur, quam iusto iudicio Dei fiat ut nunc tam multa ac pene omnia iusta iudicia Dei lateant sensus mentesque mortalium, cum tamen in hac re piorum fidem non lateat, iustum esse quod latet. Nempe sapientissimus Salomon rex Isrel, qui regnauit in Ierusalem, librum qui uocatur Ecclesiastes, et a Iudeis quoque habetur in sacrarum canone litterarum, sic exorsus est: uanitas uanitatum, omnia uanitas. Que abundantia homini in omnia [ex omni] labore suo quo laborat sub sole? et cum ex hac sententia connecteret cetera, commemorans erumnas erroresque uite huius, et uanescentes interea temporum lapsus, ubi nichil solidum, nichil stabile retinetur, in ea rerum uanitate sub sole illud etiam deplorat quodammodo, quod cum sit abundantia  sapientie super insipientiam sicut [est] abundantia lucis super tenebras, sapientisque oculi sint in capite ipsius, et stultus in tenebris ambulet, unus tamen incursus occurrat omnibus, utique in hac uita que sub sole agitur, significans uidelicet ea mala que bonis et malis uidemus esse communia. Dicit etiam illud quod et boni patiantur mala tanquam mali sint, et mali tanquam boni sint adipiscantur bona, ita loquens: Est, inquit, uanitas que facta est super terram, quia sunt iusti super quos uenit, sicut [quasi] factum impiorum, et sunt impii super quos uenit sicut factum iustorum. Dixi quoniam hoc quoque uanitas. In hac uanitate cui, quantum satis uisum est, intimande totum istum librum uir sapientissimus deputauit, non utique ob aliud, nisi ut eam  uitam desideremus que uanitatem non habet, sub hoc sole, sed ueritatem sub illo qui fecit hunc solem; in hac ergo uanitate nunquid nisi iusto Dei rectoque iudicio, similis eidem uanitati factus uanesceret homo? in diebus tamen uanitatis sue, interest plurimum utrum resistat an obtemperet ueritati, et utrum sit expers uere pietatis an particeps, non propter uite huius, uel bona acquirenda, uel mala uitanda uanescendo transeuntia, sed propter futurum iudicium per quod erunt, et bonis bona, et malis mala sine fine mansura. Denique iste sapiens hunc librum sic conclusit, ut diceret: Deum time, et mandata eius custodi, quia hoc est omnis homo, quia omne hoc opus Deus adducet in iudicium in omni  despecto, siue bonum, siue malum. Quid breuius, uerius, salubrius dici potuit? Deum, inquit, time et mandata eius custodi, quia hoc est omnis homo. Quicunque enim est, hoc est, custos utique mandatorum Dei, quoniam qui hoc non est, nichil est. Non enim ad ueritatis imaginem reformatur, remanens in similitudine uanitatis, quia omne hoc opus, id est, quod ab homine fit in hac uita, siue bonum, siue malum, Deus adducet in iudicium in omni despecto, id est, in omni etiam qui contemptibilis hic uidetur, et ideo nec uidetur, quoniam Deus et ipsum uidet, nec eum despicit, nec cum iudicat preterit.



CAPUT CXXXI. Quibus sententiis Domini iudicium in fine futurum seculi declaretur. Item ex eodem libro de Ciuitate  Dei XX.

Saluator cum obiurgaret ciuitates in quibus uirtutes magnas fecerat, neque crediderant, et eis alienigenas anteponeret: uerumtamen, inquit, dico uobis, Tyro et Sidoni remissius erit in die iudicii quam uobis. Et paulo post alteri ciuitati: Amen, inquit, dico uobis, quia terre Sodomorum remissius erit in die iudicii quam tibi. Hic euidentissime predicat diem iudicii esse uenturum. Et alio loco: uiri Niniuite, inquit, surgent in iudicio cum generatione ista, et condemnabit eam, quia penitentiam egerunt in predicatione Ione, et ecce plusquam Iona hic. Regina Austri surget in iudicio cum generatione ista, et condemnabunt eam, quia uenit a finibus terre audire sapientiam Salomonis, et ecce plusquam Salomon  hic. Duas res hoc loco discimus, et uenturum esse iudicium, et cum mortuorum resurrectione uenturum. De Niniuitis enim, et regina Austri, quando ista dicebat, de mortuis sine dubio loquebatur, quos tamen in die iudicii resurrecturos esse predixit, nec ideo dixit condemnabunt, quia ipsi iudicabunt, sed quia ex ipsorum comparatione isti merito damnabuntur. Rursus alio loco cum de hominum bonorum et malorum nunc permixtione, postea separatione, que utique die iudicii futura est, loqueretur, adhibuit similitudinem de tritico seminato, et superseminatis zizaniis, eamque suis exponens discipulis: Qui seminat, inquit, bonum semen, est Filius hominis; ager autem est [hic] mundus, et cetera usque ad locum quo ait: Qui habet aures audiendi, audiat. Hic  iudicium quidem uel diem iudicii non nominauit, sed eum multo clarius ipsis rebus expressit, et in fine seculi futurum esse predixit. Item discipulis suis: Amen, inquit, dico uobis, quod uos qui secuti estis me in regeneratione, cum sederit Filius hominis in sede maiestatis sue, sedebitis et uos super sedes duodecim, iudicantes duodecim tribus Isrel. Hic discimus cum suis discipulis iudicaturum Iesum, unde et alibi Iudeis dixit: Si ego in Beelzebub eiicio demonia, filii uestri in quo eiiciunt? ideo ipsi iudices uestri erunt. Nec quoniam super duodecim sedes sessuros esse ait, duodecim solos homines cum illo iudicaturos putare debemus, duodenario quippe numero uniuersa quedam significata est iudicantium  multitudo, propter duas partes numeri septenarii, quo significatur plerumque uniuersitas, que due partes, id est, tria et quatuor, altera per alteram multiplicate, duodecim faciunt. Nam et quater ter et tria quater duodecim sunt, et si qua alia huius duodenarii numeri que ad hoc ualeat ratio reperitur. Alioquin quoniam in locum Iude traditoris apostolum Matthiam legimus ordinatum, apostolus Paulus, qui plus omnibus illis laborauit, ubi ad iudicandum sedeat non habebit? qui profecto cum aliis sanctis ad numerum iudicum se pertinere demonstrat cum dicit: Nescitis quia angelos iudicabimus? De ipsis quoque iudicandis in hoc numero duodenario similis causa est. Non enim quia dictum est iudicantes duodecim tribus Isrel, tribus Leui, que tertia  decima est ab eis iudicanda non erit, aut solum illum populum non etiam gentes ceteras iudicabunt. Quod autem ait In regeneratione, procul dubio mortuorum resurrectionem nomine uoluit regenerationis intelligi. Sic enim caro nostra regenerabitur per incorruptionem, quemadmodum est anima nostra regenerata per fidem. Multa pretereo que de ultimo iudicio ita dici 88 uidentur, ut diligenter considerata reperiantur ambigua, uel magis ad aliud pertinentia, siue scilicet ad eum Saluatoris aduentum, quo per totum hoc tempus in Ecclesia sua uenit, hoc est, in membris suis particulatim atque paulatim, quoniam tota corpus est eius, siue ad excidium terrene Ierusalem, quia et de illo cum loquitur, plerumque sic loquitur tanquam de fine seculi atque illo die iudicii  nouissimo et magno loquatur, ita ut dignosci non possit omnino, nisi ea que apud tres euangelistas Mattheum, Marcum et Lucam, de hac re similiter dicta sunt inter se omnia conferantur. Quedam quippe alter obscurius, alter explicat planius, ut ea que ad unam rem pertinentia dicuntur appareat unde dicantur, quod facere utcunque curaui in quadam epistola quam rescripsi ad beate memorie uirum Esychium Salonitane urbis episcopum, cuius epistole titulus est: De Fine seculi.



CAPUT CXXXII. De diuersa opinatione trium fidelium seruorum aduentus Domini tempus arbitrantium, ex epistola ad Esychium episcopum Salonitanum de Fine mundi.

Diligendus ergo est, et exspectandus Domini, sicut  sancte hortaris, aduentus, magnam dicens esse beatitudinem diligentibus eius aduentum, et adhibens Apostoli testimonium, cuius uerba sic ponis: De cetero reposita est mihi corona iustitie, quam reddet mihi Dominus iustus iudex in illa die, non solum autem mihi, sed et his qui diligunt aduentum Domini. Tunc enim, sicut ex Euangelio commemoras, iusti fulgebunt sicut sol in regno Patris eorum; et quod propheta dicit: Ecce enim caligo et tenebre operient terram super gentes, in te uero apparebit Dominus, et maiestas eius in te uidebitur. Item quod scriptum est: Qui uero exspectant Dominum exsultabunt cum uirtute, producent pennas sicut aquile, current et non laborabunt, ambulabunt et non esurient.  Hoc plane piissime et uerissime dicis, commendans eorum beatitudinem qui diligunt aduentum Domini, sed et illi quibus dicebat Apostolus: Non cito moueamini mente, quasi instet dies Domini, diligebant utique aduentum Domini, nec eos hec dicens Doctor gentium ab illa dilectione frangebat, qua ut inflammarentur uolebat, et ideo nolebat ut crederent eis a quibus audiebant instare diem Domini, ne forte cum transisset tempus quo eum crediderant esse uenturum, et uenisse non cernerent, etiam cetera fallaciter sibi promitti arbitrantes, et de ipsa mercede fidei desperarent. Non ergo ille diligit aduentum Domini, qui eum asserit propinquare, aut ille qui eum asserit non propinquare, sed ille potius qui eum siue prope, siue longe sit, sinceritate fidei, firmitate  spei, ardore caritatis exspectat; nam si tanto magis diligitur Dominus quanto magis creditur, et predicatur citius esse uenturus, magis eum diligebant qui eius aduentum iam instare dicebant, quam hi quos Apostolus eis credere prohibebat, uel ipse Apostolus, qui hoc utique non credebat. Si ergo latet quando Ecclesia fructificante atque crescente uniuersus omnino a mari usque ad mare orbis implebitur, procul dubio latet quando finis erit, ante quippe non erit. Ut autem tibi tanquam sancto homini Dei et sincerissimo fratri aperiam de hac questione quid sentiam: error quidem in utroque uitandus est, quantum ab homine uitari potest, siue citius, siue tardius quam futurum est Dominus uenturus esse credatur; sed mihi quisquam non uidetur errare cum aliquid nescire se  scit; sed cum se putat scire quod nescit. Remoueamus itaque de medio seruum illum malum, qui, dicens in corde suo, Moram facit dominus meus uenire, dominatur conseruis suis et ebriosis conuiuando miscetur. Iste quippe procul dubio Domini sui odit aduentum: quo seruo malo semoto, constituamus ante oculos tres seruos bonos, familiam dominicam diligenter sobrieque tractantes, aduentum Domini sui sitienter desiderantes, uigilanter exspectantes, fideliter amantes, si unus eorum citius, alter tardius Dominum putat esse uenturum, tertius uero suam de hac re ignorantiam confitetur. Quanquam omnes consonent Euangelio, quia omnes diligunt manifestationem Domini, et eam desideranter et uigilanter exspectant, uideamus tamen quis amplius consonet.  Unus dicit: uigilemus et oremus, quia citius uenturus est Dominus. Alter dicit: uigilemus et oremus, quia breuis est ista uita, quamuis tardius uenturus sit Dominus. Tertius dicit: uigilemus et oremus, quia et breuis et incerta est ista uita, et nescimus tempus quando uenturus sit Dominus. Euangelium dicit: uidete, uigilate, et orate, nescitis enim quando tempus sit. Obsecro te, quid aliud dicere audimus hunc tertium, quam quod dicere audimus Euangelium: omnes quidem pro desiderio regni Dei hoc uolunt esse uerum quod putat primus, sed hoc secundus negat; tertius uero non negat aliquid horum, sed ignorare se fatetur quis uerum dicat illorum. Proinde si hoc factum fuerit, quod predixerat primus, gaudebunt  cum illo secundus et tertius, omnes enim manifestationem Domini diligunt, et exsultabunt utrique citius uenisse quod diligunt. Si autem factum non fuerit, et apparere ceperit hoc potius esse uerum quod dicebat secundus, metuendum est ne inter ipsas moras perturbentur qui crediderant quod dixerat primus, et incipiant Domini aduentum non tardum putare, sed nullum: qui uides quantus sit interitus animarum? Quod si tante fidei fuerint, ut se ad secundi predicta conuertant, et Dominum etiam tardantem fideliter et patienter exspectent, abundabunt tamen opprobria et insultationas, atque irrisiones inimicorum, multos infirmos a Christiana fide auertentium, dicendo tam fallaciter eis regnum esse promissum, quam fallaciter dicebatur cito esse uenturum.  Qui autem credunt quod dicit secundus, tardius Dominum esse uenturum, si falsum fuerit inuentum, citius Domino ueniente, nullo modo qui ei crediderant turbabuntur in fide, sed inopinato gaudio perfruentur. Quapropter qui dicit Dominum citius esse uenturum optabilius loquitur, sed periculose si fallitur; utinam ergo sit uerum, quia erit molestum si non erit uerum! Qui autem dicit Dominum tardius esse uenturum, et tamen credit, sperat, amat eius aduentum, profecto de tarditate eius etiam fallitur, feliciter fallitur. Habebit enim maiorem patientiam si hoc ita erit, maiorem letitiam si non erit, ac per hoc ab eis qui diligunt manifestationem Domini, ille auditur suauius, isti creditur tutius. Qui autem quid horum sit, uerum ignorare se confitetur, illud optat, hoc tolerat, in nullo eorum  errat, quia nichil eorum aut adfirmat, aut negat. Obsecro te ut me talem non spernas, quia et ego te diligo id affirmantem quod uerum esse desidero, et tanto magis nolo fallaris, quanto magis amo quod polliceris, quanto magis uideo periculosum esse, si falleris.



CAPUT CXXXIII. Que sit prima resurrectio, que secunda, ex libro de Ciuitate Dei XX, inter cetera et ad locum.

Amen amen dico uobis, quia uenit hora, et nunc est, quando mortui audient uocem Filii Dei, et qui audierint uiuent; sicut enim Pater 89 habet uitam in seipso [semetipso], sic dedit Filio habere uitam in semetipso. Nondum de secunda resurrectione, id est, corporum, loquitur, que in fine futura est, sed de  prima, que nunc est. Hanc quippe ut distingueret, ait: uenit hora et nunc est, non autem ista corporum, sed animarum est. Habent enim et anime mortem suam in impietate atque peccatis, secundum quam mortem mortui sunt de quibus idem Dominus ait, Sine mortuos sepelire mortuos suos, ut scilicet in anima mortui, in corpore mortuos sepelirent. Propter istos ergo impietate et iniquitate in anima mortuos, uenit, inquit, hora et nunc est, quando mortui audient uocem Filii Dei, et qui audierint uiuent. Qui audierint dixit, qui obedierint, qui crediderint, et usque in finem perseuerauerint: nec fecit hic ullam differentiam bonorum et malorum, omnibus enim bonum est audire uocem eius, et uiuere ad  uitam pietatis, ex impietatis morte transeundo, de qua morte ait apostolus Paulus: Ergo omnes mortui sunt et pro omnibus mortuus est, ut qui uiuunt iam non sibi uiuant, sed ei qui pro ipsis mortuus est et resurrexit. Omnes itaque mortui sunt in pe catis, nemine prorsus excepto, siue originalibus, siue etiam uoluntate additis, uel ignorando, uel sciendo, nec faciendo quod iustum est, et pro omnibus mortuis, uiuus mortuus est unus, id est, nullum habens omnino peccatum, ut qui per remissionem peccatorum uiuunt, iam non sibi uiuant, sed ei qui pro omnibus mortuus est propter peccata nostra, et resurrexit propter iustificationem nostram, ut credentes in eum qui iustificat impium ex impietate, iustificati, tanquam ex morte uiuificati, ad primam resurrectionem  que nunc est pertinere possimus. Ad hanc enim primam non pertinent nisi qui beati erunt in eternum; ad secundam uero de qua mox locuturus est, et beatos pertinere docebit, et miseros. Ista est misericordie, illa iudicii. Propter quod in psalmo scriptum est, Misericordiam et iudicium cantabo tibi, Domine; de quo iudicio consequenter adiunxit atque ait: Et potestatem dedit ei et iudicium facere, quia Filius hominis est. Hic ostendit quod in ea carne ueniet iudicaturus in qua uenerat iudicandus. Ad hoc enim ait, Quoniam Filius hominis est, ac deinde subiungens unde agimus: Nolite, inquit, mirari hoc, quia ueniet hora in qua omnes qui in monumentis sunt audient uocem eius, et procedent qui bona fecerunt in resurrectionem uite, qui uero mala egerunt  in resurrectionem iudicii. Hoc est illud iudicium quod paulo ante sicut nunc pro damnatione posuerat dicens: Qui uerbum meum audit et credit ei qui misit me, habet uitam eternam, et in iudicium non uenit, sed transit a morte in uitam, id est, pertinendo ad primam resurrectionem qua nunc transitur a morte ad uitam in damnationem non ueniet, quam significauit appellatione iudicii, sicut etiam hoc loco ubi ait: Qui [uero] mala egerunt in resurrectionem iudicii, id est, damnationis. Resurgat ergo in prima qui non uult in secunda resurrectione damnari. uenit enim [ergo] hora, et nunc est, quando mortui audient uocem Filii Dei, et qui audierint uiuent, id est, in damnationem non uenient, que secunda mors dicitur, in quam mortem, post secundam que corporum  futura est resurrectionem precipitabuntur, qui in prima que animarum est non resurgunt. uenit enim hora ubi non ait, et nunc est, quia in fine erit seculi, hoc est, in ultimo et maximo iudicio Dei, quando omnes qui in monumentis sunt audient uocem eius et procedent. Non dixit quemadmodum in prima, et qui audierint uiuent, non enim omnes uiuent, scilicet ea uita que, quoniam beata est, sola uita dicenda est. Nam utique non sine qualicunque uita possent audire, et de monumentis resurgente carne procedere. Quare autem non omnes uiuent, in eo quod sequitur docet: Qui bona, inquit, fecere, in resurrectionem uite, hi sunt qui uiuent qui uero mala egerunt, in resurrectionem iudicii, hi  sunt qui non uiuent, quia secunda morte morientur. Mala quippe egerunt, quoniam male uixerunt; male autem uixerunt, quia in prima que nunc est animarum resurrectione non reuixerunt: quia in prima aut in eo quod resurrexerunt [reuixerant] non in finem usque manserunt. Sicut ergo due sunt regenerationes, de quibus iam supra locutus sum: una secundum fidem, que nunc fit per baptismum; alia secundum carnem, que fiet in eius incorruptione atque immortalitate per iudicium magnum atque nouissimum; ita sunt et resurrectiones due: una prima, que et nunc est, et animarum est, que uenire non permittit in mortem secundam; alia secunda, que non nunc, sed in seculi fine futura est, nec animarum, sed corporum est, que per ultimum iudicium alios mittet in  secundam mortem, alios in eam uitam que non habet mortem.



CAPUT CXXXIu. De duabus resurrectionibus et mille annis; ex libro de Ciuitate Dei XX.

De his duabus resurrectionibus idem Ioannes Euangelista in libro qui dicitur Apocalypsis eo modo locutus est, ut earum prima, a quibusdam nostris non intellecta, insuper etiam in quasdam ridiculas fabulas uerteretur. Ait quippe in libro memorato Ioannes apostolus: Et uidi angelum descendentem de celo, habentem clauem abyssi, et catenam in manu sua, et tenuit draconem illum serpentem antiquum qui cognominatus est diabolus et Satanas,  alligauit illum mille annis, et misit illum in abyssum, et clausit et signauit super eum, ut non seduceret iam gentes donec finiantur mille anni, post hec oportet eum solui breui tempore; et uidi sedes et sedentes super eas, et iudicium datum est [illis], et anime occisorum propter testimonium Iesu, et propter uerbum Dei, et si qui non adorauerunt bestiam nec imaginem eius, neque acceperunt inscriptionem in fronte aut in manu sua, et regnauerunt cum Iesu mille annis, reliqui eorum non uixerunt donec finiantur mille anni. Hec resurrectio prima est. Beatus et sanctus est, qui habet in hac prima resurrectione partem. In istis secunda mors non habet potestatem, sed erunt sacerdotes Dei et Christi, et regnabunt cum illo mille annis. Qui propter hec huius  libri uerba primam resurrectionem futuram suspicati sunt corporalem, inter cetera maxime annorum numero mille permoti sunt, tanquam oporteret in sanctis [istis] eo modo, uelut tanti temporis fieri sabbatismum: uacatione scilicet sancta post labores annorum sex millium ex quo creatus est homo, et magni illius peccati merito in huius mortalitatis erumnas de paradisi felicitate dimissus est, ut quoniam scriptum est, Unus dies apud Dominum sicut mille anni, et mille anni sicut dies unus, sex annorum millibus, tanquam sex diebus impletis, sequatur uelut septimus sabbati in annis mille postremis, ad hoc scilicet sabbatum celebrandum resurgentibus sanctis. Que opinio esset utcunque tolerabilis, si alique delicie spiritales in illo sabbato adfuture sanctis per Domini  presentiam crederentur. Nam etiam nos hoc opinati fuimus aliquando. Sed cum eos qui tunc resurrexerint dicant immoderatissimis carnalibus epulis uacaturos, in quibus cibus sit tantus ac potus, ut non solum nullam modestiam teneant, sed modum quoque ipsius incredulitatis excedant, nullo modo ista possunt nisi 90 a carnalibus credi. Hi autem qui spiritales sunt, istos ita credentes appellant greco uocabulo, quos uerbum e uerbo exprimentes nos possimus milliarios nuncupare. Eos autem longum est refellere ad singula, sed potius quemadmodum scriptura hec accipienda sit iam debemus ostendere. Ait ipse Dominus iehsu Christus, Nemo potest introire in domum fortis, et uasa eius eripere nisi primo alligauerit fortem, diabolum uolens intelligi fortem,  quia ipse genus humanum potuit tenere captiuum, uasa uero eius que fuerat erepturus, fideles suos futuros, quos ille in diuersis peccatis atque impietatibus possidebat. Ut ergo alligaretur hic fortis, propterea iste Apostolus in Apocalypsi uidit angelum descendentem de celo, habentem clauem abyssi et catenam in manu sua: Et tenuit, inquit, draconem illum serpentem antiquum qui cognominatus est diabolus et satanas, et alligauit illum mille annis, hoc est, eius potestatem ab eis seducendis atque possidendis qui fuerant liberandi cohibuit atque frenauit. Mille autem anni duobus modis possunt, quantum mihi occurrit, intelligi: aut quia in ultimis annis mille ista res agitur, id est, sexto annorum milliario, tanquam sexto die cuius nunc spatia posteriora uoluuntur,  secuturo deinde sabbato quod non habet uesperam, requies scilicet sanctorum que non habet finem, ut huius milliarii tanquam diei nouissimam partem que remanebat usque ad terminum seculi mille annos appellauerit, eo loquendi modo quo pars significatur a toto aut certe mille annos; pro annis omnibus huius seculi posuit, ut perfecto numero notaretur ipsa temporis plenitudo. Millenarius quippe numerus denarii numeri quadratum solidum reddit: decem quippe decies ducta fiunt centum, que etiam figura quadrata, sed plana est. Ut autem in altitudinem surgat, et solida fiat, rursum centum decies multiplicantur et mille sunt. Porro si centum ipsa pro uniuersitate aliquando ponuntur, quale illud est, quod Dominus omnia sua dimittenti et illum sequenti  promittit dicens, Accipiet in hoc seculo centuplum; quod exponens quodammodo Apostolus ait: Quasi nichil habentes, et omnia possidentes, quia et ante iam dictum erat, Fidelis hominis totus mundus diuitiarum est, quanto magis mille pro uniuersitate ponuntur, ubi est soliditas ipsius denarie quadrature, unde nec illud melius intelligitur, quod in psalmo legitur, Memor fuit in seculum Testamenti sui, uerbi quod mandauit in mille generationes, id est, in omnes. Et misit illum, inquit, in abyssum, utique diabolum misit in abyssum: quo nomine significata est multitudo innumerabilis impiorum, quorum in malignitate aduersus Ecclesiam Dei multum profunda sunt corda, non quia ibi diabolus ante non erat, sed ideo illuc dicitur missus, quia exclusus a credentibus  plus cepit impios possidere. Plus namque possidetur a diabolo, qui non solum est alienatus a Deo, uerum etiam gratis odit seruientes Deo: Et clausit, inquit, et signauit super eum ut non seduceret iam gentes, donec finiantur mille anni. Clausit super eum, dictum est, interdixit ei ne posset exire, id est uetitum transgredi: signauit autem quod addit, significasse mihi uidetur, quia occultum esse uoluit qui pertineant ad partem diaboli, et qui non pertineant. Hoc quippe in hoc seculo prorsus latet, quia et qui uidetur stare utrum sit casurus, et qui uidetur iacere utrum sit surrecturus, incertum est. Ab eis autem gentibus seducendis huius interdicti uinculo et claustro diabolus prohibetur atque cohibetur, quas pertinentes ad Christum seducebat antea uel tenebat.  Has enim Deus elegit ante mundi constitutionem eruere de potestate tenebrarum, et transferre in regnum filii caritatis sue, sicut Apostolus dicit. Nam seducere illum gentes etiam nunc et secum trahere in eternam penam, sed non predestinatas in eternam uitam quis fidelis ignorat? Nec moueat quod sepe diabolus seducit etiam illos qui regenerati iam in Christo uias ingrediuntur Dei: nouit enim Dominus qui sunt eius, ex his in eternam damnationem neminem ille seducit. Sic enim eos nouit Dominus ut Deus, quem nichil latet etiam futurorum, non ut homo qui hominem ad presens uidet, si tamen uidet cuius cor non uidet, qualis autem postea sit futurus, nec se ipsum uidet.



CAPUT CXXXu.  De alligatione et solutione diaboli.

Ad hoc ergo ligatus est diabolus et inclusus in abysso, ut iam non seducat gentes ex quibus constat Ecclesia, quas ante seductas tenebat antequam esset Ecclesia. [Nec enim dictum est, ut non seduceret aliquem, sed ut non seduceret, inquit, iam gentes.] Neque enim dictum est: Ut non seduceret, inquit, iam gentes in quibus Ecclesia proculdubio uoluit intelligi. Donec finiantur, inquit, mille anni, id est, aut quod remanet de sexto die, qui constat ex mille annis, aut omnes anni quibus deinceps hoc seculum peragendum est. Nec sic accipiendum est quod ait, Ut non seduceret gentes donec finiantur mille anni, quasi postea sit seducturus eas duntaxat gentes, ex quibus predestinata constat Ecclesia, a  quibus seducendis illo est uinculo claustroque prohibitus. Sed aut illa locutione dictum est que in scripturis aliquoties inuenitur qualis est in psalmo, Sic oculi nostri ad Dominum Deum nostrum, donec misereatur nostri. Neque enim cum misertus fuerit, non erunt oculi seruorum eius ad Dominum Deum suum. Aut certe iste est ordo uerborum, et clausit et signauit super eum donec finiantur mille anni. Quod uero interposuit Ut non seduceret iam gentes, ita se habet, ut ab huius ordinis con nexione sit liberum et seorsum intelligendum, uelut si post adderetur, ut sic se haberet tota sententia: Et clausit, et signauit super eum donec finiantur mille anni, ut non seduceret iam gentes, id est, ideo clausit donec finiantur mille  anni, ut non seduceret iam gentes. Post [hoc] hec inquit, oportet eum solui breui tempore, si hoc est diabolo ligari et includi, Ecclesiam non posse seducere, hec ergo erit solutio eius ut possit? absit. Nunquam enim ab illo Ecclesia seducetur predestinata et electa ante mundi constitutionem, de qua dictum est, Nouit Dominus qui sunt eius: et tamen hic erit etiam illo tempore quo soluendus est diabolus, sicut ex quo est instituta hic fuit, et erit omni tempore in suis utique qui succedunt nascendo morientibus.



CAPUT CXXXuI. Quid respondendum sit eis qui putant resurrectionem ad sola corpora, non etiam ad animas pertinere, ex eodem libro de Ciuitate Dei XX, inter cetera et ad locum.

 Hec resurrectio prima est. Beatus et sanctus qui habet in hac prima resurrectione partem, id est, particeps eius est; ipse est autem particeps eius, qui non solum a morte que in peccatis est reuiuiscit, uerum etiam in eo quod reuixerit permanebit. In istis, inquit, secunda mors non habet potestatem. Habet ergo in reliquis de quibus superius ait: Reliqui eorum non uixerunt donec finiantur mille anni, quoniam toto isto temporis interuallo, quod mille annos uocat, quantuncumque in eo quisque eorum uixit in corpore, non reuixit a morte, in qua eum tenebat impietas, ut sic reuiuiscendo prime resurrectionis particeps fieret, atque in eo potestatem secunda mors non haberet. Sunt qui putant resurrectionem dici non posse 91 nisi corporum, ideoque  istam quoque primam in corporibus futuram esse contendunt. Quorum enim est, inquiunt, cadere, eorum est resurgere, cadunt autem corpora moriendo, nam et a cadendo cadauera nuncupantur: non ergo animarum, inquiunt, resurrectio potest esse, sed corporum. Sed quid contra Apostolum dicunt, qui eam resurrectionem appellat? Nam secundum interiorem, non secundum exteriorem hominem utique resurrexerant quibus ait: Si conresurrexistis cum Christo, que sursum sunt sapite; quem sensum uerbis aliis alibi posuit dicens: Ut quemadmodum Christus resurrexit a mortuis per gloriam Patris, sic et nos in nouitate uite ambulemus. Hinc est et illud: Surge qui dormis, et exsurge a mortuis, et illuminabit te Christus. Quod autem dicunt non posse resurgere,  nisi qui cadunt, et ideo putant resurrectionem ad corpora non ad animas pertinere, quia corporum est cadere, cur non audiunt, Non recedatis ab illo ne cadatis, et, Suo domino stat aut cadit, et, Qui se putat stare caueat ne cadat; puto enim, quod in anima non in corpore casus iste cauendus est. Si igitur cadentium est resurrectio, cadunt autem et anime, profecto et animas resurgere confitendum est. Quod autem cum dixisset, in istis secunda mors non habet potestatem, adiunxit atque ait: Sed erunt sacerdotes Dei et Christi, et regnabunt cum eo mille annis: non utique de solis episcopis et presbyteris dictum est, qui proprie iam uocantur in Ecclesia sacerdotes, sed [sicut] sic omnes christos dicimus propter  mysticum chrisma, sic omnes sacerdotes, quoniam membra sunt unius sacerdotis. De quibus apostolus Petrus: Plebs, inquit, sancta regale sacerdotium. Sane licet breuiter atque transeunter insinuauit esse Dominum Christum, dicendo: Sacerdotes Dei et Christi, hoc est Patris et Filii, quamuis propter formam serui sicut hominis Filius, ita etiam sacerdos Christus effectus sit in eternum secundum ordinem Melchisedech. De qua re in hoc opere non semel diximus.



CAPUT CXXXuII. De Gog et Magog quos ad persequendam Ecclesiam Dei solutus prope finem seculi diabolus incitabit, ex eodem libro XX.

Et cum finiti fuerint mille anni soluetur Satanas  de custodia sua, [et exibit] ad seducendas nationes que sunt in quatuor angulis terre, Gog et Magog, et trahet eas in bellum quorum numerus est, ut arena maris. Ad hoc ergo tunc seducet, ut in hoc bellum trahat. Nam et antea modis quibus poterat per mala multa et uaria seducebat. Exibit autem, dictum est, in apertam persecutionem de latebris erumpet odiorum. Hec enim erit nouissima persecutio, nouissimo imminente iudicio, quam sancta Ecclesia toto terrarum orbe patietur, uniuersa scilicet ciuitas Christi, ab uniuersa diaboli ciuitate quantacumque erit utraque super terram. Gentes quippe iste quas appellat Gog et Magog, non sic sunt accipiende tanquam sint aliqui, in aliqua parte terrarum Barbari constituti, siue quos quidam suspicantur Getas  et Massagetas, propter litteras horum nominum primas, siue alios aliquos alienigenas [et a Romano iure seiunctos] et a Roma non iure seiunctos. Toto namque orbe terrarum significati sunt isti esse cum dictum est, nationes que sunt in quatuor angulis terre, easque subiecit esse Gog et Magog, quorum interpretationem nominum esse comperimus Gog tectum, Magog de tecto, tanquam domus et ipse qui procedit de domo; Gentes [igitur] ergo sunt in quibus diabolum uelut in abysso superius intelligebamus inclusum, et ipse de illis quodammodo sese efferens et procedens, [ut ille sicut tectum, ipse tectum] ut ille sint tectum ipso de tecto. Si autem utrumque referamus ad gentes, non unum horum ad illas, alterum ad diabolum; et tectum ipse sunt quia  in eis concluditur et quodammodo tegitur inimicus antiquus, et de tecto ipse erunt quando in apertum odium de operto erupture sunt.



CAPUT CXXXuIII. An ad ultimum iudicium pertineat impiorum, quod descendisse ignis de celo, et eosdem comedisse memoratur, ex eodem libro.

Quod uero ait: Et ascenderunt super terre latitudinem, et cinxerunt castra sanctorum et dilectam ciuitatem; non utique ad unum locum uenisse uel uenturi esse significati sunt, quasi uno aliquo loco futura sint castra sanctorum et dilecta ciuitas, cum hec non sit nisi Christi Ecclesia toto terrarum orbe diffusa, ac per hoc ubicumque tunc erit que in omnibus  gentibus erit, quod significatum est, nomine latitudinis terre, ibi erunt castra sanctorum ubi erit dilecta Deo ciuitas eius, ibi ab omnibus inimicis suis, quia et ipsi in omnibus cum illa gentibus erunt, persecutionis illius immanitate cingetur, hoc est in angustias tribulationis arctabitur, urgebitur, concludetur, nec militiam suam deseret, que uocabulo est appellata castrorum. Quod uero ait, et descendit ignis de celo et comedit eos, non extremum putandum est id esse supplicium, quod erit cum dicetur, Discedite a me, maledicti, in ignem eternum. Tunc quippe in ignem mittentur ipsi, non ignis de celo ueniet [super ipsos] in ipsos. Hic autem bene intelligitur ignis de celo, de ipsa firmitate sanctorum, qua non concessuri sunt seuientibus, ut eorum faciant  uoluntatem. Firmamentum est enim celum cuius firmitate illi cruciabuntur ardentissimo zelo, quoniam non poterunt attrahere in partes Antichristi sanctos Christi, et ipse erit ignis qui comedet eos et hoc a Deo, quia Dei munere inseparabiles fiunt sancti: unde [cruciabuntur] excruciantur inimici. Sicut enim in bono positum est [ubi legitur]: Zelus domus tue comedit me, ita e contrario [in malo ubi dicitur]: Zelus occupauit plebem ineruditam, et tunc ignis contrarios comedet, et tunc utique excepto scilicet ultimi illius igne iudicii, aut si eam plagam qua percutiendi sunt Ecclesie persecutores ueniente iam Christo, quos uiuentes inueniet super terram, quando interficiet Antichristum spiritu oris sui, ignem appellauit descendentem de celo, eosque comedentem, neque hoc ultimum supplicium erit impiorum,  sed illud quod facta corporum resurrectione passuri sunt.



CAPUT CXXXIX. Quod apostolus Thessalonicensibus scripserit, et de manifestatione Antichristi, ex eodem libro XX de Ciuitate Dei.

Rogamus, inquit, uos, fratres, per aduentum Domini nostri Iesu Christi et nostre congregationis in ipsum, ut non cito moueamini mente, neque terreamini, neque per spiritum, neque per uerbum, neque per epistolam tanquam per nos missam, quasi instet dies Domini, ne quis uos seducat ullo modo quoniam nisi uenerit refuga primum et reuelatus fuerit homo peccati, filius interitus, qui aduersatur et superextollitur  supra omne quod dicitur Deus aut quod colitur, ita ut in templo Dei sedeat, ostentans se tanquam sit Deus. Non retinetis in memoria, quod adhuc cum essem apud uos, hec dicebam uobis? et nunc quid detineat scitis ut reueletur in suo tempore. Iam enim mysterium iniquitatis operatur, tantum qui modo tenet teneat, donec de medio fiat, et tunc reuelabitur iniquus [ille] quem Dominus iehsu interficiet spiritu oris sui, et euacuabit illuminatione 92 presentie sue eum cuius est presentia secundum operationem Satane, in omni uirtute et signis et prodigiis mendacii, et in omni seductione iniquitatis his qui pereunt, pro eo quod dilectionem ueritatis non receperunt, ut salui fierent, et ideo mittet illis Deus  operationem erroris, ut credant mendacio et iudicentur omnes qui non crediderunt ueritati, sed consenserunt iniquitati: nulli dubium est eum de Antichristo ista dixisse, diemque iudicii  non esse uenturum, nisi ille prior uenerit quem refugam uocat, utique a Domino Deo. Quod si de omnibus impiis merito dici potest, quanto magis de isto, sed in quo templo Dei [ut Deus] sit cessurus incertum est, utrum in illa ruina templi quod a Salomone rege constructum est, an uero in Ecclesia. Non enim templum alicuius idoli aut demonis templum Dei Apostolus diceret: unde nonnulli non ipsum principem, sed uniuersum quodam modo corpus eius, id est ad eum pertinentem hominum multitudinem simul cum ipso suo principe,  hoc loco intelligi Antichristum uolunt, rectiusque putant etiam Latine dici sicut in Greco est, non in templo Dei, sed in templum Dei sedeat, tanquam ipse sit templum Dei, quod est Ecclesia, sicut dicimus: sedet et in amicum, id est uelut amicus, uel si quid aliud isto locutionis genere dici solet. Quod autem ait, Et nunc quid detineat scitis, id est quid sit in mora, que causa sit dilationis eius ut reueletur in suo tempore, scitis: quoniam scire illos dixit, aperte hoc dicere noluit, et ideo nos qui nescimus quod illi sciebant, peruenire cum labore ad id quod sensit Apostolus, cupimus nec ualemus. Presertim quia et illa que addidit hunc sensum faciunt obscuriorem. Nam quid est: Iam enim mysterium iniquitatis operatur, tantum qui modo tenet, teneat donec de  medio fiat, et tunc reuelabitur iniquus? Ego prorsus quid dixerit me fateor ignorare, suspiciones tamen hominum quas uel audire uel legere potui non tacebo. Quidam putant hoc de imperio dictum fuisse Romano, et propterea Paulum apostolum id aperte scribere [noluisse] uoluisse, ne calumniam uidelicet incurreret, quod Romano imperio male optauerit, cum speraretur eternum: ut hoc quod dixit, Iam etiam mysterium iniquitatis operatur, Neronem uoluerit intelligi, cuius iam facta uelut Antichristi uidebantur. Unde nonnulli ipsum resurrecturum et futurum Antichristum suspicantur; alii uero nec [eum] occisum putant, sed subtractum potius ut putaretur occisus, et uiuum occultari in uigore ipsius etatis in qua fuit cum crederetur exstinctus, donec suo tempore  reueletur et restituatur in regnum. Sed multum mihi mira est hec opinantium tanta presumptio. Illud tamen quod ait Apostolus, tantum qui modo tenet, teneat donec de medio fiat, non absurde de ipso Romano imperio creditur dictum, tanquam dictum sit, tantum qui modo imperat imperet donec de medio fiat, id est, de medio tollatur, et tunc reuelabitur iniquus quem significari Antichristum nullus ambigit. Alii uero et quod ait, quid detineat scitis et mysterium [operatur] operari iniquitatis, non putant dictum nisi de malis et fictis qui sunt in Ecclesia donec perueniant ad tantum numerum qui Antichristo magnum populum faciat, et hoc esse mysterium iniquitatis, quia uidetur occultum. Hortari  autem Apostolum fideles, ut in fide quam tenent tenaciter perseuerent dicendo, Tantum qui modo tenet, teneat donec de medio fiat, hoc est, donec exeat de medio Ecclesie mysterium iniquitatis, quod nunc occultum est. Ad ipsum enim mysterium pertinere arbitrantur, quod ait in Epistola sua Ioannes Euan gelista: Pueri, nouissima hora est, et sicut audistis quod Antichristus sit uenturus, nunc autem Antichristi multi facti sunt, unde cognoscimus quod nouissima sit hora, ex nobis exierunt, sed non erant ex nobis; quod si fuissent ex nobis, permansissent utique nobiscum. Sicut ergo ante finem in hac hora, inquiunt, quam Ioannes nouissimam dicit, exierunt multi heretici de medio Ecclesie, quos multos dicit Antichristos, ita omnes tunc inde exibunt qui non  ad Christum, sed ad illum nouissimum Antichristum pertinebunt, et tunc reuelabitur. Alius ergo sic, alius [autem sic] aliter sic Apostoli obscura uerba coniectat, quod tamen eum dixisse non dubium est. Non ueniet ad uiuos et mortuos iudicandos Christus, nisi prius uenerit ad seducendos in anima mortuos aduersarius eius Antichristus, quamuis iam ad occultum iudicium Dei pertineat, quod ab illo seducentur. Presentia quippe eius erit sicut dictum est, secundum operationem Satane, in omni uirtute et signis et prodigiis mendacii, et in omni seductione iniquitatis his qui pereunt. Tunc enim soluetur Satanas, et per illum Antichristum in omni sua uirtute mirabiliter quidem, sed mendaciter operabitur. Quod solet ambigi utrum propterea dicta sint, signa  et prodigia mendacii, quoniam mortales sensus per phantasmata decepturus est, ut quod non facit facere uideatur: an quia illa ipsa, etiam si erunt uera prodigia, ad mendacium pertrahent credituros non ea potuisse nisi diuinitus fieri uirtutem diaboli nescientes, maxime quando tantam quantam nunquam habuit acceperit potestatem. Non enim quando de celo ignis cecidit et tantam familiam cum tantis gregibus pecorum sancti Iob uno impetu absumpsit, et turbo irruens et domum deiiciens filios eius occidit, phantesmata fuerunt, que tamen fuere opera Satane, cui Deus dederat hanc potestatem. Sed propter quid horum ergo dicta sint prodigia et signa mendacii, tunc potius apparebit; sed propter quodlibet horum dictum sit, seducentur eis signis atque prodigiis qui  seduci merebuntur: pro eo quod dilectionem, inquit, ueritatis non receperunt ut salui fierent. Nec dubitauit Apostolus addere ac dicere, Ideo mittet illis Deus operationem erroris ut credant mendacio. Deus enim mittet, quia Deus diabolum facere ista [permittit iusto ipsius iudicio] permittet iusto ipso iudicio: Quamuis faciat ille iniquo malignoque consilio: Ut iudicentur, inquit, omnes qui non crediderunt ueritati, sed consenserunt iniquitati. Proinde iudicati seducentur et seducti iudicabuntur. Sed iudicati [seducentur] seducuntur illis iudiciis Dei occulte iustis, iuste occultis, quibus ab initio peccati rationalis creature nunquam iudicare cessauit: seducti autem iudicabuntur nouissimo manifestoque  iudicio per Christum Iesum iustissime iudicaturum, iniustissime iudicatum.



CAPUT CXL. Quid idem Apostolus in prima ad eosdem epistola de Resurrectione mortuorum docuerit, ex eodem libro XX.

Sed hic Apostolus tacuit de resurrectione mortuorum, ad eosdem autem scribens in epistola prima: Nolumus, inquit, uos ignorare, fratres, de dormientibus, ut non contristemini, sicut et ceteri qui spem non habent. Nam si credimus quod iehsu mortuus est et resurrexit, ita et Deus eos qui dormierunt per Christum adducet cum illo. Hoc enim uobis dicimus in uerbo Domini, quia nos uiuentes qui reliqu sumus in aduentu Domini non preueniemus eos qui  ante dormierunt, quoniam ipse Dominus in iussu, in uoce Archangeli, et in tuba Dei, descendet de celo, et mortui [qui in Christo sunt] in Christo resurgent primi; deinde nos uiuentes qui reliqui sumus simul cum illis rapiemur in nubibus obuiam Christo 93 in era, et ita semper cum Domino erimus. Hec uerba apostolica resurrectionem mortuorum futuram, quando ueniet utique Christus ad uiuos et mortuos iudicandos, preclarissime ostendunt. Sed queri solet utrum illi quos hic uiuentes inuenturus est Christus, quorum personam in se atque illos qui tunc secum uiuebant transfigurabat Apostolus, nunquam omnino morituri sint, an ipso temporis puncto quo cum resurgentibus rapientur in nubibus, in obuiam Christo in era ad immortalitatem per mortem mira  celeritate transibunt? Neque enim dicendum est fieri non posse ut dum per era in sublime portantur in illo spatio et moriantur et reuiuiscant. Quod enim ait, Et ita semper cum Domino erimus, non sic accipiendum est, tanquam in ere nos dixerit semper cum Domino esse mansuros, quia nec ipse utique ibi manebit quia ueniens transiturus est. uenienti quippe ibitur obuiam non manenti, sed ita cum Domino erimus, id est, sic erimus habentes corpora sempiterna, ubicumque cum illo fuerimus. Ad hunc autem sensum quo existimemus etiam illos quos hic uiuos inuenturus est Dominus in ipso paruo spatio et passuros mortem et accepturos immortalitatem, ipse Apostolus nos non uidetur urgere ubi dicit, In Christo omnes uiuificabuntur, cum alio loco de ipsa loquens  resurrectione corporum dicat, Tu quod seminas non uiuificatur nisi [prius] moriatur? Quomodo igitur quos uiuentes hic Christus inueniet per immortalitatem in illo uiuificabuntur, et si non moriantur cum uideamus propter hoc esse dictum, Tu quod seminas non uiuificatur nisi [prius] moriatur, aut si recte non dicimus seminari nisi ea corpora hominum que moriendo quoquo modo reuertuntur in terram; sicut sese habet etiam illa in transgressorem patrem generis humani diuinitus prolata sententia, Terra es et in terram ibis; fatendum est istos quos nondum de corporibus egressos cum ueniet Christus inueniet, et istis uerbis Apostoli et illis de Genesi non teneri. Quoniam sursum in nubibus rapti, non utique seminantur,  quia nec eunt in terram, nec redeunt, siue nullam prorsus experiantur mortem, siue paululum in ere moriantur. Sed aliud rursus occurrit quod idem dixit Apostolus cum de resurrectione corporum ad Corinthios loqueretur: Omnes resurgemus, uel  omnes dormiemus. Cum ergo nec resurrectio fieri, nisi mors precesserit, possit, nec dormitionem possimus illo loco intelligere nisi mortem, quomodo omnes uel dormient uel resurgent, si tam multi quos in corpore inuenturus est Christus, nec dormient, nec resurgent? Si ergo sanctos qui reperientur Christo ueniente uiuentes eique in obuiam rapientur, crediderimus in eodem raptu de mortalibus corporibus exituros, et ad eadem mox immortalia redituros, nullas in uerbis Apostoli patiemur  angustias, siue ubi dicit: Tu quod seminas non uiuificatur, nisi [prius] moriatur; siue ubi dicit: Omnes resurgemus, aut, Omnes dormiemus: quia nec illi per immortalitatem uiuificabuntur, nisi quamlibet paululum tamen ante moriantur, ac per hoc et a resurrectione non erunt alieni, quam dormitione precedunt, quamuis breuissima, non tamen nulla. Cur autem nobis incredibile uideatur illam multitudinem corporum in ere quodammodo seminari, atque ibi protinus immortaliter atque incorruptibiliter reuiuiscere, cum credamus quod idem ipse Apostolus apertissime dicit: In ictu oculi, futuram resurrectionem, et in membra sine fine uictura, tanta facilitate iamque inestimabili uelocitate rediturum antiquissimorum cadauerum puluerem? nec ab illa sententia  qua homini dictum est: Terra es, et in terram ibis; futuros illos sanctos arbitremur immunes, si eorum morientium in terram non recident corpora; sed sicut in ipso raptu morientur, ita et resurgunt dum feruntur in era. In terram quippe ibis, [id est] est, in hoc ibis amissa uita quod eras antequam sumeres uitam, id est, hoc eris exanimatus quod eras antequam esses animatus. Terre quippe insufflauit Deus in faciem flatum uite, cum factus [esset] est homo in animam uiuam; tanquam diceretur: Terra es animata quod non eras, terra eris exanimis sicut eras, [hoc] quod sunt et antequam putrescant omnia corpora mortuorum, quod erunt et illa si morientur, ubicunque moriantur, cum uita carebunt quam continuo receptura sunt. Sic ergo ibunt in terram,  [quando] quia ex uiuis hominibus terra erunt, quemadmodum it in cinerem quod fit cinis, it in uetustatem quod fit uetus, it in testam quod ex luto fit testa, et alia [arescentia] sexcenta sic loquimur. Quomodo autem sit futurum quod nunc pro nostre ratiuncule uiribus utcumque coniicimus, tunc erit potius ut nosse possemus. Resurrectionem quippe mortuorum futuram, esse et in carne quando Christus uenturus est uiuos iudicaturus et mortuos oportet, si Christiani esse uolumus, ut credamus. Sed non ideo de hac re inanis est fides nostra, si quemadmodum futura sit perfecte comprehendere non ualemus.



CAPUT CXLI. De aduentu Helie ante iudicium, cuius predicatione Scripturarum secreta reserante, Iudei conuertentur ad Christum, ex eodem libro de Ciuitate Dei.


Cum admonuisset ut meminissent legis Moysi, quoniam preuidebat [eos] multo adhuc tempore non eam spiritaliter sicut oportuerat accepturos, continuo subiecit: Et [Ecce ego] ecce mittam uobis Heliam Thesbiten, antequam ueniat dies Domini magnus et illustris qui conuertet cor patris ad filium, et cor hominis ad proximum suum, ne forte ueniens percutiam terram [anathemate] penitus. Per hunc Heliam magnum mirabilemque Prophetam, exposita sibi lege ultimo tempore ante iudicium Iudeos in Christum uerum, id est, in Christum nostrum esse credituros,  celeberrimum est in sermonibus cordibusque fidelium. Ipse quippe ante aduentum iudicis Saluatoris non immerito speratur esse uenturus, qui etiam nunc uiuere non immerito creditur. Curru namque igneo raptus est de rebus humanis, quod euidentissime sancta Scriptura testatur: cum uenerit ergo exponendo legem spiritaliter, quam nunc Iudei carnaliter sapiunt, conuertet cor patris ad filium, id est cor patrum ad filios. Singularem quippe pro numero plurali interpretes septuaginta posuerunt; et est sensus ut etiam filii sic intelligant legem, id est, Iudei quemadmodum patres intellexere, id est Prophete, in quibus erat et ipse Moyses: sic enim cor patrum conuertetur ad filios, cum intelligentia patrum perducetur ad intelligentiam filiorum, et cor  filiorum ad patres eorum dum in id quod sensere illi, consentiunt et isti: ubi Septuaginta dixerunt, Et cor hominis ad proximum suum. Sunt enim inter se ualde proximi patres et filii, quanquam in uerbis septuaginta interpretum qui prophetice interpretati sunt, potest alius sensus idemque electior inueniri, ut intelligatur Helias cor Dei Patris conuersurus ad Filium: non utique agendo ut pater diligat filium, sed docendo quod pater diligat filium, ut et Iudei quem prius oderant, diligant, eumdem qui noster est, Christum. Iudeis enim nunc auersum cor habet Deus, a Christo nostro [quia non putant eum Deum esse neque Dei filium] quia hoc putant. Eis ergo tunc cor eius conuertetur ad filium, cum ipsi conuerso corde didicerint dilectionem Patris in Filium.  Quod uero sequitur, Et cor hominis ad proximum suum, quid melius intelligitur quam cor hominis ad hominem Christum? Cum enim sit in forma Dei Deus noster, formam serui accipiens, esse dignatus est, etiam proximus noster? Hec ergo faciet Helias, ne 94 forte, inquit, ueniam et percutiam terram penitus. Terra sunt enim qui terrena sapiunt, sicut Iudei carnales usque nunc, ex quo uitio contra Deum murmura illa uenerunt, quia mali ei placent, et uanus est qui seruit Deo.



CAPUT CXLII. An possint corpora in ustione ignis esse perpetua, ex libro de Ciuitate Dei XXI.

Quid igitur ostendam, unde conuincantur increduli  posse humana corpora animata atque uiuentia non solum nunquam morte dissolui, sed in eternorum quoque ignium durare tormentis? Nolunt enim hoc ad Omnipotentis nos referre potentiam, sed aliquo exemplo persuaderi sibi flagitant. Quibus si respondebimus esse animalia profecto corruptibilia quia mortalia, que tamen in mediis ignibus uiuant, nonnullum etiam genus uermium in aquarum calidarum scaturigine reperiri, quarum feruorem nemo impune contrectat, illos autem non solum sine ulla sui lesione ibi esse, sed extra esse non posse; aut nolunt credere si ostendere non ualemus, aut si ualuerimus siue oculis demonstrare res ipsas, siue per testes idoneos edocere, non satis esse hoc ad exemplum rei de qua questio est, eadem infidelitate contendent;  quia hec animalia nec semper uiuunt, et in illis feruoribus sine doloribus uiuunt. Sue quippe nature conuenientibus uegetantur, illis non cruciantur elementis, quasi non incredibilius sit uegetari quam cruciari talibus rebus. Mirabile est enim dolere in ignibus et tamen uiuere, sed mirabilius uiuere in ignibus nec dolere, si autem hoc creditur, cur non et illud?



CAPUT CXLIII. An consequens sit ut corporum dolorem sequatur carnis interitus.

Sed nullum est, inquiunt, corpus quod dolere possit, nec possit mori, et hoc unde scimus? Nam de corporibus quis certus est demonum, utrum in eis doleant quando se affligi magnis cruciatibus confitentur?  Quod si respondetur, terrenum corpus, solidum scilicet atque conspicuum nullum esse, atque ut uno potius nomine id explicem, nullam esse carnem que dolere possit morique non possit: quid aliud dicitur, nisi quod sensu corporis homines et experientia collegerunt? Nullam namque carnem nisi mortalem sciunt, et hec est eorum tota ratio, ut quod experti non sunt nequaquam esse [posse] arbitrentur. Nam cuius rationis est dolorem facere mortis argumentum, cum uite potius sit indicium? Etsi enim querimus, utrum semper possit uiuere: certum tamen est uiuere omne quod dolet, doloremque omnem, nisi in re uiuente esse non posse. Necesse est ergo, ut uiuat dolens, non est necesse ut occidat dolor, quia nec corpora ista mortalia et utique  moritura omnis dolor occidit, et ut dolor aliquis possit occidere illa causa est, quoniam sic est anima connexa huic corpori, ut summis doloribus cedat atque discedat: quoniam et ipsa compago membrorum atque uitalium sic infirma est, ut eam uim que magnum uel summum dolorem facit non ualeat sustinere. Tunc autem tali corpori anima et eo connectitur modo, ut illud uinculum sicut nulla temporis longitudine soluitur, ita nullo dolore rumpatur. Proinde etiam si caro nunc talis nulla est, que sensum doloris perpeti possit, mortemque non possit, erit tamen tunc talis caro, qualis nunc non est, sicut talis erit et mors, qualis nunc non est; non enim nulla, sed sempiterna mors erit, quando  nec anima uiuere poterit Deum non habendo, nec doloribus corporis carere moriendo. Prima mors animam nolentem pellit e corpore, secunda mors animam nolentem tenet in corpore: ab utraque morte communiter id habetur, ut quod non uult anima de suo corpore patiatur: attendunt autem isti contradictores nullam esse nunc carnem, que dolorem pati possit mortemque non possit, et [non] adtendunt esse tamen aliquid tale quod corpore maius sit, ipsa quippe anima cuius presentia corpus uiuit, et regitur, et dolorem pati potest, et mori non potest. Ecce inuenta res est, que cum sensum doloris habeat, immortalis est. Hoc igitur erit tunc etiam in corporibus damnatorum, quod nunc esse scimus in animis omnium. Si autem consideremus diligentius,  dolor qui dicitur corporis magis ad animam pertinet, anime est enim dolere non corporis, etiam quando ei dolendi causa existit a corpore, cum in eo loco dolet ubi leditur corpus. Sicut ergo dicimus corpora sentientia, et corpora uiuentia, cum ab anima sit corpori sensus et uita, ita corpora dicimus et dolentia cum dolor corpori nisi ab anima esse non possit. Dolet itaque anima cum corpore in [in eo loco eius] eo loco, ubi aliquid contingit ut doleat; dolet et sola quamuis sit in corpore cum aliqua causa etiam inuisibili tristis ipsa, corpore incolumi est, Dolet etiam non in corpore constituta: nam utique dolebat diues ille apud inferos, quando dicebat, Crucior in hac flamma. Corpus autem nec exanime dolet, nec animatum sine anima dolet. Si ergo a dolore  argumentum recte sumeretur ad mortem, ut ideo mors possit accidere, quia potuit accidere et dolor, magis ad animam pertineret mori ad quam magis pertinet et dolere; cum uero illa que magis dolere potest non possit mori, quid momenti [aufert] affert, cur illa corpora, quoniam futura in doloribus sunt, ideo etiam moritura esse credamus? Dixerunt quidem Platonici: Ex terrenis corporibus moribundisque membris, esse anime et metuere et cupere, et dolere atque gaudere. Unde uirgilius: Hinc, inquit, id est ex moribundis terreni corporis membris, metuunt cupiuntque, dolentque, gaudentque. Sed conuicimus eos in quarto decimo huius operis libro, habere animas secundum ipsos ab omni etiam corporis labe purgatas diram cupiditatem, qua rursus  incipiunt in corpora uelle reuerti. Ubi autem potest esse cupiditas, profecto etiam dolor potest. Frustrata quippe cupiditas siue non perueniendo quo tendebat, siue amittendo quo peruenerat uertitur in dolorem. Quapropter si anima que uel sola uel maxime dolet, habet tamen quamdam pro suo modo immortalitatem suam, non ideo mori poterunt illa corpora, quia dolebunt. Postremo si corpora faciunt ut anime doleant, cur eis dolorem possunt, mortem uero inferre non possunt, nisi quia non est consequens ut mortem faciat quod dolorem facit. Cur ergo incredibile est ita ignes illis corporibus dolorem posse inferre, non mortem, sicut ipsa corpora dolere animas faciunt, quas tamen non ideo  mori cogunt: non est igitur necessarium future mortis argumentum dolor.



CAPUT CXLIu. Quod in rebus miris summa credendi sit ratio omnipotentia creatoris, ex eodem libro de Ciuitate Dei XXI.

Cur itaque facere non possit Deus, ut et resurgant corpora mortuorum, et igne eterno crucientur corpora damnatorum, qui fecit mundum in celo, in terra, in ere, in aquis innumerabilibus miraculis plenum, cum sit omnibus quibus plenus est procul dubio maius et excellentius 95 mundus ipse miraculum? Sed isti cum quibus uel contra quos agimus, qui et Dominum esse credunt a quo factus est mundus, et deos ab illo factos, per quos ab illo administratur  [administrantur hic] mundus, et miraculorum effectrices, siue spontaneorum, siue cultu et ritu quolibet imperatorum, siue etiam magicorum mundanas uel non negant, uel insuper et predicant potestates, quando eis rerum uim mirabilem proponimus aliarum, que nec animalia sunt rationalia, nec ulla ratione prediti spiritus, sicut sunt ea quorum pauca commemorauimus, respondere assolent: uis est ista nature, natura eorum sic sese habet, propriarum iste sunt efficacie naturarum. Tota itaque ratio est, cur Agrigentinum salem flamma fluere faciat, aqua crepitare, quia hec est natura eius. At hoc esse potius contra naturam uidetur que non igni, sed aque dedit salem soluere, torrorem [torrere] autem igni, non aque. Sed ista, inquiunt,  salis huius naturalis est uis, ut his contraria patiatur. Hec igitur ratio redditur, et de illo fonte Garamantico, ubi una uena friget diebus, noctibus feruet, ui utraque molesta tangentibus. Hec et de illo alio qui cum sit contrectantibus frigidus, et facem sicut alii fontes exstinguat accensam; dissimiliter tamen atque mirabiliter idem ipse accendit exstinctam. Hec et de lapide asbesto, qui cum ignem nullum habeat proprium, accepto tamen sic ardet alieno, ut non possit exstingui. Hec de ceteris que piget retexere, quibus licet uis insolita contra naturam inesse uideatur; alia tamen de illis non redditur ratio, nisi ut dicatur hanc eorum esse naturam. Breuis sane ista est ratio, fateor, sufficiensque responsio. Sed cum Deus auctor sit naturarum omnium,  cur nolunt [uolunt] fortiorem nos reddere rationem, quando aliquid uelut impossibile nolunt credere, eisque redditionem rationis poscentibus respondemus, hanc esse uoluntatem Omnipotentis Dei; qui certe non ob aliud uocatur Omnipotens, nisi quoniam quidquid uult potest, qui potuit creare tam multa, que nisi [si non] ostenderentur, aut a credendis hodieque dicerentur testibus, profecto impossibilia putarentur, non solum que ignotissima apud nos, uerum etiam que notissima posui: sicut de calce quod feruet in aqua, et in oleo frigida est, de magnete lapide quod nescio qua sorbitione insensibili, stipulam non moueat et ferrum rapiat; de carne non putrescente pauonis, cum putruerit et  caro Platonis; de palea sic frigente ut fluescere niuem non sinat, sic calente ut maturescere poma compellat; de igne fulgido quod secundum suum fulgorem lapides coquendo candificet, et contra eumdem suum fulgorem urendo plurima offuscet. Tale est quod et nigre macule offenduntur ex oleo splendido, similiter nigre linee de candido imprimuntur argento; de carbonibus etiam quod accendente igne sic uertantur in contrarium, ut de lignis pulcherrimis tetri, fragiles de duris, imputribiles de putribilibus fiant. Sed ideo etiam ipsa posui, quoniam apud eorum contra quos agimus historicos legi, ut ostenderem qualia multa multique illorum, nulla reddita ratione, in suorum litteratorum scripta litteris credant, qui nobis credere, quando id quod eorum experientiam  sensumque transgreditur, Omnipotentem Deum dicimus esse facturum, nec reddita ratione dignentur. Nam que melior et ualidior ratio de rebus talibus redditur, quam cum Omnipotens ea posse facere perhibetur, et facturus dicitur, que prenuntiasse ibi legitur, ubi alia multa prenuntiauit, que fecisse monstratur? Ipse quippe faciet, quia se facturum esse predixit, qui impossibilia [esse] putantur, qui promisit et fecit, ut ab incredulis gentibus incredibilia crederentur. Si autem respondent, propterea se non credere que de humanis semper arsuris nec nunquam morituris corporibus dicimus, quia humanorum corporum naturam nouimus longe aliter institutam; unde nec illa ratio hinc reddi potest que de illis naturis mirabilibus reddebatur, ut  dici possit, uis ista naturalis est, rei huius ista natura est, quoniam scimus humane carnis istam non esse naturam: habemus quidem quid respondeamus de litteris sacris, hanc ipsam scilicet humanam carnem aliter institutam fuisse ante peccatum, id est ut nunquam posset perpeti mortem; aliter autem post peccatum qualis in erumna huius mortalitatis innotuit, ut perpetem uitam tenere non possit. Sic ergo aliter quam nobis nota est instituetur in resurrectione mortuorum.



CAPUT CXLu. An iustitie sit, ut non sint extensiora penarum tempora, quam fuerint peccatorum.

Sic autem quidam eorum contra quos defendimus Ciuitatem Dei iniustum putant, pro peccatis quamlibet  magnis paruo scilicet tempore perpetratis, pena quisquam damnetur eterna, quasi ullius id unquam iustitia legis attendat, ut tanta mora temporis quisque puniatur, quanta mora temporis unde puniretur admisit. Octo genera penarum in legibus esse scribit Tullius, damnum, uincula, uerbera, talionem, ignominiam, exsilium, mortem, seruitutem. Quid horum est, quod in breue tempus pro cuiusque peccati celeritate coarctetur, ut tanta uindicetur morula, quanta deprehenditur perpetratum, nisi forte talio? Id enim agit, ut hoc patiatur quisque quod fecit. Unde illud est legis, Oculum pro oculo, dentem pro dente. Fieri enim potest ut tam breui tempore quisque amittat oculum seueritate uindicte, quam tulit ipse alteri improbitate peccati. Porro autem  si aliene femine osculum infixum rationis sit uerbere uindicare, nonne qui illud puncto temporis fecerit, incomparabili horarum spatio uerberatur, et suauitas uoluptatis exigue diuturno dolore punitur? Quid in uinculis? Nunquid [ibi] tandiu quisque iudicandus est esse debere quandiu fecit unde meruit alligari, cum iustissime annosas penas seruus in compedibus pendat, qui, uerbo aut ictu celerrime transeunte [transeunter] uel lacessiuit dominum, uel plagauit? Iam uero damnum, ignominia, exsilium, seruitus, cum plerumque sic infliguntur, ut nulla uenia relaxentur, nonne pro huius uite modo similia penis uidentur eternis? Ideo quippe eterna esse non possunt, quia nec ipsa uita que his plectitur porrigitur in eternum, et tamen peccata que uindicantur  longissimi temporis penis breuissimo tempore perpetrantur. Nec quisquam exstitit qui censeret, tam cito nocentium finienda esse tormenta, quam cito factum est, uel homicidium, uel adulterium, uel sacrilegium, uel quodlibet aliud scelus, non temporis longitudine, sed impietatis et iniquitatis magnitudine metiendum. Qui uero pro aliquo grandi crimine morte mulctatur, nunquid mora qua occiditur, que perbreuis est, eius supplicium leges estimant [leges breue existimant], et non quod eum in sempiternum auferunt de societate uiuentium. Quod est autem de ista Ciuitate mortali homines supplicio prime mortis, hoc est, de illa Ciuitate immortali homines supplicio secunde mortis auferre. Sicut enim non efficiunt leges huius Ciuitatis, ut in eam  quisque reuocetur occisus; sic nec illius leges Ciuitatis admittunt, ut ad eius quis ultra beatitudinem reuocetur eternam secunda morte damnatus. Quomodo ergo uerum est, inquiunt, quod ait Christus uester: In qua mensura mensi fueritis 96 remetietur uobis, si temporale peccatum supplicio punitur eterno? nec attendunt, non propter equale temporis spatium, sed propter uicissitudinem, mali, id est ut qui mala fecerit, mala patiatur, eamdem dictam fuisse mensuram, quamuis hoc in ea re proprie possit accipi, de qua Dominus, cum hoc diceret, loquebatur, id est de iudiciis et condemnationibus. Proinde qui iudicat et condemnat iniuste, si iudicatur et condemnatur iuste, in eadem mensura recipit, quamuis non hoc quod dedit: iudicio enim fecit, iudicio  patitur, quamuis fecerit damnatione quod iniquum est, patiatur damnatione quod iustum est.



CAPUT CXLuI. De magnitudine preuaricationis prime, ob quam eterna pena omnibus debeatur, qui extra gratiam fuerint Saluatoris, ex libro XXI de Ciuitate Dei.

Sed pena eterna ideo dura et iniusta sensibus uidetur humanis, quia in hac infirmitate moribundorum sensuum deest ille sensus altissime purissime que sapientie, quo sentiri possit, quantum nefas in lla prima preuaricatione commissum sit. Quanto enim magis homo fruebatur Deo, tanto maiore impietate dereliquit Deum, et factus est malo dignus eterno, qui hoc in se peremit bonum quod esse posset eternum. Hinc est uniuersa generis humani  massa damnata, quoniam qui hoc primus amisit, cum ea que in illo fuerat radicata sua stirpe punitus est, ut nullus ab hoc iusto debitoque supplicio, nisi misericordia et indebita gratia liberetur, atque ita dispertiatur genus humanum, ut in quibusdam demonstretur quid ualeat misericors gratia, in ceteris quid iusta uindicta. Neque enim utrumque demonstraretur in omnibus, quia si omnes remanerent in penis iuste damnationis, in nullo appareret misericors gratia redimentis. Rursus si omnes a tenebris transferrentur in lucem, in nullo appareret ueritas ultionis, in qua propterea multo plures quam in illa sunt, ut sic ostendatur quid omnibus deberetur. Quod si omnibus redderetur, iustitiam uindicantis iuste nemo reprehenderet. Quia uero tam multi exinde liberantur,  est unde agantur maxime gratie gratuito muneri liberantis.



CAPUT CXLuII.

Criminis supplicium post mortem non esse causam purgationis, ibidem.

Platonici quidem, quamuis impunita nulla uelint esse peccata, tamen omnes penas emendationi adhiberi putant, uel humanis inflicta legibus, uel diuinis, siue in hac uita, siue post mortem; si aut parcatur hic cuique, aut ita plectatur ut hic non corrigatur. Hinc Maronis illa sententia, ubi cum dixisset de terrenis corporibus moribundisque membris, quod anime:

Hinc metuunt, cupiuntque, dolent, gaudentque: nec auras
 Suscipiunt [Respiciunt] clause tenebris et carcere ceco,
secutus adiunxit atque ait:

Quin et supremo cum lumine uita reliquit,
id est, cum die nouissimo reliquit eas ista uita:

Non tamen  omne malum miseris, nec funditus omnes
Corporee excedunt pestes: penitusque necesse est
Multa diu concreta modis inolescere miris.
Ergo exercentur penis: ueterumque malorum
Supplicia expendunt; alie panduntur inanes
Suspense ad uentos: aliis sub gurgite uasto
Infectum eluitur scelus, aut exuritur igni.
Qui hoc opinantur, nullas penas nisi purgatorias uolunt esse post mortem, ut quoniam terris superiora sunt elementa, aqua, er, ignis, ex aliquo istorum mundetur per expiatorias penas quod a terrena contagione contractum est. Aer quippe accipitur  in eo quod ait suspense ad uentos, aqua in eo quod ait sub gurgite uasto; ignis autem suo nomine expressus est, cum dixit, aut exuritur igni. Nos uero etiam in hac quidem mortalitate [mortali uita] esse quasdam penas purgatorias confitemur, non quibus affliguntur quorum uita uel non inde fit melior, uel potius inde fit peior, sed illis sunt purgatorie qui eis cerciti corriguntur. Cetere omnes pene, siue temporarie, siue sempiterne, sicut unusquisque diuina prouidentia tractandus est, inferuntur, uel pro peccatis, siue preteritis, siue in quibus adhuc uiuit ille qui plectitur, uel pro exercendis declarandisque uirtutibus, per homines et angelos, seu bonos, seu malos. Nam etsi quisque mali quid [aliquid] alterius  improbitate uel errore patiatur, peccat quidem homo qui, uel ignorantia, uel iniustitia cuiquam mali aliquid facit, sed non peccat Deus qui iusto, quamuis occulto, iudicio fieri sinit. Sed temporarias penas alii in hac uita tantum, alii post mortem, alii nunc et tunc; uerumtamen ante iudicium illud seuerissimum nouissimumque patiuntur. Non autem omnes ueniunt in sempiternas penas, que post illud iudicium [his] sunt future, qui post mortem sustinent temporales. Nam quibusdam quod in isto non remittitur, remittit in futuro seculo, id est ne futuro seculi eterno supplicio puniantur, iam supra diximus. Rarissimi sunt autem qui nullas in hac uita, sed tantum postea penas luunt. Fuisse tamen aliquos qui usque ad decrepitam senectutem, ne leuissimam quidem  febriculam senserint, quietamque duxerint uitam, et ipsi nouimus et audiuimus.



CAPUT CXLuIII. De his qui eos, qui permanent in catholica fide, etiam si pessime uixerint, tamen propter fidei fundamentum saluandos esse definiunt, ex eodem libro XXI de Ciuitate Dei.

Sunt [autem] qui propter id quod scriptum est, Qui perseuerauerit usque in finem hic saluus erit, non nisi in Ecclesia catholica perseuerantibus, quamuis in ea male uiuentibus, hoc promittunt, per ignem uidelicet saluandis merito fundamenti, de quo ait Apostolus: Fundamentum enim aliud nemo potest ponere, preter id quod positum est, quod est Christus iehsu. Si quis autem edificat super fundamentum  [hoc] aurum, argentum, lapides pretiosos, ligna, fenum, stipulam, uniuscuiusque opus manifestabitur; dies enim Domini declarabit, quoniam in igne reuelabitur, et uniuscuiusque opus quale sit ignis probabit; si cuius opus permanserit quod superedificauit, mercedem accipiet; si cuius autem opus arserit, damnum patietur; ipse autem saluus erit, sic tamen quasi per ignem. Dicunt ergo cuiuslibet uite Catholicum Christianum Christum habere in fundamento, quod fundamentum nulla heresis haber, a corporis eius unitate precisa; et ideo propter hoc fundamentum etiam si male uite fuerit Catholicus Christianus, uelut qui superedificauerit ligna, fenum, stipulam, putant eum saluum fieri per ignem, id est, [est] post penas ignis illius liberari, quo igne in ultimo iudicio  punientur mali.



CAPUT CXLIX. Quid in fundamento habere Christum, et quibus spondeatur salus per ignis usturam, ex eodem libro XXI.

Qui manducat carnem meam et bibit sanguinem meum, in me manet et ego in eo. Ostendit quid sit non sacramento tenus, sed corpus reuera Christi manducare, et eius sanguinem bibere: hoc est enim in Christo manere, ut in illo maneat et Christus. Sic enim hoc dixit tanquam diceret. Qui non in me manet, et in 97 quo [ego] non maneo, non se dicat aut existimet manducare corpus meum, aut bibere sanguinem meum. Non itaque manent in Christo, qui non sunt membra eius. Non sunt autem membra Christi, qui  se faciunt membra meretricis, nisi malum illud penitendo esse destiterint, et ad hoc bonum reconciliatione redierint. Sed habent, inquiunt, Christiani Catholici in fundamento Christum, a cuius unitate [ueritate] non recesserunt, tametsi huic fundamento superedificauerunt quamlibet pessimam uitam, uelut ligna, fenum, stipulam. Recta itaque fides, per quam Christus est fundamentum, quamuis cum damno , tamen poterit eos quandoque ab illius ignis perpetuitate saluare. Respondeat [ergo] eis breuiter apostolus Iacobus: Si quis dicat se fidem habere, opera autem non habeat, nunquid poterit fides saluare eum? Et quis est, inquiunt, de quo dicit apostolus Paulus: Ipse autem saluus erit, sic tamen  quasi per ignem? Simul quis iste sit, inquiramus; hunc tamen non esse certissimum est, ne duorum Apostolorum sententias mittamus in rixam, si unus dicit: Etiam si mala opera quis habuerit, saluabit cum per ignem fides; alius autem: Si opera non habeat, nunquid poterit fides saluare eum? Inueniemus ergo quis [qui] possit saluari per ignem, si prius inuenerimus quid sit habere in fundamento Christum. Quod ut de ipsa similitudine quantocius aduertamus, nichil in edificio preponitur fundamento. Quisquis itaque sic habet in corde Christum, ut ei terrena et temporalia, nec ea que licita sunt atque concessa preponat, fundamentum habet Christum: si autem preponit, etsi uideatur habere fidem Christi, non est tamen in eo fundamentum Christus, cui talia  preponuntur; quanto magis si salutaria precepta contemnens, committat illicita, non [etiam non] preposuisse Christum, sed postposuisse conuincitur, quem posthabuit imperantem, siue concedentem, dum contra eius imperata, siue concessa, suam per flagitia delegit explere libidinem? Si quis itaque Christianus diligit meretricem, eique adherens unum corpus efficitur, iam in fundamento non habet Christum: si quis autem diligit uxorem suam, si secundum Christum, quis ei dubitet in fundamento esse Christum? Si uero secundum hoc seculum, si carnaliter, si in morbo concupiscentiarum, sicut [et] gentes que ignorant Deum, etiam hoc secundum ueniam concedit Apostolus, imo per Apostolum Christus. Potest ergo et isto in fundamento habere Christum:  si enim nichil ei talis affectionis uoluptatisque preponat quamuis superedificet lignum, fenum, stipulam, Christus est fundamentum; propter hoc saluus erit per ignem. Delicias quippe huiusmodi amoresque terrenos propter coniugalem copulam non damnabiles tribulationis ignis exuret. Ad quem pertinent ignem et orbitates, et quecunque calamitates, que auferunt hec. Ac per hoc ei qui edificauit, erit edificatio ista damnosa; quia non habebit quod superedificauit, et eorum amissione cruciabitur, quibus fruendo utique letabatur, sed per hunc ignem saluus erit merito fundamenti, quia etsi utrum id habere mallet, an Christum, a persecutore proponeuetur, [se mallet Christum habere quam ista liberrime  profiteretur], illud Christo non preponeretur. uide in Apostolicis uerbis hominem edificantem super fundamentum aurum, argentum, lapides pretiosos. Qui sine uxore est, inquit, cogitat que sunt Dei, quomodo placeat Deo. uide alium edificantem ligna, fenum, stipulam: Qui autem matrimonio iunctus est, inquit, cogitat ea que sunt mundi, quomodo placeat uxori; uniuscuiusque opus [quale sit] manifestabitur; dies enim Domini declarabit, dies utique tribulationis: quoniam [in] igne, inquit, reuelabitur. Eamdem tribulationem ignem uocat, sicut alibi legitur: uasa figuli probat fornax, et homines iustos tentatio tribulationis; et uniuscuiusque opus quale sit ignis probabit, si cuius opus permanserit. Permanet enim quod quisque cogitat que sunt Dei, quomodo  placeat Deo, quod superedificauit, mercedem accipiet, id est unde cogitauit hoc sumet. Si cuius autem opus arserit damnum patietur, quoniam quod dilexerat non habebit: ipse autem saluus erit, quia nulla eum tribulatio ab illius fundamenti stabilitate semouit; sic tamen quasi per ignem: quod enim illiciente amore [quod enim sine illiciente amore] non habuit, sine urente dolore non perdit. Ecce, quantum mihi uidetur, inuentus est ignis, qui nullum eorum damnet, sed unum ditet, alterum damnificet, ambos probet. Si autem ignem illum loco isto uoluerimus accipere, de quo Dominus dicet sinistris, Discedite a me, maledicti, in ignem eternum, ut in eis etiam isti esse credantur qui edificant super fundamentum ligna, fenum, stipulam, eosque ex illo  igne post tempus pro malis meritis impertitum liberet boni meritum fundamenti, quid arbitremur dextros, quibus dicetur: uenite, benedicti patris mei, possidete paratum uobis regnum? nisi eos qui edificauerunt super fundamentum aurum, argentum, lapides pretiosos? sed in illum ignem, de quo dictum est, Sic tamen quasi per ignem, si hoc modo est intelligendus, utrique mittendi sunt, et dextri scilicet et sinistri: illo quippe igne utrique probandi sunt, de quo dictum est: Dies enim declarabit, quia in igne reuelabitur, et uniuscuiusque opus quale sit ignis probabit. Si ergo utrumque probabit ignis, ut si cuius opus permanserit, id est non fuerit igne consumptum, quod superedificauit, mercedem accipiat; si cuius autem opus arserit, damnum patiatur:  profecto non est ipse eternus ille ignis; in illum enim soli sinistri nouissima et perpetua damnatione mittentur; iste autem dextros probat, sed alios eorum sic probat, ut edificium quod super Christum fundamentum ab eis inuenerit esse constructum, non exurat atque consumat; alios autem aliter, id est ut quod superedificauerunt, ardeat damnumque inde patiantur, salui fiant autem, quoniam Christum in fundamento stabiliter positum precellenti caritate tenuerunt. Si autem salui fient, profecto et ad dextram stabunt, et cum ceteris audient: uenite, benedicti Patris mei; possidete paratum uobis regnum, non ad sinistram ubi illi erunt qui salui non erunt, et ideo audient: Discedite a me, maledicti, in ignem  eternum. Nemo quippe ab illo igne saluabitur, quia in supplicium eternum ibunt illi omnes, ubi uermis eorum non moritur [morietur], et ignis non exstinguetur, quo cruciabuntur die ac nocte, in secula seculorum. Post istius sane corporis mortem, donec ad illum ueniatur qui post resurrectionem corporum futurus est, damnationis et remunerationis ultimus dies, si hoc temporis interuallo spiritus defunctorum eiusmodi ignem dicuntur perpeti quem non sentiant illi, qui non habuerunt tales mores, [et amores] in huius corporis uita, ut eorum ligna et fenum, et stipula consumatur, alii uero sentiant, qui eiusmodi secum edificia portauerunt, siue ibi tantum, siue et hic et ibi, siue ideo hic ut non ibi secularia, quamuis a damnatione uenialia concremantem ignem transitorie  tribulationis inueniant, non redarguo quia forsitan uerum est. Potest quippe ad istam tribulationem pertinere etiam mors ipsa carnis, que de primi peccati perpetratione concepta est, ut secundum cuiusque edificium, tempus quod eam sequitur, ab unoquoque sentiatur [et secundum cuiusque edificium tempore suo, ab unoquoque suscepta possunt et persecutiones Ecclesie]. Persecutiones quoque quibus martyres coronati sunt, et quas patiuntur quicunque Christiani probant utraque edificia, uelut ignis, et alia consumunt, cum ipsis edificatoribus, 98 si Christum in eis non inueniunt fundamentum: alia sine ipsis si inueniunt, quia licet cum damno salui erunt ipsi [Quia licet cum damno salui erunt, ipsi non consumentur, propter Christi uidelicet  licet meritum in fundamento reperti, qui manet in eternum]: alia uero non consumunt, quia talia repererunt que manent in eternum. Erit etiam in fine seculi tribulatio tempore Antichristi, qualis nunquam antea fuit. Quam [Quia] multa erunt tunc edificia, siue aurea, siue fenea super optimum fundamentum, quod est Christus iehsu, ut ignis ille probet utraque, et de aliis gaudium, de aliis inferat damnum, neutros tamen perdat, in quibus hec inueniet propter stabile fundamentum. Quicunque autem, non dico uxorem cuius etiam commixtione carnis ad carnalem utitur uoluptatem, sed ipsa que ab huiusmodi delectationibus, aliena sunt nomina pietatis, humano more carnaliter diligendo Christo anteponit, non eum habet in fundamento, et ideo  non per ignem saluus erit. Sed saluus non erit, quia esse cum Saluatore non poterit, qui de hac re apertissime loquens ait: Qui amat patrem et matrem plusquam me, non est me dignus, et qui amat filium aut filiam super me, non est me dignus. uerum qui has necessitudines sic amat carnaliter, ut tamen eas Christo Domino non preponat, malitque carere ipsis quam Christo, si ad hunc fuerit articulum tentationis adductus, per ignem saluus erit, quia ex earum amissione tantum necesse est urat dolor, quantum heserat amor. Porro qui patrem, matrem, filios, filias, secundum Christum dilexerit, ut ad eius regnum obtinendum eique coherendum illis consulat, uel hoc in eis diligat, quod membra sunt Christi, absit ut ista  dilectio reperiatur in lignis, feno et stipula consumenda, sed prorsus edificio aureo, argenteo, gemmeo deputabitur. Quomodo autem potest eos plus amare quam Christum, quos amat utique propter Christum?---De expositione psal. LXXX.---Expone ergo, inquit, nobis ligna, fenum, stipulam, qui edificant supra fundamentum, quomodo non pereant sed salui fiant, sic tamen tanquam per ignem. Obscura quidem illa questio, sed ut possum breuiter dicam, fratres. Sunt homines omnino contemptores seculi huius, quibus non est natum quidquid temporaliter fluit; non herent dilectione aliqua terrenis operibus casti, sancti, continentes, iusti, fortassis et omnia sua uendentes, et pauperibus distribuentes, aut possidentes tanquam non possidentes, et utentes hoc mundo tanquam  non utentes. Sunt autem alii qui rebus infirmitati concessis inherent aliquantum dilectione: non rapit uillam alienam, sed sic amat suam, ut si perdiderit, conturbetur; non appetit uxorem alienam, sed sic heret, sic miscetur sue, ut modum non ibi teneat prescriptum tabulis, liberorum procreandorum causa; non tollit aliena, sed repetit sua, et habet iudicium cum fratre suo. Talibus enim dicitur: Iam quidem omnino delictum est in uobis, quia iudicia habetis uobiscum. uerum ipsa iudicia in Ecclesia iubet agi, non ad forum trahi, tamen delicta esse dicit: contendit enim Christianus pro rebus terrenis amplius quam decet eum cui promissum est regnum celorum, non totum cor sursum leuat, sed aliquam eius partem trahit in terram. Denique si ueniat tentatio ducendi martyrii,  illi qui habent in fundamento Christum, et edificant aurum, argentum, lapides pretiosos, quid dicunt ex hac opportunitate? Bonum est mihi dissolui et esse cum Christo: alacres currunt, aut nichil, aut modice de terrena fragilitate contristantur; illi autem amantes res proprias, domos proprias, grauiter conturbantur: fenum, stipula et ligna ardent. Habent ergo ligna, et fenum, et stipulam, super fundamentum, sed rerum concessarum, non illicitarum. Dico enim, fratres: Posside fundamentum, here celo, calca terram; si talis es, non edificas nisi aurum, argentum, lapides pretiosos; cum autem dixeris, Amo possessionem istam, timeo ne pereat et imminet damnum, et tu contristaris, non quidem preponis eam Christo. Nam sic amas possessionem istam, ut  si dicatur tibi: Ipsam uis, an Christum? et si tristis eam perdis, plus tamen amplecteris Christum, quem posuisti in fundamento: saluus eris tanquam per ignem. Audi aliud: Non potes tenere possessionem istam, nisi dixeris falsum testimonium; et hoc non facere, Christum in fundamento ponere est. ueritas etenim dixit: Os quod mentitur occidit animam. Ergo si possessionem tuam diligis, non tamen propter illam facis rapinam, non propter illam dicis falsum testimonium, non propter illam homicidium facis, non propter illam falsum iuras, non propter illam Christum negas, eo quod non propter illam facis hec, Christum habes in fundamento; tamen quia diligis illam, et contristaris si perdas illam, super fundamentum  posuisti, non aurum, argentum, lapides pretiosos, sed ligna, fenum, stipulam; saluus ergo eris, cum ardere ceperit quod edificasti, sic tamen tanquam per ignem. Nemo enim super fundamentum hoc edificans adulteria, blasphemias, sacrilegia, idololatrias, periuria, putet se saluum futurum per ignem, quasi ista sunt ligna, fenum, stipula; sed qui edificat amorem terrenorum super fundamentum regni celorum, id est, super Christum, ardebit amor rerum temporalium, et ipse saluus erit per idoneum fundamentum. Inimici Domini mentiti sunt ei dicendo, Eo ad uineam, et non eundo, et erit tempus eorum non ad tempus, sed in eternum. Et qui sunt isti?

Et cibauit illos ex adipe frumenti.---Nostis adipem frumenti, unde cibantur multi inimici qui mentiti  sunt ei. Et cibauit illos ex adipe frumenti, miscuit eos sacramentis suis; et Iudam quando dedit buccellam ex adipe frumenti cibauit, et inimicus Domini mentitus est ei, et erit tempus eius in eternum. Cibauit illos ex adipe frumenti. O ingratos! cibauit ex adipe frumenti, et de petra melle saturauit eos: in eremo aquam de petra produxit, non mel. Mel sapientia est, primatum dulcoris tenens in escis cordis. Quam ergo multi inimici Domini mentientes Domino cibantur, non solum ex adipe frumenti, sed etiam de petra melle, de sapientia Christi! quam multi delectantur uerbo eius, et cognitione sacramentorum eius, solutione parabolarum eius! quam multi delectantur! quam multi clamant! Et non est hoc mel de quolibet homine, sed de petra, petra autem  erat Christus. Quam multi ergo satiantur de melle isto! clamant, dicunt: Suaue est. Dicunt: Nihil melius, nichil dulcius intelligi uel dici potuit; et tamen inimici Domini mentiti sunt ei. Nolo amplius immorari in rebus dolendis: quanquam terribiliter psalmus ad hoc finitus sit, tamen a fine eius obsecro uos recurramus ad caput: Exsultate Deo adiutori nostro.



CAPUT CL. Contra eorum persuasionem qui putant sibi non obfutura peccata, in quibus cum eleemosynas facerent perstiterunt; ex eodem libro XXI.

Restat eis respondere qui dicunt eterno igne illos tantummodo arsuros qui de [pro] peccatis suis facere dignas eleemosynas negligunt, propter illud quod ait apostolus Iacobus: Iudicium autem sine misericordia  illi qui non fecit misericordiam. Qui ergo fecit, inquiunt, quamuis non correxerit perditos mores, sed nefarie ac nequiter inter ipsas suas eleemosynas uixerit, cum misericordia illi futurum est iudicium, ut aut non damnetur omnino, aut post aliquod tempus a damnatione nouissima liberetur; nec ob aliud existimant Christum delicto atque neglecto [de solo dilectu atque neglectu] eleemosynarum discretionem inter dextros et sinistros esse facturum, quorum alios in regnum, alios in supplicium mittat eternum. Ut autem quotidiana sibi opinentur, que facere omnino non 99 cessant; qualiacunque et quantacunque sint, per eleemosynas dimitti posse peccata, orationem quam docuit ipse Dominus, et suffragatricem sibi adhibere  conantur et testem: Sicut enim nullus est, inquiunt, dies quo a Christianis hec oratio non dicatur, ita nullum est quotidianum qualecunque peccatum quod per illam non dimittatur, cum dicimus: Dimitte nobis debita nostra; si quod sequitur facere curemus, Sicut et nos dimittimus debitoribus nostris. Non enim ait Dominus, inquiunt: Si dimiseritis peccata sua hominibus, dimittet uobis Pater uester quotidiana parua peccata, sed, Dimittet, inquit, uobis peccata uestra. Qualiacunque ergo uel quantacunque sint, etiam si quotidie perpetrentur, nec ab eis uita discedat in melius commutata, per eleemosynam uenia non negata remitti sibi posse presumunt. Sed bene quod isti dignas pro peccatis eleemosynas commonentes esse faciendas: quoniam si dicerent, qualescunque  eleemosynas pro peccatis quotidianis et magnis, et quantacunque scelerum consuetudine, misericordiam posse impetrare diuinam, ut ea quotidiana remissio sequeretur, uiderent se rem dicere absurdam atque ridiculam. Sic enim cogerentur fateri fieri posse ut opulentissimus homo, decem nummulis diurnis in eleemosynas impensis, homicidia, et adulteria, et nefaria queque facta redimeret. Quod si absurdissimum est dicere, profecto si queratur que digne sunt pro peccatis eleemosyne de quibus etiam Christi precursor ille dicebat, Facite ergo fructus dignos penitentie, proculdubio non inuenientur eos facere qui uitam suam usque ad mortem quotidianorum criminum perpetratione confodiunt. Primo quia in auferendis rebus alienis longe plura diripiunt, ex  quibus per exigua pauperibus largiendo Christum se ad hoc pascere existimant, ut licentiam malefactorum ab illo emisse uel quotidie potius emere credentes, securi damnalia [damnabilia] tanta committant. Qui si pro uno scelere omnia distribuerent indigentibus membris Christi, nisi desisterent a talibus factis, habendo caritatem, que non agit perperam, aliquid eis prodesse non posset. Qui ergo dignas pro suis peccatis eleemosynas facit, prius eas facere incipit a se ipso. Indignum est enim ut in se non faciat qui facit in proximum, cum audiat dicentem Deum: Diliges proximum tuum tanquam teipsum. Itemque audiat: Miserere anime tue placens Deo. Hanc eleemosynam, id est, ut Deo placeat, non faciens anime sue, quomodo dignas pro peccatis suis eleemosynas  facere dicendus est? Ad hoc enim et illud est scriptum: Qui sibi malignus est, cui bonus erit? Orationes quippe adiuuant eleemosyne. Et utique intuendum est quod legimus: Fili, peccasti, ne adiicias iterum, et de preteritis deprecare, ut tibi dimittantur. Propter hoc ergo eleemosyne faciende sunt, ut cum de preteritis peccatis deprecamur, exaudiamur, non ut, in eis perseuerantes, licentiam malefaciendi nos per eleemosynas comparare credamus. Ideo autem Dominus et dextris eleemosynas ab eis factas, et sinistris non factas se imputaturum esse predixit, ut hinc ostenderet quantum ualeant eleemosyne ad priora delenda, non ad perpetua impune committenda peccata. Tales autem eleemosynas  non dicendi sunt facere, qui uitam nolunt a consuetudine scelerum in melius commutare, quia et in hoc quod ait, Quando uni ex minimis meis non fecistis, mihi non fecistis, ostendit eos non facere etiam quando se facere existimant. Si enim Christiano esurienti panem tanquam Christiano darent, profecto sibi panem iustitie, quod ipse Christus est, non negarent, quoniam Deus non cui detur, sed quo animo detur attendit. Qui ergo Christum diligit in Christiano, hoc animo ei porrigit eleemosynam, quo accedit ad Christum, non quo uult recedere impunitus a Christo. Tanto enim magis quisque deserit Christum, quanto magis diligit quod improbat Christus. Nam quid cuique prodest quod baptizatur, si non iustificatur? Nonne qui dixit, Nisi quis renatus fuerit ex  aqua et Spiritu [sancto] non intrabit in regnum Dei, ipse etiam dixit, Nisi abundauerit iustitia uestra super Scribarum et Phariseorum, non intrabitis in regnum celorum? Cur illud timendo multi curant baptizari; et hoc non timendo non multi curant iustificari? Sicut ergo non fratri suo dicit fatue, qui cum hoc dicit non ipsi fraternitati, sed peccato eius infensus est, alioquin reus erit gehenne ignis; ita e contrario qui porrigit eleemosynam Christiano, non Christiano porrigit, qui non in eo diligit Christum; non autem diligit Christum qui iustificari recusat in [a] Christo; et quemadmodum si quis preoccupatus fuerit hoc [in aliquo] delicto ut fratri suo dicat fatue, id est, non eius peccatum uolens auferre, conuicietur iniuste [conuincitur iustitie],  parum est illi ad hoc redimendum eleemosynas facere, nisi etiam quod ibi sequitur remedium reconciliationis adiungat. Ibi enim sequitur: Si [ergo] offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ad altare, et uade prius reconciliari fratri tuo, et tunc ueniens offeres munus tuum. Ita parum est eleemosynas quantaslibet facere pro quocunque scelere, et in consuetudine scelerum permanere. Oratio uero quotidiana, quam docuit ipse iehsu, unde et Dominica nominatur [nuncupatur], delet quidem quotidiana peccata cum quotidie dicitur: Dimitte nobis debita nostra; atque [quoniam] id quod sequitur non solum dicitur, sed etiam fit: Sicut et nos dimittimus debitoribus nostris. Sed quia  fiunt peccata, ideo dicitur, non ut ideo fiant quia dicitur. Per hanc enim nobis uoluit Saluator ostendere quantumlibet iuste in huius uite caligine atque infirmitate uiuamus, non nobis deesse peccata, pro quibus dimittendis debeamus orare, et eis qui in nos peccant, ut et nobis ignoscatur, ignoscere. Non itaque propterea Dominus ait, Si dimiseritis peccata hominibus dimittet uobis et Pater uester peccata uestra, ut de hac oratione confisi securi quotidiana scelera faceremus, uel potentia, qua non timeremus hominum leges, uel astutia, qua ipsos homines falleremus, sed ut per illam disceremus non putare nos esse sine peccatis, etiam si a criminibus essemus immunes, sicut etiam legis ueteris sacerdotes  hoc ipsum Deus de sacrificiis admonuit, que iussit eos primum pro suis, deinde pro populi offerre peccatis. Nam et ipsa uerba tanti magistri et Domini nostri uigilanter intuenda sunt. Non enim ait, Si dimiseritis peccata hominibus, et Pater uester dimittet uobis qualiacunque peccata; sed ait Peccata uestra; quotidianam quippe orationem docebat, et iustificatis utique discipulis loquebatur. Quid est ergo peccata uestra, nisi peccata sine quibus nec uos eritis, qui iustificati et sanctificati estis? Ubi ergo illi, qui per hanc orationem occasionem perpetrandorum quotidie scelerum querunt, dicunt Dominum significasse etiam magna peccata, quoniam non dixit, Dimittet uobis parua, sed peccata uestra, ibi nos considerantes qualibus loquebatur, et audientes dictum  peccata uestra, nichil aliud debemus existimare quam parua, quoniam talium iam non erant magna. uerumtamen nec ipsa magna, a quibus omnino mutatis in melius moribus recedendum est, dimittuntur orationibus, nisi fiat quod ibi dicitur: Sicut nos dimittimus debitoribus nostris. Si enim minima peccata, sine quibus non est etiam uita iustorum, aliter non remittuntur, quanto magis multis et magnis criminibus inuoluti, etiam si ea perpetrare desinant, nullam indulgentiam consequuntur, si ad remittendum aliis quod in eos quisque peccauerit inexorabiles fuerint, cum dicat Dominus, Si autem non dimiseritis hominibus [peccata], neque Pater uester dimittet uobis. Ad hoc enim ualet quod etiam Iacobus apostolus ait, Iudicium futurum sine misericordia  illi qui non fecerit misericordiam. uenire quippe debet in mentem etiam seruus ille cui debitori dominus relaxauit decem millia talentorum, que postea iussit ut redderet, quia non misertus est conserui qui ei debebat centum denarios. In his ergo qui filii sunt promissionis et uasa misericordie 100 ualet quod ait idem apostolus, consequenter adiungens: Superexultat autem misericordia iudicio [iudicium], quoniam et illi qui tanta sanctitate uixerunt, ut alios quoque recipiant in tabernacula eterna, quibus amici facti sunt de mammona iniquitatis, ut tales essent, misericordia liberati sunt ab eo qui iustificat impium, imputans mercedem secundum gratiam, non secundum debitum. In eorum quippe numero est Apostolus, qui dicit: Misericordiam  consecutus sum, ut fidelis essem. Illi autem qui recipiuntur a talibus in tabernacula eterna, fatendum est quod non sint his moribus prediti, ut eis liberandis sine suffragio sanctorum sua possit uita sufficere, ac per hoc multo amplius in eis superexultat misericordia iudicio [iudicium]. Nec tamen ideo putandus est quisquam sceleratissimus nequaquam uita uel bona uel tolerabiliore mutatus recipi in tabernacula eterna, quoniam obsecutus est sanctis de mammona iniquitatis, id est, de pecunia, uel diuitiis, que male fuerunt acquisite; iam [aut etiam] si bene non tamen ueris, sed quas iniquitas putat esse diuitias, quoniam nescit que sint uere diuitie, quibus illi abundant qui et alios recipiunt in tabernacula  eterna. Est itaque quidam uite modus, nec tamen male, ut his qui eam uiuunt nichil prosit ad capessendum regnum celorum largitas eleemosynarum, quibus etiam iustorum sustentatur inopia, et fiunt amici qui in tabernacula eterna suscipiant, nec tam bone ut ad tantam beatitudinem adipiscendam eis ipsa sufficiat nisi eorum meritis quos amicos fecerint misericordiam consequantur. Mirari autem soleo, etiam apud uirgilium reperiri istam Domini sententiam ubi ait: Facite uobis amicos de mammona iniquitatis, ut et ipsi recipiant uos in tabernacula eterna. Cui est illa simillima: Qui recipit prophetam in nomine prophete mercedem prophete accipiet, et qui recipit iustum in nomine iusti, mercedem iusti accipiet; nam cum Elysios campos peta ille describeret, ubi  putant habitare animas beatorum, non solum ibi posuit eos qui propriis meritis ad illas sedes peruenire potuerunt, sed adiicit ad que [atque] ait: Quique sui memores alios fecere merendo, id est, qui promeruerunt alios, eosque sui memores promerendo fecerunt. Prorsus tanquam eis diceret, quod frequentaturore Christianorum, cum se cuique sanctorum humilis quisque commendat et dicit: Memor mei esto; atque ut id esse possit promerendo efficit. Sed quis iste sit modus, et que sint ipsa peccata que ita impediunt peruentionem ad regnum Dei, ut tamen amicorum sanctorum meritis impetrent indulgentiam, difficillimum est inuenire, periculosissimum definire. Ego certe usque ad hoc tempus cum inde satagerem, ad eorum indaginem peruenire non  potui, et fortassis propterea latent, ne studium proficiendi ad omnia cauenda peccata pigrescat, quoniam si scirentur que uel qualia sint delicta pro quibus etiam permanentibus, nec prouectu uite melioris assumptis, intercessio sit inquirenda et speranda iustorum, eis secura se obuoluere humana segnitia [segnities]; nec euolui talibus implicamentis illius uirtutis expeditione curaret, sed tantummodo quereret aliorum meritis liberari, quos amicos sibi de mammona iniquitatis eleemosynarum largitate fecisset. Nunc uero dum uenialis iniquitatis, etiam si perseueret, ignoratur modus, profecto et studium in meliora proficiendi, orando et instando uigilantius adhibetur, et faciendi de mammona iniquitatis sanctos amicos cura non spernitur. uerum ista liberatio  que fit siue suis quibusque orationibus, siue intercedentibus sanctis, id agit, ut in ignem quisque non mittatur eternum, non ut cum fuerit missus post quantumcunque inde tempus eruatur. Nam et illi qui putant sic intelligendum esse quod scriptum est, afferre terram bonam uberem fructum, aliam tricenum, aliam sexagenum, aliam centenum, ut sancti pro suorum diuersitate meritorum, alii tricenos homines liberent, alii sexagenos, alii centenos, hoc in die iudicii futurum suspicari solent, non post iudicium. Qua opinione quidam cum uideret homines impunitatem sibi peruersissime pollicentes, eo quod omnes isto modo ad liberationem pertinere posse uideantur, elegantissime respondisse perhibetur, bene  potius esse uiuendum, ut inter eos quisque reperiatur qui pro aliis intercessuri sunt liberandis, ne tam pauci sint, ut cito ad numerum suum, uel tricenum, uel sexagenum, uel centenum unoquoque eorum perueniente multi remaneant, qui erui iam de penis illorum intercessione non possint, et in eis inueniatur quisquis sibi spem fructus alieni temeritate uanissima pollicetur.



CAPUT CLI. De eterna et incommutabili uoluntate; ex lib. de Ciuitate Dei XXII.

Multa fiunt [enim] quidem a malis contra uoluntatem Dei, sed tante est ille sapientie tanteque uirtutis, ut in eos exitus, siue fines, quos bonos et iustos ipse presciuit, tendant omnia que uoluntati eius uidentur  aduersa; ac per hoc cum Deus mutare dicitur uoluntatem, ut quibus lenis erat, uerbi gratia, reddatur iratus, illi potius quam ipse mutantur, et eum quodammodo mutatum in his que patiuntur inueniunt: sicut mutatur sol oculis sauciatis, et asper quodammodo ex miti et ex delectabili molestus efficitur, cum ipse apud seipsum maneat idem qui fuit. Dicitur etiam uoluntas Dei, quam facit in cordibus obedientium mandatis eius, de qua dicit Apostolus: Deus est enim qui operatur in nobis, et uelle; sicut iustitia Dei, non solum quia ipse iustus est dicitur, sed illa etiam quam homo [in homine], qui ab illo iustificatur facit: sic et lex eius uocatur, que potius est hominum, sed ab ipso data [hominibus]; nam utique homines erant quibus ait iehsu: In lege uestra  scriptum est, cum alio loco legamus: Lex Dei eius in corde ipsius: secundum uoluntatem hanc quam Deus operatur in hominibus etiam uelle dicitur, quod non ipse uult, sed suos id uolentes facit; sicut dicitur cognouisse, quod ut cognosceretur fecit [facit] a quibus ignorabatur. Neque enim dicente Apostolo, Nunc autem cognoscentes Deum, imo cogniti a Deo, fas est ut credamus quod eos tunc cognouerit Deus precognitos ante constitutionem mundi, sed tunc cognouisse dictus est, quod tunc ut cognosceretur effecit. De his locutionum modis iam et in superioribus libris memini disputatum. Secundum ergo hanc uoluntatem qua Deum uelle dicimus, quod alios effecit uelle a quibus futura nesciuntur, multa uult nec facit. Multa enim uolunt fieri sancti eius, ab illo inspirata  sancta uoluntate, nec fiunt: sicut orant pro quibusdam pie sancteque, et quod orant non facit, cum ipse in eis hanc orandi uoluntatem sancto Spiritu suo fecerit, ac per hoc quando secundum Deum uolunt, et orant sancti, ut quisque sit saluus, possumus illo modo locutionis dicere, uult Deus et non facit, ut ipsum dicamus uelle qui ut uelint iste facit: secundum illam uero uoluntatem suam que cum eius prescientia sempiterna est, profecto in celo et in terra omnia quecunque uoluit non solum preterita uel presentia, sed etiam futura iam fecit. uerum antequam ueniat tempus, quo uoluit ut fieret, quod ante tempora uniuersa presciuit atque disposuit dicimus, fiet quando Deus uoluerit. Si autem  non solum tempus quo futurum est, uerum etiam utrum futurum sit ignoramus, dicimus, fiet, si Deus uoluerit: non quia Deus nouam uoluntatem quam non habuit tunc habebit, sed quia id quod ex eternitate in eius immutabili preparatum est uoluntate tunc erit. De eadem uoluntate Dei ex psal. CX: Magna opera Domini, exquisita in omnes uoluntates eius. Scrutare, exquire, uestiga, si potes, omnes uoluntates Domini, in omnibus semper magna opera eius inuenies. Nulla enim uoluntas potentior est ipsius uoluntati, contra quam cum aliquid fieri sinit; misericordiam suam iustitiamque demonstrat. Sicut enim uult ut homo non peccet, ita uult peccatori parcere ut reuertatur et uiuat. Ita etiam uult in peccatis perseuerantem punire, ut iustitie potentiam contumax  non euadat: ac sic quidquid delegeris, o homo, non deerit Deo unde suam de te compleat uoluntatem. Siue 101 ergo iustificet impium, siue arguat pigrum, siue exspectet aduersum, seu deserat puniendum, semper misericors est, semper iustus, semper omnipotens.



CAPUT CLII. De possessione eterne beatitudinis Sanctorum, et perpetuis suppliciis impiorum, ex eodem libro XXII.

Quapropter ut cetera tam multa preteream, sicut nunc in Christo uidemus impleri quod promisit Abrahe dicens, In semine tuo benedicentur omnes gentes: ita quod eidem semini eius promisit implebitur, ubi ait, per prophetam, Resurgent qui erant in  monumentis, et quod ait, Erit celum nouum, et terra noua, et nonerunt memores priorum, nec ascendent in cor ipsorum; sed letitiam et exsultationem inuenient in ea: Ecce ego faciam Ierusalem exsultationem, et populum meum letitiam, et exsultabo in Ierusalem, et letabor in populo meo, et ultra non audietur in ea uox fletus. Et per alium prophetam, quod prenuntiauit dicens eidem prophete, In tempore illo saluabitur populus tuus, omnis qui inuentus fuerit scriptus in libro, et multi dormientium in terre puluere  exsurgent, hi in uitam eternam, et hi in opprobrium et confusionem eternam. Et alio loco per eumdem prophetam: Accipient regnum sancti Altissimi [Dei], et obtinebunt illud usque in seculum et  usque in seculum seculorum. Et paulo post: Regnum, inquit, eius regnum sempiternum; et alia que ad hoc pertinentia in libro uicesimo posui, siue que non posui, et tamen in eisdem litteris scripta sunt. uenient et hec sicut ista uenerunt, que increduli non putabant esse uentura. Idem quippe Deus utraque promisit, utraque uentura esse predixit, quem perhorrescunt numina paganorum, etiam teste Porphyrio nobilissimo philosopho paganorum [ipsorum].



CAPUT CLIII. Contra sapientes mundi, qui putant terrena hominum corpora ad celeste habitaculum non posse transferri, ex eodem libro XXII.

Sed uidelicet homines docti atque sapientes contra uim tante auctoritatis, que omnia genera hominum,  sicut tanto ante predixit, in hoc credendum sperandumque conuertit, acute sibi argumentari uidentur aduersus corporum resurrectionem, et dicere quod in tertio de Repub. lib. a Cicerone commemoratum est. Nam cum Herculem et Romulum ex omnibus [hominibus] deos esse factos asseueraret, quorum non corpora, inquit, sunt in celum elata, neque enim natura pateretur ut id quod esset e terra nisi in terra maneret; hec est magna ratio sapientium, quorum Dominus nouit cogitationes, quoniam uane sunt. Si anime tantummodo essemus, id est, sine ullo corpore spiritus, et in celo habitantes, terrena animalia nesciremus, nobisque futurum esse diceretur, ut terrenis corporibus animandis quodam uinculo mirabili necteremur. Nonne multo fortius argumentaremur  id credere recusantes et diceremus naturam non pati ut res incorporea ligamento corporeo uinciretur? Et tamen plena est terra uegetantibus animis quibus hec membra terrena miro sibi modo connexa et implicita. Cur ergo, eodem uolente Deo, qui fecit hoc animal, non poterit terrenum corpus in celeste corpus attolli, si animus omni ac [omnia hec terrena transcendens] per hoc etiam celesti corpore prestabilior, terreno corpori potuit illigari? An terrena particula tam exigua potuit aliquid celesti corpore melius apud se tenere, ut sensum haberet et uitam, et eam sentientem atque uiuentem dedignabitur celum suscipere, aut susceptam non poterit sustinere, cum de re sentiat et uiuat ista meliore quam est corpus omne celeste? Sed ideo  nunc non fit, quia nondum est tempus, quo id fieri uoluit, qui hoc quod uidendo iam uiluit, multo mirabilius quam illud quod ab istis non creditur fecit. Cur enim non uehementius admiramur incorporeos animos, celesti corpore potiores, terrenis illigari corporibus, quam corpora, licet terrena, sedibus quamuis celestibus, tamen corporeis, sublimari, nisi quia hoc uidere consueuimus et hoc sumus, illud uero nondum sumus, nec aliquando adhuc uidimus? Nam profecto, sobria ratione consulta, mirabilioris esse diuini operis reperitur, incorporalibus corporalia quodammodo attexere, quam licet diuersa, quia illa celestia, ista terrestria, tamen corpora et corpora, copulare [copulari]; sed hoc incredibile fuerit aliquando.



CAPUT CLIu. De resurrectione carnis, quam quidam mundo credente non credunt; ex eodem libro XXII.

Ecce iam credidit mundus sublatum terrenum Christi corpus in celum, resurrectionem carnis et ascensionem in supernas sedes, paucissimis remanentibus atque stupentibus, uel doctis, uel indoctis. Iam crediderunt docti et indocti. Si rem credibilem crediderunt, uideant quam sint stolidi qui non credunt. Si autem res incredibilis credita est, etiam hoc utique incredibile est, sic creditum esse quod incredibile est. Hec igitur duo incredibilia, resurrectionem scilicet nostri corporis in eternum, et rem tam incredibilem mundum esse crediturum, idem Deus antequam uel unum horum fieret, ambo futura esse predixit. Unum  duorum incredibilium iam factum [esse] uidemus, ut quod erat incredibile crederet mundus, cur id quod reliquum est desperatur, ut etiam hoc ueniat quod incredibile credidit mundus, sicut iam uenit quod similiter incredibile fuit, ut rem tam incredibilem crederet mundus, quandoquidem hoc utrumque incredibile, quorum uidemus unum, alterum credimus, in eisdem litteris predictum sit, per quas credidit mundus?



CAPUT CLu. Quod ut mundus in Christum crederet, uirtutis fuerit diuine, non persuasionis humane, et de Romuli falsa diuinitate, ex eodem libro XXII.

Et ipse modus quo mundus credidit, si consideretur, incredibilior inuenitur. Ineruditos liberalibus  disciplinis et omnino quantum ad istorum doctrinas attinet impolitos, non peritos grammatica, non armatos dialectica, non rhetorica inflatos, piscatores Christus cum retibus fidei, ad mare huius seculi paucissimos misit. Atque ita ex omni genere tam multos pisces, et tanto mirabiliores quanto rariores, etiam ipsos philosophos cepit. Duobus illis incredibilibus, si placet, imo quia placere debet, addamus hoc tertium. Iam ergo tria sunt incredibilia, que tamen facta sunt. Incredibile est Christum resurrexisse in carne, et in celum ascendisse cum carne; incredibile est mundum rem tam incredibilem credidisse; incredibile est homines ignobiles, infimos, paucissimos, imperitos, rem tam incredibilem tam efficaciter mundo, et in illo etiam doctis, persuadere potuisse. Horum trium incredibilium primum  nolunt isti cum quibus agimus credere; secundum coguntur, et cernere quod non inueniunt unde sit factum, si non credunt tertium. Resurrectio certe Christi, et in celum cum carne in qua resurrexit ascensio, toto iam mundo predicatur et creditur. Si credibilis non est, unde toto terrarum orbe iam credita est? si multi nobiles, sublimes, docti eam se uidisse dixerunt, et quod uiderunt diffamare curarunt, eis mundum credidisse non mirum est, sed istos adhuc credere nolle perdurum est; si autem, ut uerum est, paucis obscuris minimis indoctis eam se uidisse dicentibus et scribentibus credidit mundus, cur pauci obstinatissimi qui remanserunt, ipsi mundo iam credenti adhuc usque non credunt? 102 Qui propterea numero exiguo ignobilium, infimorum  [infirmorum], imperitorum hominum credidit, quia in tam contemptibilibus testibus multo mirabilius diuinitas se ipsa persuasit; eloquia namque persuadentium, que dicebant mira, fuerunt facta, non uerba. Qui enim Christum in carne resurrexisse et cum illa in celum ascendisse non uiderant, id se uidisse narrantibus, non loquentibus tantum, sed etiam mirifica facientibus signa, credebant. Homines quippe quos unius uel ut multum duarum linguarum fuisse nouerant, repente linguis omnium gentium loquentes mirabiliter audierunt. Claudum ab uberibus matris ad eorum uerbum in Christi nomine post quadraginta annos incolumem constitisse, sudaria de corporibus eorum ablata sanandis profuisse  languentibus, in uia quam fuerant transituri positos in ordine innumerabiles morbis uariis laborantes, ut ambulantium super eos umbra transiret continuo salutem solere recipere, et alia multa stupenda in Christi nomine per eos facta [sunt signa], postremo etiam mortuos resurrexisse cernebant. Que sicut [si ut] leguntur gesta esse concedunt, ecce tot incredibilia tribus illis incredibilibus addimus, et ut credatur unum incredibile, quod de carnis resurrectione atque in celum ascensione dicitur, multorum incredibilium testimonia tanta congerimus, et nondum ad credendum horrenda duritia incredulos flectimus. Si uero per Apostolos Christi, ut eis crederetur resurrectionem atque ascensionem predicantibus Christi etiam ista  miracula facta esse, non credunt, hoc nobis unum grande miraculum sufficit, quod cum terrarum orbis sine ullis miraculis credidit. Recolamus etiam hoc loco, illud quod de Romuli credita diuinitate Tullius admiratur. uerba eius ut scripta sunt inseram: Magis est, inquit, in Romulo admirandum quod ceteri qui dei [dii] ex hominibus facti esse dicuntur, minus eruditis hominum seculis fuerunt, ut fingendi procliuis esset ratio, cum imperiti facile ad credendum impellerentur, Romuli autem etatem minus his septingentis annis, iam inueteratis litteris atque doctrinis omniumque [somniumque], illo antiquo ex inculta hominum uita errore sublato, fuisse cernimus. Et paulo post de eodem Romulo ita loquitur, quod ad hunc pertinet sensum. Ex quo intelligi potest, inquit,  permultis annis ante Homerum fuisse quam Romulum, ut iam doctis hominibus ac temporibus ipsis eruditis ad fingendum uix quidquam esset loci. Antiquitas enim recepit fabulas fictas etiam nonnunquam incondite; hec etas autem iam exculta presertim eludens omne quod fieri non potest, respuit. Unus e numero doctissimorum hominum idemque eloquentissimus omnium M. T. Cicero, propterea dicit diuinitatem Romuli mirabiliter creditam, quod erudita iam tempora fuerunt que falsitatem non reciperent fabularum. Sed ualde ridiculum [est] de Romuli falsa diuinitate cum de Christo loquimur facere mentionem; uerumtamen cum sexcentis ferme annis ante Ciceronem Romulus fuerit, atque illa etas iam fuisse doctrinis dicatur exculta, ut quod  fieri non potest omne respueret, quanto magis post sexcentos annos, ipsius tempore Ciceronis maximeque postea sub Augusto atque Tiberio, eruditioribus utique temporibus, resurrectionem carnis Christi atque in celum ascensionem, tanquam id quod fieri non potest mens humana ferre non posset, eludensque ab auribus cordibusque respueret, nisi eam fieri potuisse atque factam esse diuinitas ipsius ueritatis, uel diuinitatis ueritas et contestantia miraculorum signa monstrarent, ut terrentibus et contradicentibus tam multis tamque magnis persecutionibus precedens in Christo, deinde in ceteris ad nouum seculum secutura resurrectio, atque immortalitas carnis, et fidelissime crederetur et predicaretur  intrepide, et per orbem terre pullulatura fecundius, cum in martyrum sanguine sereretur. Legebantur enim preconia precedentia prophetarum, concurrebant ostenta uirtutum, et persuadebatur ueritas noua consuetudini, non contraria rationi, donec orbis terre, qui persequebatur furore, sequeretur fide.



CAPUT CLuI. De miraculis que ut mundus in Christo crederet facta sunt, et fieri mundo credente non desinunt, ex eodem libro XXII.

Cur, inquiunt, nunc illa miracula que predicatis facta esse non fiunt? Possem quidem dicere necessaria fuisse priusquam crederet mundus, ad hoc ut crederet mundus. Quisquis adhuc prodigia ut credat inquirit, magnum est ipse prodigium, qui mundo  credente non credit. uerum hoc ideo dicunt, ut nec tunc illa miracula facta fuisse credantur. Unde ergo tanta fide Christus usquequaque cantatur in celum cum carne sublatus? Unde temporibus eruditis et omne quod fieri non potest respuentibus sine ullis miraculis nimium mirabiliter incredibilia credidit mundus? An forte credibilia fuisse, et ideo credita esse dicturi sunt? cur ipsi ergo non credunt? Breuis igitur est nostra complexio, aut incredibilis rei que non uidebatur, alia incredibilia, que tamen fiebant et uidebantur, fecerunt fidem; aut certe res ista [ita] credibilis, ut nullis quibus persuaderetur miraculis indigeret, istorum nimiam redarguit infidelitatem. Hoc ad refellendos uanissimos dixerim. Nam facta esse multa miracula que attestarentur  illi uni grandi salubrique miraculo quo Christus in celum cum carne in qua resurrexit ascendit, negare non possumus. In eisdem quippe ueracissimis libris cuncta conscripta sunt, et que facta sunt, et propter quod credendum facta sunt. Hec ut fidem facerent innotuerunt, hec per fidem quam fecerunt multo clarius innotescunt. Leguntur quippe in populis ut credantur, nec in populis tamen nisi credita legerentur. Nam etiam nunc fiunt miracula in eius nomine, siue per sacramenta eius, siue per orationes, uel memorias sanctorum eius, sed non eadem claritate illustrantur, ut tanta quanta illa gloria diffamentur. Canon quippe sacrarum litterarum, quem definitum esse oportebat, illa facit ubique recitari, et memorie cunctorum inherere populorum. Hec  autem ubicunque fiunt, ibi sciuntur uix a tota ipsa ciuitate, uel quocunque commanentium loco. Nam plerumque etiam ibi paucissimi sciunt ignorantibus ceteris, maxime si magna sit ciuitas, et quando alibi aliisque narrantur, non tanta ea commendat auctoritas, ut sine difficultate uel dubitatione credantur, quamuis Christianis fidelibus a fidelibus indicentur.



CAPUT CLuII. An ad Dominici corporis modum omnium mortuorum resurrectura sint corpora; ex eodem libro XXII.

Christus in ea mensura corporis in qua mortuus [est] resurrexit, nec fas est dicere, cum resurrectionis omnium tempus uenerit, accessuram corpori eius  eam magnitudinem quam non habuit, quando in ea discipulis in qua illis erat notus apparuit, ut longissimis fieri possit equalis. Si autem dixerimus ad dominici corporis modum etiam quorumque maiora corpora redigenda, peribit de multorum corporibus plurimum, cum ipse nec capillum periturum esse promiserit. Restat ergo ut suam recipiat quisque mensuram, quam uel habuit in iuuentute, etiam si senex sit mortuus, uel fuerat habiturus, etiam si est ante defunctus. 103 Atque illud quod commemorauit Apostolus de mensura etatis plenitudinis Christi, aut propter aliud intelligamus dictum esse, id est, ut illi capiti in populis Christianis accedente omnium perfectione membrorum etatis eius mensura compleatur; aut si hoc de resurrectione corporum dictum  est, sic accipiamus dictum, ut nec infra nec ultra iuuenilem formam resurgant corpora mortuorum, sed in eius etate et robore usque ad quam Christum hic peruenisse cognouimus. Circa triginta quippe annos definierunt esse etiam seculi huius doctissimi homines iuuentutem, que cum fuerit spatio proprio terminata, inde iam hominem in detrimenta uergere grauioris ac senilis etatis, et ideo non esse dictum in mensuram corporis, uel in mensuram stature, sed in mensuram etatis plenitudinis Christi.



CAPUT CLuIII. Qualis intelligenda sit conformatio sanctorum ad imaginem Filii Dei; ex eodem libro XXII.

Illud etiam quod ait, Predestinatos [fieri] conformes imaginis Filii Dei, potest et secundum interiorem  hominem intelligi, unde nobis alio loco dicit: Nolite conformari huic seculo, sed reformamini in nouitate mentis uestre. Ubi ergo reformamur ne conformemur huic seculo, ibi conformamur Dei Filio. Potest et sic accipi, ut quemadmodum nobis ille mortalitate, ita nos illi efficiamur immortalitate conformes, quod quidem et ad ipsam resurrectionem corporum pertinet. Si autem etiam in his uerbis, qua forma resurrectura sint corpora sumus admoniti, sicut illa mensura, ita et ista conformatio non quantitatis intelligenda est, sed etatis. Resurgent itaque omnes tam magni corpore, quam uel erant, uel futuri erant etate iuuenili, quamuis nichil oberit etiam si erit infantilis, uel senilis corporis forma. ubi nec mentis, nec ipsius corporis ulla remanebit  infirmitas. Unde etiam si quis in eo corporis modo in quo defunctus est resurrecturum unumquemque contendit, non est cum illo laboriosa contradictione pugnandum.



CAPUT CLIX. An in suo sexu resuscitanda atque mansura sunt corpora feminarum; ex eodem libro XXII.

Nonnulli propter hoc quod dictum est, Donec occurramus omnes in uirum perfectum in mensuram etatis plenitudinis Christi, et conformes imaginis Filii Dei, nec in sexu femineo resurrecturas feminas credunt, sed in uirili omnes aiunt, quoniam Deus solum uirum fecit ex limo, feminam ex uiro; sed mihi melius sapere uidentur qui utrumque sexum resurrecturum  esse non dubitant. Non enim libido ibi erit, que confusionis est causa: nam priusquam peccassent nudi erant, et non confundebantur, uir et femina. Corporibus ergo illis uitia detrahentur, natura seruabitur; non est autem uitium sexus femineus, sed natura, que tunc quidem et a concubitu, et a partu immunis erit: erunt tamen membra feminea non accommodata usui ueteri, sed decori nouo, quo non alliciatur aspicientis concupiscentia, que nulla erit, sed Dei laudetur sapientia atque clementia, qui et quod non erant fecit, et liberauit a corruptione quod fecit. Ut enim in exordio generis humani de latere uiri dormientis costa detracta femina fieret, Christum et Ecclesiam tali facto iam tunc prophetari oportebat. Sopor quippe ille uiri mors erat Christi,  cuius exanimis in cruce pendentis latus lancea perforatum est, atque inde sanguis et aqua profluxit, que sacramenta esse nouimus quibus edificatur Ecclesia. Nam hoc etiam uerbo Scriptura usa est, ubi non legitur formauit, aut finxit, sed edificauit eam in mulierem; unde et Apostolus dicit: Aedificationem corporis Christi, quod est Ecclesia. Creatura est ergo Dei femina, sicut uir, sed ut de uiro fieret unitas commendata [est]; ut autem illo modo fieret Christus, ut dictum est, et Ecclesia figurata est. Qui ergo utrumque sexum instituit, utrumque restituet. Denique ipse iehsu interrogatus a Sadduceis, qui negabant resurrectionem: Cuius septem fratrum erit uxor quam singuli habuerunt? dum quisque eorum uellet defuncti semen, sicut lex preceperat excitare:  Erratis, inquit, nescientes Scripturas neque uirtutem Dei; et cum locus esset ut diceret, De qua enim me interrogatis, uir erit etiam ipsa, non mulier; non [hoc] dixit, sed dixit: In resurrectione enim neque nubent, neque uxores ducent, sed sunt sicut angeli Dei in celo. Aequales utique angelis immortalitate ac felicitate, non carne sicut nec resurrectione, qua non indiguerunt angeli, quoniam nec mori potuerunt. Nuptias ergo Dominus futuras negauit esse in resurrectione, non feminas; et ibi negauit, ubi talis questio uertebatur, ut eam negato sexu muliebri celeriore facilitate dissolueret, si eum ibi prenosceret non futurum; imo etiam futurum esse firmauit dicendo, non nubent, quod ad feminas pertinet, nec uxores ducent, quod ad uiros. Erunt ergo  que uel nubere hic solent, uel ducere uxores, sed ibi hoc non facient.



CAPUT CLX. Quod in resurrectione mortuorum natura corporum quibuslibet modis dissipatorum in integrum reuocanda sit; ex eodem libro XXII.

Absit [autem] ut ad resuscitanda corpora uiteque reddenda non possit omnipotentia Creatoris omnia reuocare que uel bestie, uel ignis absumpsit in puluerem cineremue collapsum, uel in humorem solutum, uel in auras est exhalatum; absit ut sinus ullus secretumque nature ita recipiat aliquid subtractum sensibus nostris, ut omnium Creatoris aut cognitionem lateat, aut effugiat potestatem. Deum  certe uolens sicut poterat definire Cicero, tantus auctor ipsorum: Mens quedam est, inquit, soluta et libera, secreta ab omni concretione mortali, omnia sentiens et mouens, ipsaque predita motu sempiterno. Hoc autem reperit in doctrinis magnorum philosophorum. Ut igitur secundum ipsos loquar, quomodo aliquid uel latet omnia sentientem, uel irreuocabiliter fugit omnia mouentem? Unde iam etiam questio illa soluenda est, que difficilior uidetur ceteris, ubi queritur cum caro mortui hominis etiam alterius fit uiuentis caro, cui potius eorum in resurrectione reddatur. Si enim quispiam confectus fame atque compulsus uescatur cadaueribus hominum, quod malum aliquoties accidisse, et uetus testatur historia et nostrorum temporum infelicia experimenta  docuerunt, num quisquam ueridica ratione contendet totum digestum fuisse per imos meatus, nichil inde in eius carnem mutatum atque conuersum, cum ipsa macies que fuit, et non est, satis indicet que illis escis detrimenta suppleta sint? Iam itaque aliqua paulo ante premisi que ad istum quoque nodum soluendum ualere debebunt. Quidquid enim carnium exhausit fames, utique in auras est exhalatum, unde diximus omnipotentem Deum posse reuocare quod fugit. Reddetur ergo caro illa homini in quo esse caro humana primitus cepit, ab illo quippe altero tanquam mutuo sumpta deputanda est, que sicut es alienum ei redhibenda est, unde sumpta est. Sua uero illi quem fames exinanierit [exinaniuerat], ab eo qui potest etiam exhalata reuocare reddetur, quamuis et  si omnibus perisset modis, nec ulla eius materies in ullis nature 104 latebris remansisset unde, uellet eam repararet Omnipotens. Sed propter sententiam ueritatis, qua dictum est, Capillus capitis uestri non peribit, absurdum est ut putemus, cum capillus hominis perire non possit, tantas carnes fame depastas atque consumptas perire potuisse. Quibus omnibus pro nostro modulo consideratis atque tractatis, hec summa conficitur, ut in resurrectione carnis in eternum eas mensuras habeat corporum magnitudo, quas habebat perficiende, siue perfecte cuiusque indita corporis ratio iuuentutis, in membrorum quoque omnium modulis congruo decore seruato, quod decus ut seruetur si aliquid demptum fuerit indecenti alicui granditati in parte aliqua constitute, quod per  totum spargatur, ut neque id pereat, et congruentia partium ubique teneatur, non est absurdum ut aliquid inde etiam stature corporis addi posse credamus, cum omnibus partibus, ut decorem custodiant, id distribuitur: quod si enormiter in una esset, utique non deceret. Aut si contenditur in ea quemque statura corporis resurrecturum esse, in qua defunctus est, non pugnaciter resistendum est, tantum absit omnis deformitas, omnis infirmitas, omnis tarditas, omnisque corruptio, et si quid aliud illud non decet regnum in quo resurrectionis et promissionis filii equales erunt angelis Dei, si non corpore, non etate, certe felicitate. Restituetur ergo quidquid de corporibus uiuis, uel post mortem de cadaueribus periit,  et simul cum eo quod in sepulcris remansit in spiritalis corporis nouitatem ex animalis corporis uetustate mutatum resurget incorruptione atque immortalitate uestitum, sed et si uel casu aliquo graui, uel inimicorum immanitate totum penitus conteratur in puluerem, atque in auras, uel in aquas dispersum quantum fieri potest, nusquam esse si natura omnia nullo modo subtrahi poterit omnipotentie Creatoris, sed capillus in eo capitis non peribit. Erit ergo spiritui subdita caro spiritalis, sed tamen caro non spiritus: sicut carni subditus fuit spiritus ipse carnalis, sed tamen spiritus non caro. Cuius rei habemus experimentum in nostre pene deformitate. Non enim secundum carnem, sed utique secundum spiritum carnales erant, quibus ait Apostolus: Non potui uobis  loqui quasi spiritalibus, sed quasi carnalibus. Et homo spiritalis, sic in hac uita dicitur, ut tamen corpore adhuc carnalis sit, et uideat aliam legem in membris suis repugnantem legi mentis sue. Erit autem etiam corpore spiritalis cum eadem caro sic resurrexit ut fiat quod scriptum est: Seminatur corpus animale, resurget corpus spiritale. Que sit autem et quam magna spiritalis corporis gratia, quia nondum uenit in experimentum, uereor ne temerarium sit omne quod de illa profertur eloquium.---De nouitate corporis spiritalis, in qua sanctorum caro mutabitur. Ex eodem libro de Ciuitate Dei XXII.---Cum hec promissio complebitur, quid erimus? quales erimus? que bona in illo regno accepturi sumus, quandoquidem Christo moriente pro nobis tale iam pignus accepimus?  Qualis erit spiritus hominis, nullum omnino habens uitium, nec sub quo iaceat, nec cui cedat, nec contra quod saltem laudabiliter dimicet, pacatissima uirtute perfectus! Rerum ibi omnium quanta, quam speciosa, quam certa scientia, sine errore aliquo uel labore, ubi Dei sapientia de ipso suo fonte potabitur, cum summa felicitate et sine ulla difficultate! Quale erit corpus quod omnimodo spiritui subditum, et eo sufficienter uiuificatum, nullis alimoniis indigebit! Non enim animale, sed spiritale erit, habens quidem carnis, sed sine ulla carnali corruptione substantiam.



CAPUT CLXI. De peruicacia quorumdam qui resurrectionem carnis, quam, sicut predictum est, totus mundus credit, impugnant.

 uerum de animi bonis quibus post hanc uitam beatissimus perfruetur, non a nobis dissentiunt philosophi nobiles: de carnis resurrectione contendunt, hanc quantum possunt negant. Sed credentes multi, negantes paucissimos reliquerunt; et ad Christum, qui hoc quod istis uidetur absurdum, in sua resurrectione monstrauit, fideli corde conuersi sunt docti et indocti, sapientes mundi et insipientes. Hoc enim credit mundus, quod predixit Deus, qui etiam hoc predixit, quod hanc rem mundus fuerat crediturus. Neque enim Petri [Porphyrii] maleficiis, eam cum laude credentium tanto ante prenuntiare compulsus est. Ille est enim Deus, quem sicut iam dixi aliquoties  nec commonere [commemorare] me piget, confitente Porphyrio, atque id oraculis deorum suorum probare cupiente, ipsa numina perhorrescunt: quem sic laudauit, ut eum et Deum Patrem et regem uocaret. Absit enim ut sic intelligenda sint que predixit quomodo uolunt hi qui hoc cum mundo non crediderunt quod mundum crediturum esse predixit. Cur enim non potius ita sicut crediturus tanto ante predictus est mundus, non sicut paucissimi garriunt, qui hoc cum mundo quod crediturus predictus est credere noluerunt? Si enim propterea dicunt alio modo esse credenda, ne, si dixerint uana esse conscripta, iniuriam faciant illi Deo, cui tam magnum perhibent testimonium, tantam prorsus ei, uel etiam grauiorem faciunt iniuriam si aliter dicunt esse intelligenda,  non sicut mundus ea credidit quem crediturum esse laudauit, ipse promisit, ipse compleuit. uerum [Cur] enim non potest facere ut resurgat caro et uiuat in eternum, an propterea credendum non est id eum esse facturum, quia malum est atque indignum Deo? sed de omnipotentia eius qua tot et tanta facit incredibilia, iam multa diximus. Si uolunt inuenire quod omnipotens non potest, habent prorsus, ego dicam: Mentiri non potest. Credamus ergo quod potest, non credendo quod non potest. Non itaque credentes quod mentiri possit, credant esse facturum, quod se facturum esse promisit, et sic credant, sicut id credidit mundus quem crediturum predixit, quem crediturum esse laudauit, quem crediturum esse promisit, quem credidisse iam ostendit.  Hoc autem malum esse unde demonstrant [demonstrauitt]? non erit illic ulla corruptio, quod est corporis malum. De ordine elementorum iam disputauimus, de aliis hominum coniecturis satis diximus, quanta sit futura in corpore incorruptibili facilitas motus, de presentis bone ualetudinis temperamento, que utique nullo modo illi comparanda est immortalitati, in libro tertio decimo satis, ut opinor, ostendimus. Legant superiora operis huius, qui uel non legerunt, uel uolunt recolere quod legerunt.



CAPUT CLXII. Quomodo Porphyrii definitio ipsius Platonis sententia destruatur; ex eodem libro XXII.

Sed Porphyrius ait, inquiunt, ut beata sit anima, corpus esse omne fugiendum. Nihil ergo prodest   si anima beata non erit, nisi omne corpus effugerit. Sed iam et hinc in libro memorato quantum oportuit disputaui. uerum hic unum inde tantum commemorabo: emendet libros suos istorum omnium magister Plato, et dicat eorum deos, ut beati sint, sua corpora fugituros, id est, esse morituros, quos in celestibus corporibus dixit inclusos, quibus tamen deus a quo facti sunt, quo possent esse securi immortalitatem, id est, in eisdem corporibus eternam permansionem, non eorum natura id 105 habente, sed suo consilio preualente, promisit, ubi etiam illud euertit quod dicunt, quoniam est impossibilis, ideo resurrectionem carnis non esse credendam. Apertissime quippe,  iuxta eumdem philosophum, ubi diis a se factis promisit deus non factus immortalitatem, quod impossibile est, se dixit esse facturum. Sic enim eum locutum narrat Plato: Quoniam estis orti, inquit, immortales esse et indissolubiles non potestis, non tamen dissoluemini, neque uos ulla mortis fata periment, nec erunt ualentiora quam consilium meum, quod maius est uinculum ad perpetuitatem uestram, quam illa quibus estis colligati. Si non solum absurdi, sed surdi non sunt, qui hec audiunt, non utique dubitant diis factis ab illo deo qui eos fecit, secundum Platonem, quod est impossibile fuisse promissum. Qui enim dicit, uos quidem immortales esse potestis, sed mea uoluntate immortales eritis, quid aliud dicit, quam, Id quod fieri non potest, me faciente,  tamen eritis? Ille igitur carnem incorruptibilem, immortalem, spiritalem resuscitabit, qui iuxta Platonem id quod impossibile est se facturum esse promisit. Quid adhuc quod promisit Deus, quod Deo promittenti credidit mundus, qui etiam ipse promissus est crediturus, esse impossibile clamant, quandoquidem nos Deum, qui etiam secundum Platonem facit impossibilia, id facturum esse clamamus? Non ergo ut beate sint anime, corpus est omne fugiendum, sed corpus incorruptibile recipiendum; et in quo conuenientius incorruptibili corpore letabuntur, quam in quo corruptibili gemuerunt. Sic enim non in eis erit illa dira cupiditas, quam posuit ex Platone uirgilius ubi ait:

Rursus et incipiant in corpore uelle reuerti;
sic, inquam, cupiditatem reuertendi ad corpora non  habebunt, cum corpora in que reuerti cupiunt secum habebunt, et sic habebunt, ut nunquam non habeant, nunquam ea prorsus, uel exiguum quamlibet tempus ulla morte deponant.



CAPUT CLXIII. De contrariis definitionibus Platonis atque Porphyrii, in quibus si uterque alteri cederet, ueritate neuter deuiaret; ex eodem libro XXII.

Singula quedam dixerunt Plato atque Porphyrius que si inter se communicare potuissent, facti essent fortasse Christiani. Plato dixit sine corporibus animas in eternum esse non posse; ideo enim dixit etiam sapientium animas, post quamlibet longum tempus, tamen ad corpora redituras. Porphyrius autem dixit animam purgatissimam, cum redierit ad Patrem, ad  hec mala mundi nunquam esse redituram: ac per hoc quod uerum uidit Plato, si dedisset Porphyrio, etiam iustorum atque sapientum purgatissimas animas ad humana corpora redituras; rursus quod uerum uidit Porphyrius, si dedisset Platoni, nunquam redituras ad miserias corruptibilis corporis animas sanctas, ut non singuli hec singula, sed ambo et [ut] singuli utrumque dicerent, puto quod uiderent esse iam consequens ut redirent anime ad corpora, et alia reciperent corpora, in quibus beate atque immortaliter uiuerent, quoniam secundum Platonem etiam sancte anime ad humana corpora redibunt; secundum Porphyrium ad mala mundi huius sancte anime non redibunt. Dicat itaque cum Platone Porphyrius:  Redibunt ad corpora; dicat Plato cum Porphyrio: Non redibunt ad mala, et ad ea corpora redire consentient, in quibus nulla patiantur mala. Hec itaque non erunt, nisi illa que promittit Deus, beatas animas in eternum cum sua eterna carne futuras [facturas]. Hoc enim, quantum existimo, iam facile nobis concederent ambo, ut qui faterentur ad immortalia corpora redituras animas esse sanctorum, ad sua illas redire permitterent in quibus mala huius seculi pertulerunt, in quibus Deum, ut his malis carerent, pie fideliterque coluerunt.



CAPUT CLXIu. Quid ad ueram resurrectionis fidem, uel Plato, uel Labeo, uel etiam uarro conferre potuerint, si opiniones eorum in unam sententiam conuenissent; ex eodem  libro, titulo 28.

Nonnulli nostri propter quoddam preclarissimum loquendi genus, et propter nonnulla que ueraciter sensit, amantes Platonem, dicunt eum aliquid simile nobis etiam de mortuorum resurrectione sensisse, quod quidem sic tangit in libro de Republica Tullius, ut eum lusisse potius quam id uerum esse affirmet, dicere uoluisse [quam quod id uerum esset affirmando dicere noluisse]. Inducit enim hominem reuixisse et narrasse quedam que Platonicis disputationibus congruebant. Labeo etiam duos dicit uno die fuisse defunctos, et occurrisse inuicem in quodam compito, deinde ad corpora sua iussos fuisse remeare, et constituisse inter se amicos esse uicturos, atque ita esse factum, donec postea morerentur: sed isti auctores  talem resurrectionem corporis factam fuisse narrarunt, quales fuerunt eorum quos resurrexisse nouimus, et huic quidem redditos uite, sed non eo modo ut non morerentur ulterius. Mirabilius autem quidam Marcus uarro ponit in libris quos conscripsit de Gente populi Romani, cuius putaui uerba ipsa esse ponenda. Genethliaci quidam scripserunt, inquit, esse in renascendis hominibus quam appellant Greci, ascripserunt [hanc scripserunt] confici in annis numero quadringentis quadraginta, ut idem corpus et eadem anima que fuerint coniuncta in homine aliquando, eadem rursus redeant in coniunctionem. Iste uarro quidem, siue illi Genethliaci nescio qui  aliquid dixerunt quod, licet  falsum sit ; tamen multa illius impossibilitatis qua contra nos isti garriunt argumenta conuellit et destruit. Qui enim hoc [hec] sentiunt, siue senserunt, non eis uisum est fieri non posse ut dilapsa cadauera in auras, in puluerem, in cinerem, in humores, in corpora uescentium bestiarum, uel ipsorum quoque hominum, ad id rursus redeant quod fuerunt. Quapropter Plato et Porphyrius, uel potius quicunque illos diligunt et adhuc uiuunt, si nobis consentiunt, etiam sanctas animas ad corpora redituras, sicut ait Plato, nec tamen ad mala ulla redituras, sicut ait Porphyrius, ut ex his fiat consequens quod fides predicat Christiana,  quod talia corpora receptura sint, quibus sine ullo modo [alia corpora recepturas in quibus sine ullo malo] in eternum feliciter uiuant; assumant etiam hoc de uarrone, ut ad eadem corpora redeant, in quibus ante fuerunt, et apud eos tota questio de carnis in eternum resurrectione soluetur.



CAPUT CLXu. De qualitate uisionis qua in futuro seculo sancti Deum uidebunt; ex eodem libro XXII.

Nunc iam quid acturi sint in corporibus immortalibus, atque in spiritalibus sancti, non adhuc eorum carne carnaliter, sed spiritaliter iam uiuente, quantum Dominus dignatur adiuuare uideamus. 106 Et illa quidem actio, uel potius quies atque otium, quale futurum sit, si uerum uelim dicere nescio. Non enim  hoc unquam per sensus corporis uidi; si autem mente, id est intelligentia, uidisse me dicam, quantum est, aut quid est nostra intelligentia, ad illam excellentiam? Ibi est enim pax Dei, que, sicut dicit Apostolus, superat omnem intellectum: quem, nisi nostrum aut fortasse etiam sanctorum [omnium] angelorum? non enim et Dei. Si ergo sancti in Dei pace uicturi sunt, profecto in ea pace uicturi sunt, que superat omnem intellectum, quoniam nostrum quidem superat [quod nostrum quidem superat] non est dubium; si autem superat et angelorum, ut nec ipsos excepisse uideatur, qui ait omnem intellectum: secundum hoc dictum esse debemus accipere, quia pacem Dei qua Deus ipse pacatus est, sicut Deus nouit, non eam nos sic possumus nosse, nec ulli angeli. Superat itaque omnem  intellectum, non dubium quod preter suum. Sed quia et nos pro modo nostro pacis eius participes facti, summam in nobis atque inter nos, et cum ipso pacem, quantum nostrum summum est, obtinebimus: isto modo, pro suo modo sciunt eam sancti angeli, homines autem nunc longe infra quantumlibet prouectu [profectu] mentis excellant. Considerandum est enim quantus uir dicebat: Ex parte enim scimus, et ex parte prophetamus, donec ueniat quod perfectum est, et uidemus nunc per speculum in enigmate, tunc autem facie ad faciem. Sic iam uident angeli, qui etiam nostri angeli dicti sunt, quia eruti de potestate tenebrarum, et accepto spiritus pignore, translati ad regnum Christi, ad eos angelos iam cepimus pertinere, cum quibus nobis erit sancta  atque dulcissima, de qua iam tot libros scripsimus, Dei ciuitas ipsa communis. Sic sunt ergo angeli nostri, qui sunt angeli Dei, quemadmodum Christus Dei, Christus est noster. Dei sunt, quia Deum non reliquerunt; nostri sunt, quia suos ciues nos habere ceperunt. Dixit autem iehsu: uidete, ne condemnetis unum de pusillis istis; dico enim uobis, quia angeli eorum semper in celis uident faciem Patris mei, qui in celis est. Sicut ergo illi uident, ita et nos uisuri sumus, sed nondum ita uidemus propter quod ait Apostolus quod paulo ante dixi: uidemus nunc per speculum in enigmate, tunc autem facie ad faciem. Premium itaque fidei nobis uisio ista seruatur, de qua et Ioannes apostolus loquens:  Cum apparuerit, inquit, similes ei erimus, quoniam uidebimus eum sicuti est; facies autem Dei manifestatio eius intelligenda est, non aliquid tale membrorum, quale nos habemus in corpore, atque isto nomine nuncupamus. Quapropter cum ex me queritur quid acturi sint sancti in illo corpore spiritali, non dico quod iam uideo, sed dico quod credo secundum illud quod in psalmo lego: Credidi, propter quod et locutus sum. Dico itaque, uisuri sunt [dico itaque quod uisuri sint] Deum in ipso corpore, sed utrum per ipsum sicut per corpus nunc uidemus solem, lunam, stellas, mare ac terram, et que sunt in ea, non parua questio est. Durum est enim dicere quod sancti talia corpora tunc habebunt, ut non possint oculos claudere atque aperire cum uolent. Durius  autem quod ibi Deum quisquis oculos clauserit non uidebit. Si enim propheta Eliseus puerum suum Giezi absens corpore uidit accipientem munera que dedit ei Naaman Syrus , quod seruus nequam Domino suo non uidente latenter se fecisse putauerat, quanto magis in illo corpore spiritali uidebunt sancti omnia, non solum si oculos claudant, uerum etiam unde sunt corpore absentes? Tunc enim erit perfectum illud, de quo loquens Apostolus: Ex parte, inquit, scimus, et ex parte prophetamus, cum autem uenerit quod perfectum est, quod ex parte est euacuabitur. Deinde ut quomodo posset aliqua similitudine ostenderet, quantum ab illa que futura est distet hec uita, non qualiumcunque hominum, uerumetiam  qui precipua hic sanctitate sunt prediti. Cum essem, inquit, paruulus, quasi paruulus sapiebam, quasi paruulus loquebar, quasi paruulus cogitabam; cum autem factus sum uir, euacuaui ea que paruuli erant. uidemus nunc per speculum in enigmate, tunc autem facie ad faciem; nunc scio ex parte, tunc autem cognoscam sicut et cognitus sum. Si ergo in hac uita, ubi hominum mirabilium prophetia ita comparanda est illi uite, quasi paruuli ad iuuenem. uidit tamen Eliseus accipientem munera seruum suum, ubi ipse non erat; ita ne cum uenerit quod perfectum est, nec iam corpus corruptibile aggrauabit animam, sed incorruptibile nichil impediet, illi sancti ad ea que uidenda sunt, oculis corporeis quibus Eliseus absens ad seruum suum uidendum non  indiguit indigebunt? Nam secundum interpretes septuaginta ista sunt ad Giezi uerba prophete: Nonne cor meum tecum erat, quando conuersus est uir de curru in obuiam tibi, et accepisti pecuniam? etc. Sicut autem ex Hebreo interpretatus est presbyter Hieronymus: Nonne cor meum, inquit, in presentia erat, quando reuersus est homo de curru suo in occursum tibi? Corde suo ergo se dixit hoc uidisse propheta, adiuto quidem mirabiliter nullo dubitante diuinitus; sed quanto amplius tunc omnes munere isto abundabunt, cum Deus erit omnia in omnibus? Habebunt tamen etiam illi oculi corporei officium suum, et in loco suo erunt, uteturque illis spiritus per spiritale corpus. Neque enim et ille propheta,  quia non eis indiguit ut uideret absentem, non eis usus est ad uidenda presentia, que tamen spiritu uidere posset, etiamsi illos clauderet, sicut uidit absentia ubi cum eis ipse non erat. Absit ergo ut dicamus illos sanctos in illa uita Deum clausis oculis non uisuros, quem spiritu semper uidebunt, sed utrum uidebunt, et per oculos corporis cum eos apertos habebunt, inde questio est. Si enim tantum poterunt in corpore spiritali, eo modo utique etiam ipsi oculi spiritales, quantum possunt isti quales nunc habemus, proculdubio per eos Deus uideri non poterit. Longe itaque alterius erunt potentie, si per eos uidebitur incorporea illa natura que non continetur loco, sed ubique tota est. Non enim quia dicimus Deum et in celo esse et in terra , aliam partem dicturi sumus eum in celo habere, et in terra aliam, sed totus in celo est, totus in terra; non alternis temporibus, sed utrumque simul, quod nulla natura corporalis potest. uis itaque prepollentior oculorum erit illorum non ut acrius uideant, quam quidam perhibentur uidere serpentes uel aquile. Quantalibet enim acrimonia cernendi eadem quoque animalia, nichil aliud possunt uidere quam corpora: sed ut uideant et incorporalia. Et fortasse ista uirtus magna cernendi data fuerit ad horam etiam in isto mortali corpore oculis sancti uiri Iob, quando ait ad Deum: In obauditu auris audiebam te prius, nunc autem oculus meus uidet te, propterea despexi memetipsum, et distabui et estimaui me terram et  cinerem. Quamuis nichil hic prohibeat oculum cordis intelligi, de quibus oculis ait Apostolus: Illuminatos oculos habere cordis uestri: ipsis autem uideri Deum cum uidebitur, Christianus ambigit nemo, qui fideliter accipit quod ait Deus ille magister: Beati mundi corde quoniam ipsi [Deum] uidebunt. Sed utrum etiam corporalibus ibi oculis uideatur, hoc in ista questione uersamus. Illud enim 107 quod scriptum est, Et uidebit omnis caro salutare Dei; sine illius [ullius] nodo difficultatis sic intelligi potest, ac si dictum fuerit, et uidebit omnis homo Christum Dei, qui utique in corpore uisus est, et in corpore uidebitur quando uiuos et mortuos iudicabit. Quod autem ipse sit salutare Dei, multa sunt et alia testimonia scripturarum; sed euidentius uenerandi illius senis Simeonis  uerba declarant, qui cum infantem Christum accepisset in manus suas: Nunc, inquit, dimittis, Domine, seruum tuum secundum uerbum tuum in pace, quoniam uiderunt oculi mei salutare tuum. Illud etiam quod ait, Supra memoratus Iob, sicut in exemplaribus que ex Hebreo sunt inuenitur: Et in carne mea uidebo Deum; resurrectionem quidem carnis sine dubio prophetauit, non tamen dixit, per carnem meam; quod quidem si dixisset, posset Deus Christus intelligi, qui per carnem in carne uidebitur: nunc uero potest et sic accipi in carne mea uidebo Deum [saluatorem meum], acsi dixisset, in carne mea ero cum uidebo Deum. Et illud quod ait Apostolus, Facie ad faciem, non cogit  ut Deum per hanc faciem corporalem, ubi sunt oculi corporales nos uisuros esse credamus, quem spiritu sine intermissione uidebimus. Nisi enim esset etiam interioris hominis facies, non diceret idem Apostolus, Nos autem reuelata facie gloriam Domini speculantes in eamdem imaginem transformamur de gloria in gloriam, tanquam a Domini spiritu. Nec aliter intelligimus quod in psalmo canitur: Accedite ad eum et illuminamini, et facies uestre non erubescent. Fide quippe acceditur ad Deum, quam cordis constat esse, non corporis. Sed quia spiritale corpus nescimus quantos habebit accessus ; ubi aliqua que aliter intelligi nequeant diuinarum scripturarum non occurrit, et succurrit auctoritas, necesse est ut contingat in nobis  quod legitur in libro Sapientie: Cogitationes mortalium timide et incerte prouidentie nostre. Ratiocinatio quippe illa philosophorum, qua disputant ita mentis aspectu intelligibilia uideri, et sensu corporis sensibilia, id est corporalia ut nec intelligibilia per corpus, nec corporalia per seipsam mens ualeat intueri, si posset [et] nobis esse certissima, profecto certum esset per oculos corporis etiam spiritalis nullo modo posse uidere Deum. Sed istam ratiocinationem; et uera ratio, et prophetica [irridet] inridet auctoritas. Quis enim ita sit auersus a uero ut dicere audeat Deum corporalia ista nescire? Nunquid ergo corpus habet per cuius oculos ea possit addiscere? deinde quod de propheta Heliseo paulo ante diximus, nonne satis indicat etiam spiritu  non per corpus corporalia posse cerni? Quando enim seruus ille munera accepit, utique corporaliter gestum est, quod tamen propheta non per corpus, sed per spiritum uidit. Sicut ergo constat corporalia uidere spiritum, quid si tanta erit potentia spiritalis corporis, ut corpore uideatur et spiritus? Spiritus enim est Deus, deinde uitam quidem suam quo nunc uiuit in corpore, et hec terrena membra uegetat facitque uiuentia interiore sensu quisque non per corporeos oculos nouit, aliorum uero uitas cum sint inuisibiles per corpus uidet. Nam unde uiuentia discernimus a non uiuentibus corpora, nisi corpora simul uitasque uideamus, quas nisi per corpus uidere non possumus? uitas autem sine corporibus, corporeis oculis non uidemus. Quamobrem fieri potest  ualdeque credibile est, sic nos esse uisuros mundana tunc corpora celi noui et terre noue, ut Deum ubique presentem, et uniuersa etiam corporalia gubernantem, per corpora que gestabimus, et que conspiciemus, quaquauersum oculos duxerimus, clarissima perspicuitate uideamus, non sicut nunc inuisibilia Dei per ea que facta sunt intellecta conspiciuntur, per speculum in enigmate, et ex parte, ubi plus in nobis ualet fides qua credimus, quam rerum corporalium species, quam per oculos cernimus corporales: sed sicut homines inter quos uiuentes motusque uitales exserentes [exercentes] uiuimus, mox ut aspicimus non credimus uiuere, sed uidemus, cum eorum uitam sine corporibus uidere nequeamus,  quam tamen in eis per corpora remota omni ambiguitate conspicimus. Ita quacumque spiritalia illa lumina corporum nostrorum circumferimus incorporeum Deum omnia regentem, etiam per corpora contuebimur. Aut ergo sic per illos oculos sic uidebitur Deus, ut aliquid habeant in tanta excellentia menti simile, quo et incorporea natura cernatur, quod ullis exemplis, siue scripturarum testimoniis diuinarum, uel difficile, uel impossibile est ostendere; aut quod est ad intelligendum facilius, ita nobis Deus erit notus atque conspicuus, ut uideatur spiritu a singulis nobis in singulis nobis, uideatur ab altero in altero, uideatur in seipso, uideatur in celo nouo et terra noua, atque in omni que tunc fuerit creatura; uideatur et per corpora in omni corpore  quocumque fuerint spiritalis corporis oculi acie perueniente directi. Patebunt etiam cogitationes nostre inuicem nobis: tunc enim implebitur quod Apostolus cum dixisset: Nolite ante tempus quidquam iudicare; mox addidit: Donec ueniat Dominus et illuminet abscondita tenebrarum, et manifestabit cogitationes cordis, et tunc laus erit unicuique a Deo.



CAPUT CLXuI. De eterna felicitate Ciuitatis Dei, Sabbatoque perpetuo, ex eodem libro XXII de Ciuitate Dei.

Quanta erit illa felicitas, ubi nullum erit malum, nullum latebit bonum, uacabitur Dei laudibus qui erit omnia in omnibus! Nam quid aliud agatur, ubi neque ulla desidia cessabitur neque ulla indigentia laborabitur, nescio: admoneor etiam sancto Cantico,  ubi lego uel audio: Beati qui habitant in domo tua [Domine]; in secula seculorum laudabunt te. Omnia membra et uiscera incorruptibilis corporis, que nunc uidemus per usus necessitatis uarios distributa, quoniam tunc non erit ipsa necessitas, sed plena certe securitas [sed plena, certa, secura,] sempiterna felicitas: proficient laudibus Dei. Omnes quippe illi de quibus iam sum locutus, qui nunc latent harmonie corporalis numeri non latebunt, intrinsecus et extrinsecus per corporis cuncta dispositi, et cum ceteris rebus que ibi magne atque mirabiles uidebuntur, rationales mentes in tanti artificis laudem, rationabilis pulchritudinis delectatione succendent [succedent]. Qui motus illic talium corporum sint futuri temere definire non audeo, quod excogitare  non ualeo. Tamen et motus, et status, sicut ipsa species decens erit quicumque erit ubi quod non decebit non erit. Certe ubi uolet spiritus, ibi erit protinus corpus, nec uolet aliquid spiritus quod nec spiritum possit decernere [decere] corpus. uera ibi gloria erit ubi laudantis nec errore quisque nec adulatione laudabitur. uerus honor, qui nulli negabitur digno, nulli deferetur indigno, sed nec ad eum ambiet [ambiget] ullus indignus, ubi nullus permittetur esse nisi dignus. uera pax, ubi nichil aduersi, nec a seipso, nec ab alio quisque patietur: premium uirtutis erit ipse qui uirtutem dedit eique seipsum, quo melius et maius nichil possit esse promisit. Quid est enim aliud quod per Prophetam dixit,  Ero illorum Deus, et ipsi erunt mihi plebs, nisi, Ego ero unde satientur, ego ero quecumque ab hominibus honeste desiderantur [desiderentur], 108 et uita, et salus, et uictus, et copia, et gloria, et honor, et pax, et omnia bona? Sic enim et illud recte intelligitur quod ait Apostolus, Ut sit Deus omnia in omnibus. Ipse finis erit desideriorum nostrorum, qui sine fine uidebitur, sine fastidio amabitur, sine fatigatione laudabitur; hoc munus, hic affectus, hic actus profecto erit omnibus, sicut ipsa uita communis eterna. Ceterum qui futuri sint promeritis premiorum, etiam gradus honorum atque gloriarum, quis est idoneus cogitare, quanto magis dicere? Quod tamen futuri sint non est ambigendum, atque id etiam beata illa ciuitas magnum in se bonum uidebit, quod  nulli superiori ullus inferior inuidebit, sicut nunc non inuident archangelis angeli ceteri, tanquam nolit esse unusquisque quod non accepit, quamuis sit pacatissimo concordie uinculo ei, qui accepit obstrictus, quam nec in corpore uult oculus esse qui est digitus, cum membrum utrumque contineat totius carnis pacata compago. Sic itaque habebit donum alius alio minus, ut hoc quoque donum habeat ne uelit amplius, nec ideo liberum arbitrium non habebunt, quia peccata eos delectare non poterunt, magis quippe erit liberum a delectatione peccandi, usque ad delectationem non peccandi indeclinabilem liberatum. Nam primum liberum arbitrium, quod homini datum est, quando primum creatus est rectus, potuit non peccare, sed potuit et peccare. Hoc autem nouissimum eo potentius erit, quo peccare non  poterit. uerum hoc quoque Dei munere non sue possibilitate nature: aliud est enim esse Deum, aliud participem Dei; Deus natura peccare non potest, particeps uero Dei ab illo accipit ut peccare non possit. Seruandi autem gradus erant diuini muneris, ut primum daretur liberum arbitrium, quo non peccare homo posset, nouissimum quo peccare non posset; atque illud ad comparandum meritum, hoc ad recipiendum premium pertineret; sed quia peccauit ista natura cum peccare potuit, largiore gratia liberatur, ut ad eam perducatur libertatem, in qua peccare non possit. Sicut enim prima immortalitas fuit quam peccando Adam perdidit, posse non mori, nouissima erit, non posse mori: ita primum liberum arbitrium posse non peccare, nouissimum non posse  peccare. Sic enim erit inamissibilis uoluntas pietatis et equitatis, quomodo est felicitatis. Nam utique peccando, nec pietatem, nec felicitatem tenuimus, uoluntatem uero felicitatis nec perdita felicitate perdidimus. Certe Deus ipse nunquid quoniam [quia] peccare non potest, ideo liberum arbitrium habere negandus est? Erit ergo illius ciuitatis, et una in omnibus, et inseparabilis in singulis uoluntas libera, ab omni malo liberata, et impleta omni bono, fruens indeficienter eternorum iucunditate gaudiorum, oblita culparum, oblita penarum, nec ideo tamen sue liberationis oblita, ut liberatori suo non sit grata. Quantum ergo attinet ad scientiam rationalem, memor preteritorum etiam malorum suorum,  quantum autem ad experientis sensum, prorsus immemor. Nam et peritissimus medicus, sicut arte sciuntur, omnes fere morbos corporis nouit, sicut autem corpore sentiuntur, plurimos nescit, quos ipse non passus est. Ut ergo scientie malorum due sunt, una qua potentiam mentis non latent, altera qua experientis sensibus inherent ; ita et obliuiones malorum due sunt ; ille si peritiam negligat, iste si miseria careat. Secundum hanc obliuionem quam posteriore loco posui, non erunt memores sancti preteritorum malorum: carebunt enim omnibus [malis], ita ut penitus deleantur  de sensibus eorum. Ea tamen potentia scientie que magna in eis erit, non solum sua preterita, sed etiam damnatorum eos sempiterna miseria non latebit. Alloquin si se fuisse miseros nescituri sunt, quomodo, sicut ait psalmus, Misericordias Domini in eternum cantabunt? Quo cantico in gloriam gratie Christi, cuius sanguine liberati sumus, nichil erit profecto illi iucundius ciuitati. Ibi perficietur: uacate, et uidete, quoniam ego sum Deus, quod erit uere maximum Sabbatum non habens uesperam, quod mandauit [commendauit] Dominus in primis operibus mundi, ubi legitur: Et requieuit Deus die septimo ab omnibus operibus suis que fecit, et benedixit Deus diem septimum, et sanctificauit eum, quia in eo requieuit ab omnibus operibus suis, que  inchoauit Deus facere. Dies enim septimus etiam nos ipsi erimus, quando eius fuerimus benedictione et sanctificatione pleni atque perfecti [refecti], ibi uacantes uidebimus quoniam ipse est Deus, quod nobis nos ipsi esse uoluimus quando ab illo cecidimus, audientes a seductore: Eritis sicut dii; et recedentes a uero Deo, quo faciente dii essemus eius participatione, non desertione. Quid enim sine illo fecimus, nisi quod in ira eius defecimus, a quo refecti et gratia maiore perfecti, uacabimus in eternum, uidentes quia ipse est Deus, quo pleni erimus quando ipse erit omnia in omnibus. Nam et ipsa opera bona nostra, quando ipsius potius intelliguntur esse quam nostra, tunc nobis ad hoc Sabbatum adipiscendum imputantur, quia si nobis ea tribuerimus seruilia erunt, cum  de Sabbato dicatur: Omne opus seruile non facietis in eo. Propter quod per Ezechielem prophetam dicitur: Et Sabbata mea dedi eis in signum inter me et inter eos, ut scirent, quia ego Dominus qui sanctifico eos [refecti]: hoc perfecte uacabimus, et perfecte uidebimus quia ipse est Deus [hoc perfecte tunc sciemus quando perfecte uacabimus, et perfecte uidebimus, quia ipse est Deus]. Ipse etiam numerus etatum ueluti dierum, si secundum eos articulos temporis computetur qui in scripturis uidentur expressi, iste sabbatismus euidentius apparebit, quoniam septimus inuenitur ut prima etas, tanquam primus dies sit ab Adam, usque ad diluuium. Secunda inde usque ad Abraham non equalitate temporum, sed numero  generationum. Denas quippe habere reperiuntur, hinc iam sicut Euangelista Mattheus determinat, tres etates usque ad Christi subsequuntur aduentum, que singule denis et quaternis generationibus explicantur, ab Abraham usque ad Dauid una, altera inde usque ad transmigrationem in Babyloniam, tertia inde usque ad carnalem Christi natiuitatem. Fiunt itaque omnes quinque: Sexta nunc agitur, nullo generationum numero metienda propter id quod dictum est: Non est uestrum scire tempora, que Pater posuit in sua potestate. Post hanc tanquam in die septimo requiescet Deus, cum eumdem diem septimum, quod nos erimus [Post hanc tanquam in die septimo requiescet Deus cum eumdem diem septimum quod nos erimus], in se ipso Deo faciet requiescere.  De istis porro etatibus singulis nunc diligenter longum est disputare, hec tamen septima erit Sabbatum nostrum cuius finis non erit uespera, sed Dominicus dies, uelut octauus eternus qui Christi resurrectione sacratus est, eternam non solum spiritus, uerum etiam corporis requiem prefigurans. Ibi uacabimus et uidebimus, uidebimus et amabimus, amabimus et laudabimus; ecce quod erit in fine, sine fine. Nam quis alius noster est finis, nisi peruenire ad regnum cuius nullus est finis?



109 CAPUT CLXuII. Quomodo dicat Mattheus Centurionem ad Dominum accessisse pro puero suo, cum Lucas dicat quod amicos ad eum miserit, ex libro II de Consensu euangelistarum, titulo XX.

 uideamus utrum sibi de seruo Centurionis Mattheus Lucasque consentiat. Mattheus enim dicit, Accessit ad eum centurio, rogans eum et dicens, Puer meus iacet in domo paralyticus; cui uidetur repugnare quod ait Lucas: Et cum audisset de Iesu, misit ad eum seniores Iudeorum, rogans eum ut ueniret et sanaret seruum eius. At illi, cum uenissent ad Iesum, rogabant eum sollicite, dicentes ei: Quia dignus est ut hoc ei [illi] prestes, diligit enim Gentem nostram, et Synagogam ipse edificauit nobis: iehsu autem ibat cum illis. Et cum iam non longe esset a domo, misit ad eum centurio amicos, dicens: Domine, noli uexari, non enim sum dignus ut sub tectum meum intres. Propter quod et me ipsum non sum dignus arbitratus ut uenirem ad te; sed  dic uerbo, et sanabitur puer meus. Si enim ita hoc gestum est, quomodo erit uerum quod Mattheus narrat? Accessit ad eum quidam Centurio, cum ipse non accesserit, sed amicos miserit? nisi diligenter aduertentes intelligamus, Mattheum non omnimodo deseruisse usitatum morem loquendi. Non solum enim dicere solemus accessisse aliquem, etiam antequam perueniat illuc, quo dicitur accessisse. Unde etiam dicimus, parum accessit, uel multum accessit, eo quo appetit peruenire: uerum etiam ipsam peruentionem, cuius adipiscende causa acceditur, dicimus plerumque factam, etsi eum ad quem peruenit non uideat ille qui peruenit, cum per amicum peruenit ad aliquem, cuius ei fauor est necessarius  Quod ita tenuit consuetudo, ut etiam iam uulgo peruentores appellentur, qui potentium quorumlibet tanquam inaccessibiles animos, per conuenientium personarum interpositionem ambitionis arte pertingunt. Si ergo ipsa peruentio usitate dicitur per alios fieri, quanto magis accessus per alios fieri potest, qui plerumque infra peruentionem remanet, quando potuerit quisque plurimum quidem accedere, sed tamen non potuerit peruenire? Non ergo absurde Mattheus, etiam quod uulgo posset intelligi, per alios facto accessu centurionis ad Dominum, compendio dicere uoluit, Accessit ad eum centurio. uerumtamen non negligenter intuenda est etiam sancti euangeliste altitudo mystice locutionis, secundum quod scriptum est in psalmo: Accedite ad  eum et illuminamini. Proinde quia fidem centurionis, qua uere acceditur ad Iesum, ipse ita laudauit ut diceret: Non inueni tantam fidem in Israë ipsum potius accessisse ad Christum dicere uoluit prudens Euangelista, quam illos per quos uerba sua miserat. Porro autem Lucas ideo totum quemadmodum gestum esset aperuit, ut ex hoc intelligere cogeremur, quemadmodum eum accessisse dixerit alius, qui mentiri non potuit. Sic enim illa mulier que fluxum sanguinis patiebatur, quamuis fimbriam uestimenti eius tenuerit, magis tamen tetigit Dominum quam ille turbe, a quibus premebatur. Ut enim hec quo magis credidit, eo magis tetigit Dominum: ita et centurio, quo magis credidit, eo magis accessit ad Dominum. Iam cetera in hoc capitulo, que alter  dicit, et alter pretermittit, superfluo pertractantur, cum ex illa regula primitus commendata nichil inueniantur habere contrarium.



CAPUT CLXuIII. In miraculo de quinque panibus, quemadmodum inter se omnes quatuor euangeliste consentiant.

Hoc ergo miraculum quod omnes quatuor euangeliste commemorant, et putantur inter se [aliquid] discrepare considerandum atque tractandum est; ut ex hoc etiam ad cetera similia regule locutionum discantur, quibus tam diuersis eadem tamen sententia retinetur, et eadem rerum ueritas custoditur. Et inchoanda quidem est consideratio, non a Mattheo secundum ordinem euangelistarum, sed a Ioanne potius, a quo ita expressa est ista narratio, ut etiam  nomina discipulorum diceret, cum quibus de hac re locutus est Dominus. Ita enim dicit: Cum subleuasset ergo oculos iehsu, et uidisset quia multitudo maxima uenit ad eum, dixit ad Philippum: Unde ememus panes ut manducent hi? Hoc autem dicebat tentans eum; ipse enim sciebat quid esset facturus. Respondit ei Philippus: Ducentorum denariorum panes non sufficiunt eis, ut unusquisque modicum quid accipiat. Dicit ei unus ex discipulis eius, Andreas, frater Simonis Petri: Est puer unus hic, qui habet quinque panes hordeaceos, et duos pisces; sed hec quid sunt inter tantos? Dixit ergo iehsu: Facite homines discumbere . Discubuerunt ergo uiri, numero quasi  quinque millia. Accepit ergo panes iehsu, et cum gratias egisset, distribuit discumbentibus; similiter et ex piscibus quantum uolebant. Ut autem impleti sunt, dixit discipulis suis: Colligite que superauerunt fragmenta ne pereant. Collegerunt ergo et impleuerunt duodecim cophinos fragmentorum ex quinque panibus hordeaceis que superfuerunt his qui manducauerunt. Non hic queritur quod iste dixit, cuiusmodi essent panes, hordeaceos enim fuisse non tacuit, quod ceteri tacuerunt. Neque hoc queritur quod iste non dixit, fuisse ibi etiam preter quinque millia uirorum mulieres et paruulos, quod dicit Mattheus, et omnino iam certum esse debet et regulariter teneri in talibus questionibus, neminem moueri oportere cum ab alio dicitur, quod ab alio pretermittitur.  Sed queritur quomodo ea que dixerunt uera sint omnia, ne narrationem alterius narrans aliud, alter excludat? Si enim Dominus, secundum narrationem Ioannis, perspectis turbis, quesiuit a Philippo, tentans eum, unde illis esce dari possent, potest mouere quomodo sit uerum quod alii narrauerunt, prius dixisse Domino discipulos, ut dimitteret turbas, quo possent sibi alimenta emere de proximis locis; quibus ille respondit secundum Mattheum: Non habent necesse ire, date eis uos manducare. Cui etiam Marcus Lucasque consentiunt, tantum hoc pretermittentes quod ait: Non habent necesse ire. Intelligitur ergo post hec uerba Dominum inspexisse multitudinem, et dixisse Philippo, quod Ioannes commemorat, isti autem pretermiserunt.  Deinde quod Philippus apud Ioannem respondit, hoc Marcus a discipulis responsum esse commemorat, uolens intelligi, hoc et ceterorum [hoc ex ore ceterorum] Philippum respondisse quanquam et pluralem numerum pro singulari usitatissime ponere potuerunt. Quid ergo ait Philippus, Ducentorum denariorum panes non sufficiunt eis, ut unusquisque modicum qudi accipiat; hoc est dicere quod ait Marcus: Euntes ememus ducentis denariis panes et dabimus manducare. Quod autem commemorat idem Marcus, dixisse Dominum: Quot panes habetis? Pretermiserunt ceteri. Quod autem Andreas apud Ioannem de quinque panibus 110 et duobus piscibus suggessit, hoc ceteri pluralem numerum, pro singulari ponentes, ex discipulorum persona retulerunt: et Lucas  quidem responsionem Philippi, et responsionem Andree, in unam sententiam constrinxit. Quod enim ait: Non sunt nobis plus quam quinque panes et duo pisces; Andree retulit responsionem: quod uero adiunxit: Nisi forte nos eamus et emamus in omnem hanc turbam escas: uidetur ad responsionem Philippi pertinere, nisi quod de ducentis denariis tacuit, quanquam et in ipsius Andree sententia potest hoc intelligi. Cum enim dixisset: Est puer unus hic qui habet quinque panes hordeaceos et duos pisces; adiunxit etiam ipse: Sed hec quid sunt inter tantos? Hoc est dicere, nisi forte nos camus et emamus in omnem hanc turbam escas. Ex qua uniuersa uarietate uerborum, rerum autem sententiarumque  concordia satis apparet, salubriter nos doceri, nichil querendum in uerbis nisi loquentium uoluntatem, cui demonstrande inuigilare debent omnes ueredici [ueridici] narratores cum de homine, uel de angelo, uel de Deo aliquid narrant. Horum enim uoluntas uerbis promi potest, ne de ipsa aliquid inter se discrepent. Sane pretermittere non oportet hoc loco, intentum et ad cetera que talia forte occurrerint facere lectorem, quia Lucas dixit quinquagenos iussos esse discumbere; Marcus uero et quinquagenos [et centenos], quod hic ideo non mouet, quia anus partem dixit, alter totum. Qui enim de centenis retulit, hoc retulit quod ille pretermisit. Nihil itaque contrarium est. uerumtamen si alius de quinquagenis tantum commemoraret, alius tantum de  centenis, ualde uideretur esse contrarium, nec facile dignosceretur, utrumque dictum esse, unum autem ab altero, alterum [utrumque dictum esse unum, aut ab altero alterum] ab altero esse commemoratum, et tamen attentius consideratum, inueniri debuisse quis non fateatur? Hoc ideo dixi, quia existunt sepe aliqua eiusmodi, que parum intendentibus et temere iudicantibus contraria uideantur, et non sint.



CAPUT CLIX. Quomodo Mattheus Marco congruat de uirga, quam secundum Mattheum dicit Dominus non ferendam; secundum Marcum autem solam ferendam; ex eodem libro de Consensu euangelistarum II.

Solet item queri, quomodo Mattheus et Lucas commemorauerunt dixisse Dominum discipulis, ut nec uirgam ferrent, cum dicat Marcus: Et precepit  eis ne quid tollerent in uia, nisi uirgam tantum; et sequatur etiam ipse non peram, non panem, neque in zona es: ut ostendat in eodem loco uersari narrationem suam, in quo et illorum qui dixerunt nec uirgam ferendam. Quod ita soluitur ut intelligamus sub alia significatione dictam uirgam, que secundum Marcum ferenda est, et sub alia illam que secundum Mattheum et Lucam non est ferenda, sicut sub alia significatione intelligitur tentatio, de qua dictum est: Deus neminem tentat; et sub alia qua dictum est: Tentat uos Dominus Deus uester, ut sciat si diligitis eum; illa seductionis est, hec probationis. Sicut iudicium aliter accipitur, de quo dictum est: Qui bene fecerunt in resurrectionem uite, qui male fecerunt in resurrectionem iudicii; et aliter, de quo dictum  est: Iudica me, Deus, et discerne causam meam de gente non sancta. Illud enim iudicium damnationis est, hoc discretionis. Et multa alia sunt uerba que non habent unam significationem; sed diuersis locis congruenter posita, diuerso modo intelliguntur, et aliquando cum expositione dicuntur, ut est illud: Nolite, pueri, effici sensibus, sed malitia paruuli estote, ut sensibus perfecti sitis. Hoc enim breuiter clausa sententia dici potuit. Nolite esse pueri, sed estote pueri; et illud: Si quis putat se sapientem esse in uobis, in hoc seculo, stultus fiat ut sit sapiens. Quid enim aliud dixit, quam, non sit sapiens ut sit sapiens? Aliquando autem clause ita dicuntur, ut exerceant inquirentem; ut est quod ait ad  Galatas: Inuicem onera uestra portate, et sic implebitis legem Christi. Qui enim putat se aliquid esse cum nichil sit, seipsum seducit: opus autem suum probet unusquisque, et sic [tunc] in semetipso habebit gloriam et non in altero; unusquisque enim onus proprium portabit. Nisi oneris nomen sub diuersis significationibus acceperis, proculdubio putabis, eumdem sibi in loquendo esse contrarium, et hoc in una sententia, tam uicine positis uerbis, qui cum paulo ante diceret: Alter alterius onera portate, postea dixit: Unusquisque proprium onus portabit. Sed alia sunt onera participande infirmitatis, alia reddende rationis Deo de actionibus nostris. Illa cum fratribus sustentanda communicantur, hec propria ab unoquoque portantur: ita et uirga intelligitur  spiritaliter, de qua dicebat Apostolus, In uirga ueniam ad uos; et corporaliter qua utimur, siue ad equum, siue ad aliquid aliud opus fuerit, ut interim omittam et alias huius nominis figuratas significationes. Utrumque ergo accipiendum est a Domino Apostolis dictum, et ut nec uirgam ferrent, et ut non nisi uirgam ferrent. Cum enim secundum Mattheum diceret eis: Nolite possidere aurum, neque argentum, neque pecuniam in zonis uestris; non peram in uia, neque duas tunicas, neque calciamenta, neque uirgam, continuo subiecit: Dignus est enim operarius cibo suo. Unde satis ostendit cur eos hec possidere ac ferre noluerit, non quod necessaria non sint sustentationi huius uite, sed quia sic eos mittebat, ut eis hec deberi demonstraret ab illis ipsis, quibus  Euangelium credentibus annuntiarent, tanquam stipendia militantibus, tanquam fructum uinee plantatoribus, tanquam lac gregis pastoribus. Unde Paulus dicit: Quis militat suis stipendiis unquam? Quis plantat uineam, et de fructu eius non edit? Quis pascit gregem, et de lacte gregis non percipit? Hinc enim loquebatur de his que necessaria sunt predicatoribus Euangelii. Unde paulo post dicit: Si nos uobis spiritalia seminauimus, magnum est si uestra carnalia metamus? Si alii potestati uestre participant, non magis nos? sed non usi sumus hac potestate. Unde apparet hec non ita precepisse Dominum, tanquam euangeliste uiuere aliunde non debeant, quam eis prebentibus quibus annuntiant Euangelium: alioquin contra hoc preceptum fecit  idem Apostolus, qui uictum de manuum suarum laboribus transigebat, ne cuiquam grauis esset: sed potestatem dedisse in qua scirent sibi ista deberi. Cum autem a Domino aliquid imperatur, nisi fiat inobedientie culpa est. Cum autem potestas datur, licet cuique non uti, etiam quam de suo iure [licet cuique non uti et tanquam de suo iure] cedere. Hec ergo loquens Dominus discipulis, id agebat quod ipse Apostolus paulo post apertius ita explicat: Nescitis quoniam qui in templo operantur, que de templo sunt edunt; qui altari deseruiunt, altari compartiuntur? Sic et Dominus ordinauit his qui Euangelium annuntiant, de Euangelio uiuere; ego autem horum nichil usus sum. Cum itaque dicit, ita Dominum ordinasse,  se autem usum non esse, utique ostendit utendi potestatem datam, non impositam seruiendi necessitatem. Hoc ergo ordinans Dominus quod eum ordinasse dicit Apostolus, qui Euangelium annuntiant de Euangelio uiuere, illa Apostolis loquebatur, ut securi non possiderent, neque portarent huic uite necessaria, nec magna nec minima. Ideo posuit, nec uirgam: ostendens a fidelibus suis, omnia 111 deberi ministris suis nulla superflua requirentibus, ac per hoc addendo: Dignus est enim operarius cibo suo, prorsus aperuit et illustrauit, unde et quare hec omnia loqueretur. Hanc ergo potestatem uirge nomine significauit, cum dixit, ne quid tollerent in uia, nisi uirgam tantum, potuit enim etiam sic breuiter dici, Nihil necessariorum uobiscum feratis, nec  uirgam tantum [nec uirgam, nisi uirgam tantum]: ut illud quod dictum est, nec uirgam, intelligatur, nec minimas quidem res: quod uero adiunctum est, nisi uirgam tantum, intelligatur, quia per potestatem a Domino acceptam, que uirge nomine significata est, etiam que non portantur non deerunt. Utrumque ergo Dominus dixit, sed quia non utrumque unus euangelista commemorauit, putatur ille qui uirgam sub alia significatione positam tollendam dixit, ei qui uirgam rursus aliud significantem non tollendam dixit, esse contrarius; sed iam ratione reddita non putetur. Sic et calciamenta, cum dicit Mattheus, in uia non esse portanda, curam prohibet, qua ideo portanda cogitantur ne desint [ut non desint]. Hoc et de duabus tunicis intelligendum est, ne quisquis eorum preter eam quam [qua] esset indutus, aliam  portandam putaret sollicitus, ne opus esset eum illa ex potestate posse accipere [aliam portandam putaret, sollicitus ne opus esset cum ex illa potestate posset accipere]. Proinde Marcus; dicendo calciari eos sandaliis uel soleis, aliquid hoc calciamentum mystice significationis habere admonet, ut pes neque tectus sit, neque nudus ad terram, id est ne occultetur Euangelium, nec terrenis commodis innitatur. Et quod non portari, uel haberi duas tunicas; sed expressius indui prohibet, dicens, Et ne induerentur duabus tunicis; quid eos monet, nisi non dupliciter, sed simpliciter ambulare? Ita Dominum [omnia] dixisse nullo modo dubitandum est, partim proprie, partim figurate; sed euangelistas alia istum alia illum inseruisse scriptis suis, quedam uero  eadem, uel duos, uel tres eorum quoslibet, uel omnes quatuor posuisse; nec sic tamen omnia esse conscripta, que ab illo seu dicta, seu facta sunt. Quisquis autem putat non potuisse Dominum in uno sermone quedam figurate, quedam proprie ponere eloquia, cetera eius inspectet [inspiciat], uidebit quam hoc temere atque inerudite arbitretur. Potest enim iste, ut unum aliquid dicam quod animo interim occurrit, quoniam monet ut non sciat sinistra quid faciat dextra, et ipsas eleemosynas, et quidquid illic aliud precipit figurate accipiendum putare. Sane rursus admoneo quod oportet meminisse lectorem, ne tali admonitione sepissime indigeat, aliis atque aliis sermonum suorum locis Dominum  multa iterasse, que alibi iam dixerat, ne forte ipsorum locorum ordo, cum [uel] ex alio euangelista non conuenerit, alicui eorum hinc putet esse contrarium, cum intelligere debeat iterum alibi dici, quod iam alibi dictum erat, nec tantum de dictis, uerumetiam de factis obseruari debere. Nihil enim prohibet hoc idem iterum factum credere, calumniari autem Euangelio; dum non credit, iterum factum, quod iterum fieri non potuisse nemo conuincit, sacrilege uanitatis est.



CAPUT CLXX. De eo quod Mattheus et Marcus dicunt: Post sex dies factum; Lucas dicit, post octo; ex eodem libro II de Consensu Euangelistarum.

Sequitur Mattheus: Amen dico uobis, sunt quidam de hic stantibus, qui non gustabunt mortem donec uideant Filium hominis uenientem in regno suo.  Et post dies sex, assumpsit iehsu Petrum, et Iacobum, et Ioannem fratrem eius, et duxit illos in montem excelsum seorsum, etc., usque ad illud, ubi ait: Nemini dixeritis uisionem, donec Filius hominis a mortuis resurgat. Hec uisio Domini in monte orantibus Petro, Iacobo et Ioanne, ubi etiam de celo, isti [illi] testimonium paterne uocis perhibitum est, a tribus euangelistis eodem ordine memoratur, et ad easdem omnino sententias: sed cetera secundum genera locutionum diuersa, sine ulla sententiarum diuersitate, que multis locis superius demonstrauimus, uideri a legentibus possunt. Quod autem Marcus post sex dies factum dicit, sicut Mattheus, Lucas autem post octo, non contemnendi sunt, si quos mouet, sed ratione reddita instruendi. Dies enim quando enuntiamus  dicentes, Post tot dies; aliquando non annumeramus eum in quo loquimur, et eum quo res ipsa futura est quam prenuntiamus uel pollicemur; sed medios post quos reuera plenos atque integros, illud futurum est. Hoc fecit Mattheus et Marcus, excepto eo die quo hec loquebatur [Iesu], et illo quo exhibuit memoratam in monte uisionem, medios dies intuentes dixerunt: Post sex dies, quod ille annumeratis finalibus, id est, primo atque ultimo, dixit, Post octo dies, eo loquendi modo, quo pars pro toto commemoratur. Item quod Lucas ait de Moyse et Elia: Factum est cum discederent ab illo, ait Petrus ad Iesum: Preceptor, bonum est nobis hic esse, etc. Non debet putari contrarium ei, quod Mattheus Marcusque ita coniunxerunt Petrum hoc suggessisse,  quasi adhuc Moyses et Elias cum Domino loquerentur. Non enim expresserunt quod tunc, sed tacuerunt potius, quod iste addidit, illis discedentibus, hoc Petrum de tribus tabernaculis faciendis Domino suggessisse. Addidit etiam Lucas, intrantibus illis in nubem factam esse uocem de nube, quod illi non dixerunt, sed nec contradixerunt.



CAPUT CLXXI. De alabastro unguenti; quomodo non repugnet Mattheo et Marco dicentibus: Ante biduum Pasche; Ioannes qui dicit: Ante sex dies; ex eodem libro II de Consensu Euangelistarum.

Cum esset iehsu in Bethania, in domo Simonis Leprosi, accessit ad eum mulier habens alabastrum  unguenti pretiosi, et effudit super caput ipsius recumbentis, etc., usque ad illud, ubi ait: Dicetur et quod hec fecit in memoriam eius. Nunc iam de muliere atque unguento pretioso, quod in Bethania gestum est consideremus. Lucas enim, quamuis simile factum commemoret, nomenque conueniat eius apud quem conuiuabatur Dominus ; tamen [quia] non est contra naturam uel contra morem hominum, ut, si potest unus homo habere nomina duo, multo magis possint, et unum nomen habere homines duo. Potius credibile est alium fuisse illum Simonem, non leprosum, in cuius domo, hoc in Bethania gerebatur. Nam nec Lucas, in Bethania rem gestam dicit quam narrat; et quamuis non commemoret ciuitatem aut castellum ubi  factum sit, tamen non uidetur in eodem loco uersari eius narratio. Nihil itaque aliud intelligendum arbitror, nisi non quidem aliam fuisse mulierem, que peccatrix tunc accessit ad pedes Iesu, et osculata est, et lauit lacrymis, et tersit capillis, et unxit unguento; cuius Dominus, adhibita similitudine de duobus debitoribus, ait dimissa esse peccata multa, quoniam dilexit multum; sed eamdem Mariam bis hoc fecisse, semel scilicet, quod Lucas narrauit, cum primo accedens cum illa humilitate et lacrymis meruit peccatorum remissionem. Nam et Ioannes quamuis non sicut Lucas quemadmodum factum esset narrauerit, tamen ipsam Mariam commendans commemorauit, cum [iam] de Lazaro resuscitando cepisset loqui, antequam ueniret 112 in Bethaniam,  quod idem ibi ita narrat: Erat autem quidam, inquit, languens Lazarus a Bethania, de castello Marie et Marthe, sororis eius; Maria autem erat que unxit Dominum unguento, et tersit pedes eius capillis suis, cuius frater Lazarus infirmabatur. Hoc dicens Ioannes attestatur Luce, qui [hoc] in domo Pharisei cuiusdam Simonis factum esse narrauit. Iam Maria itaque hoc fecerat. Quod autem in Bethania rursus fecit aliud est, quod ad Luce narrationem non pertinet, sed pariter narratur a tribus, Ioanne scilicet, Mattheo, Marco. Inter istos igitur tres Mattheum, Marcum et Ioannem quemadmodum hoc conueniat attendamus, de quibus non [est] dubium, quod eamdem rem narrant gestam in Bethania, ubi etiam discipuli, quod omnes tres commemorant murmurauerunt aduersus mulierem, tanquam de  perditione pretiosissimi unguenti. Quod ergo Mattheus et Marcus, caput Domini unguento perfusum dicunt, Ioannes autem pedes, regula illa ostenditur non esse contrarium, quam demonstrauimus, cum de quinque panibus pasceret turbas. Ibi enim quia non defuit qui et quinquagenos et centenos discubuisse commemoraret, cum alius quinquagenos dixerit, non potuit uideri contrarium; potuisset autem, si alius centenos tantum posuisset, sicut alius quinquagenos, et tamen debuit inueniri utrumque factum esse. Quo exemplo [nos] informari oportuit, sicut illic admonui, etiam ubi singuli euangeliste commemorant utrumque factum intelligere. Proinde et hic non solum caput, sed et pedes Domini accipiamus perfudisse  mulierem, nisi forte, quoniam Marcus fracto alabastro perfusum caput commemorat, tam quisque absurdus et calumniosus est, ut aliquid in uase fracto neget remanere potuisse, unde etiam pedes perfunderet. Sed cum [iste] contenderit sic esse fractum, ut nichil ibi residui remaneret, nitens aduersus ueritatem Euangelii, quanto melius et religiosius contendit alius, non esse ita fractum, ut totum effunderet nitens pro ueritate Euangelii; ille autem calumniator si tam pertinaciter cecus est, ut euangelistarum concordiam de alabastro fracto frangere conetur; prius accipiat perfusos pedes, antequam illud fractum esset, ut in integro remaneret; unde etiam caput perfunderetur, ubi fractura illa totum effunderet. A capite quippe nobis ordinate consuli  agnoscimus, sed ordinate etiam nos a pedibus ad caput ascendimus. Cetera facti huius nullam mihi uidentur habere questionem. Quod enim alii dicunt discipulos murmurasse, de unguenti effusione pretiosi, Ioannes autem Iudam commemorat, et ideo quia fur erat, manifestum puto esse discipulorum nomine eumdem Iudam significatum, locutione illa, quam de Philippo in quinque panibus insinuauimus, plurali numero pro singulari usurpato. Potest etiam intelligi, quod et alii discipuli aut senserint hoc, aut dixerint, aut eis Iuda dicente persuasum sit, atque omnium uoluntatem Mattheus et Marcus etiam uerbis expresserint; [sed] Iudas propterea dixerit, quia fur erat, ceteri uero propter pauperum curam; Ioannem [autem] de solo illo id commemorare uoluisse,  cuius ex hac occasione furandi consuetudinem credidit intimandam.



CAPUT CLXXII. De hora Dominice passionis, quemadmodum non inter se dissentiant Marcus qui dicit, hora tertia, et Ioannes qui dicit, hora quasi sexta, ex libro III de Consensu euangelistarum, titulo XIII.

Si igitur hora quasi sexta, Pilato sedente pro tribunali, traditus est crucifigendus Iudeis, quomodo hora tertia crucifixus est, sicut uerba Marci quidam non intelligentes putauerunt? Prius enim qua hora crucifigi potuerit uideamus; deinde uidebimus cur hora tertia crucifixum dixit Marcus: Hora erat quasi sexta, cum traditus est crucifigendus, Pilato sedente  pro tribunali. Non enim plena sexta erat, sed quasi sexta, id est peracta quinta, et aliquid  quid etiam de sexta esse ceperat. Nunquam autem isti dicerent quinta et quadrans, aut quinta trienna [et triens], aut quinta et semis, aut aliquid huiusmodi. Habent enim istum morem Scripture, ut a parte totum ponant, maxime in temporibus, sicut de octo illis diebus post quos eum dicunt ascendisse in montem, quorum medios intuens Mattheus et Marcus dixerunt post sex dies, presertim quia tam moderate idem Ioannes locutus est, ut non diceret sexta, sed quasi sexta. Quod si ita non diceret, sed tantummodo sextam diceret, possemus nos intelligere, quemadmodum loqui Scripture solent  a parte totum, ut peracta quinta, et inchoata sexta, gererentur hec que narrantur, in crucifixione Domini  nostri, donec completa sexta, illo pendente fierent tenebre, quibus tres euangeliste attestantur Mattheus, Marcus et Lucas. Queramus iam consequenter cur dixerit Marcus, cum commemorasset quod crucifigentes eum, diuiserunt uestimenta eius, mittentes sortem [sortes] super eis, quis quid tolleret, et secutus adiunxerit: Erat autem hora tertia, et crucifixerunt eum. Iam certe dixerat: Et crucifigentes eum, diuiserunt uestimenta eius, sic etiam ceteri attestantur, quod, eo crucifixo, uestimenta diuisa sunt. Si [ergo] eius rei geste tempus uoluit commemorare Marcus, sufficeret dicere: Erat autem hora tertia; utquid adiunxit: Et crucifixerunt eum; nisi quia uoluit aliquid recapitulando significare, quod queritur [quesitum] inueniretur, cum scriptura  ipsa illis temporibus legeretur, quibus uniuerse Ecclesie notum erat, qua hora Dominus ligno suspensus sit, unde posset huiusmodi error corrigi, uel mendacium refutari. Sed quia sciebat a militibus suspensum Dominum, non a Iudeis, sicut Ioannes apertissime dicit, occulte ostendere uoluit eos magis crucifixisse, qui clamauerunt ut crucifigeretur, quam illos qui ministerium principi suo secundum suum officium prebuerunt. Intelligitur ergo fuisse hora tertia cum clamauerunt Iudei, ut Dominus crucifigeretur, et ueracissime demonstratur, tunc eos crucifixisse, quando clamauerunt, maxime quia nolebant uideri se hoc fecisse; propterea eum Pilato tradiderant, quod eorum uerba satis indicant secundum Ioannem. Cum enim dixisset eis Pilatus: Quam  accusationem affertis aduersus hominem hunc? Responderunt et dixerunt ei: Si non esset hic malefactor, non tibi tradidissemus eum. Dixit ergo eis Pilatus: Accipite eum uos, et secundum legem uestram iudicate eum. Dixerunt Iudei, Nobis non licet interficere quemquam. Quod ergo maxime uideri fecisse nolebant, hoc eos hora tertia fecisse Marcus ostendit, uerissime indicans magis fuisse Domini necatricem linguam Iudeorum, quam militum manus. Facile autem uidebit qui sine impietatis duritia uoluerit attendere quam opportuno loco Marcus hoc de tertia hora posuerit, ut quisque ibi recordaretur, qua hora Iudei crucifixerant Dominum, qui uolebant in Romanos, uel principes, uel milites, transferre ipsum facinus, ubi factum ministrorum militum  commemoratum est. Ait enim: Et crucifigentes eum diuiserunt 113 uestimenta eius, mittentes sortes super eis, quis quid tolleret. Qui hoc, nisi milites, sicut Ioannes manifestat? Ergo, ne quisquam cogitationem tanti criminis auersus a Iudeis, in milites illos conuerteret: Erat autem, inquit, hora tertia, et crucifixerunt eum; ut illi eum potius crucifixisse inueniantur, quos hora tertia, ut crucifigeretur, clamare potuisse diligens inquisitor inueniet cum aduerterit hoc quod a militibus factum est, hora sexta factum est [esse], quanquam non desint qui Parasceue quam Ioannes commemorauit, dicens, Erat autem Parasceue hora quasi sexta, hora diei [horam diei tertiam] tertia uelint intelligi, qua sedit Pilatus  pro tribunali, ut eadem tertia completa uideatur, quando crucifixus est, atque illo iam pendente in ligno, alie tres hore peracte sint, et tradiderit Spiritum ut ab ea hora qua defunctus est, id est, diei sexta, tenebre fierent usque ad horam nonam. Dicunt enim, die quidem illo, quem dies sabbati sequebatur, Parasceuen fuisse pasche Iudeorum, quod ab eodem sabbato inciperent azyma, sed tamen uerum pascha quod iam in passione Domini gerebatur, non Iudeorum, sed Christianorum cepisse preparari, id est, parasceuen habere hora nona [ab hora noctis nona], in eo quod Dominus a Iudeis occidendus preparabatur. Parasceue quippe interpretatur preparatio. Ab illa ergo nona hora noctis, usque ad eius crucifixionem, occurrit hora parasceue sexta,  secundum Ioannem, et hora diei tertia secundum Marcum, ut non Marcus illam horam recordatam recapitulando commemorauerit, qua clamauerunt Iudei, Crucifige, crucifige, sed eam prorsus horam tertiam dixerit, qua Dominus est crucifixus in ligno. Quis fidelis non huic faueat solutioni questionis, si modo possit aliquis articulus coniici ab hora nona noctis unde cepisse parasceuen pasche nostre, id est, preparationem mortis Christi congruenter intelligamus? Si enim dicamus eam cepisse quando a Iudeis apprehensus est Dominus, adhuc noctis prime partes erant: si quando ad domum perductus est soceri Caiphe, ubi et auditus est a principibus sacerdotum, adhuc gallus non cantauerat, quod ex Petri negatione colligimus, que cum iam audiretur  facta est: si autem quando Pilato traditus est, iam mane fuisse apertissime scriptum est. Restat ergo ut intelligamus, tunc cepisse istam parasceuen pasche, id est, preparationem mortis Domini, quando responderunt omnes principes sacerdotum, apud quos primo audiebatur, et dixerunt, Reus est mortis, quod apud Mattheum et Marcum inuenitur, ut recapitulando intelligantur de Petri cognitione [negatione], postea dixisse, quod antea factum erat. Non enim absurde coniicitur eo tempore, quando  reum mortis pronuntiauerunt, nonam horam noctis esse potuisse. Ex qua hora usque ad horam qua sedit Pilatus pro tribunali, quasi sexta hora fuit, non diei, sed parasceues, id est, preparationis immolationis Domini, quod uerum Pascha est, ut plena  sexta eiusdem parasceues, que plena diei tertia occurrebat, Dominus suspenderetur in ligno. Siue ergo hoc potius intelligendum eligatur, siue Marcus tertiam horam recoluerit, eamque maxime ad condemnationem Iudeorum in Domini crucifixione commemorare uoluerit qua intelliguntur clamare potuisse ut crucifigeretur, ut ipsos potius crucifixisse acciperemus, quam eos quorum manibus suspensus in ligno est, sicut ille centurio magis accessit ad Dominum quam illi amici quos misit: proculdubio questio soluta est de hora dominice passionis, que maxime solet et contentiosorum concitare impudentiam, et infirmorum imperitiam perturbare.



CAPUT CLXXIII. De duobus latronibus quomodo impari relatu Mattheus ac Marcus sententia non discrepant, de Consensu Euangelistarum lib. III.

Sequitur Mattheus et dicit: Idipsum autem et latrones qui fixi erant [crucifixi] cum eo improperabant ei. Nam [Nec] Marcus discrepat, hoc idem dicens aliis uerbis, Lucas autem potest putari repugnare, nisi genus locutionis satis usitatum non obliuiscamur. Ait Lucas: Unus autem de his qui pendebant latronibus, blasphemabat eum dicens, Si tu es Christus, saluum fac temetipsum et nos; et sequitur idem ipse atque ita contexit: Respondens autem alter increpabat eum, dicens: Neque tu times Deum, quod in eadem damnatione es? et nos quidem iuste  , hic uero nichil mali gessit: et dicebat ad Iesum: Domine, memento mei cum ueneris in regnum tuum. Et dicit illi iehsu: Amen dico tibi, hodie mecum eris in paradiso. Quomodo ergo, sicut Mattheus dixit [dicit], Latrones qui fixi erant [crucifixi] cum eo improperabant ei; uel sicut Marcus dicit: Et qui cum eo crucifixi erant conuiciabantur ei? quandoquidem unus eorum conuiciatus est secundum Luce testimonium, alter compescuit eum, et in Deum credidit, nisi intelligamus Mattheum et Marcum breuiter perstringentes hunc locum, pluralem numerum pro singulari posuisse, sicut [et] in Epistola ad Hebreos legimus pluraliter dictum, Clauserunt ora leonum, cum solus Daniel significari intelligatur, et pluraliter dictum, Secti  sunt, cum solo Esaia tradatur [cum de solo Esaia tradatur]. In psalmo etiam quod dictum est: Astiterunt reges terre, et principes conuenerunt in unum: pluralem numerum pro singulari positum, in Actibus apostolorum exponitur. Nam reges propter Herodem, principes propter Pilatum intellexerunt, qui testimonium eius psalmi adhibuerunt. Sed quia et pagani solent calumniari Euangelium, uideant quemadmodum locuti sunt auctores eorum Phedras, Medeas, Clytemnestras, cum singule fuerint. Quid autem usitatius, uerbi gratia, quam ut dicat aliquis, Et rustici mihi insultant, etiam si unus insultet. Tunc enim esset contrarium quod Lucas denuo manifestauit, si illi dixissent ambos latrones conuiciatos Domino; ita enim non posset sub numero plurali unus intelligi.  Cum uero dictum est latrones, uel qui cum eo crucifixi erant, nec additum est ambo: non solum si ambo fecissent, posset hoc dici, sed etiam quia unus hoc fecit, potuit usitato locutionis modo per pluralem numerum [singularis] significari.



CAPUT CLXXIu. Decies Dominum apparuisse post resurrectionem euangeliste tradunt, ex eodem libro.

Inuenimus itaque apud quatuor euangelistas decies commemoratum Dominum uisum esse ab hominibus post resurrectionem: semel, ad monumentum mulieribus; iterum, eisdem regredientibus a monumento in itinere; tertio, Petro; quarto, duobus euntibus in castellum; quinto, pluribus in Hierusalem, ubi  non erat Thomas; sexto, ubi uidit eum Thomas; septimo, ad mare Tiberiadis; octauo, in monte Galilee secundum Mattheum; nono, quod dicit Marcus, nouissime recumbentibus, quia iam non erant in terra cum illo conuiuaturi; decimo, in ipso die, non in terra iam, sed eleuatum in nube, cum in celum ascenderet: quod Marcus et Lucas commemorant; Marcus quidem post illud quod eis discumbentibus apparuit, ita continuans ut diceret: Et Dominus quidem, postquam locutus est eis, assumptus est in celum; Lucas autem pretermissis omnibus per quadraginta dies agi ab illo cum discipulis potuerunt, illi primo diei resurrectionis eius, quando in Hierusalem 114 pluribus apparuit, coniungit tacite nouissimum diem quo ascendit in celum, ita narrans: Eduxit autem illos foras in Bethaniam,  et eleuatis manibus suis, benedixit eis, et factum est cum benediceret eis, efferebatur in celum [recessit ab eis et ferebatur in celum]. uiderunt ergo eum preter quod in terra uiderant, etiamdum ferretur in celum. Totiens ergo in Euangelicis libris commemoratur ab omnibus uisus antequam ascendisset in celum; in terra scilicet nouies, et in ere semel ascendens. Sed non omnia scripta sunt, sicut Ioannes fatetur. Crebra enim erat eius cum illis conuersatio per dies quadraginta priusquam ascendisset in celum, non tamen eis per omnes quadraginta dies continuis apparuerat. Nam post diem primum resurrectionis eius, alios octo dies interuenisse dicit Ioannes, post quos eis rursus apparuit, tertio autem ad mare Tiberiadis, fortassis continuo consequenti die. Nihil  enim repugnat, et deinde quando uoluit, constituens eis quod et ante predixerat eos in Galilee montem precedere [ut eos in Galilee montem precederet], atque omnino per illos quadraginta dies quotiens uoluit, quibus uoluit, quemadmodum uoluit, sicut Petrus dicit quando eum Cornelio et his qui cum illo fuerant predicabat. Qui simul, inquit, manducauimus et bibimus cum illo posteaquam resurrexit a mortuis per dies quadraginta. Non quod quotidie per dies quadraginta cum illo manducassent et bibissent: nam erit contrarium Ioanni qui octo illos dies interposuit, quibus eis uisus non est, ut tertio manifestaretur ad mare Tiberiadis. Inde iam etiam si quotidie illis uisus et cum illis conuiuatus est, nichil repugnat, et fortasse ideo dictum est per quadraginta  dies. Qui quater deni sunt in mysterio, uel totius mundi, uel totius temporalis seculi, quia et illi primi decem dies, in quibus erant illi octo dies, a parte totum possunt more Scripturarum non dissone computari. Conferatur ergo et quod ait apostolus Paulus, utrum nichil afferat questionis: Resurrexit, inquit, tertio die secundum Scripturas, et apparuit Cephe. Non dixit, primo apparuit Cephe; nam esset contrarium quod primo mulieribus apparuisse in Euangelio legitur. Postea, inquit, duodecim: quibuslibet, qua hora libet, ipso tamen resurrectionis die; deinde apparuit plusquam quingentis fratribus simul, siue isti cum illis undecim erant congregati, clausis ostiis propter metum Iudeorum, unde cum exiisset  Thomas, uenit ad eos iehsu, siue post octo illos dies quandolibet; nichil habet aduersi. Postea, inquit, apparuit Iacobo: non tunc autem primum accipere debemus uisum esse Iacobo, sed aliqua propria manifestatione singulariter. Deinde apostolis omnibus, nec illis tunc primum, sed iam ut familiarius conuersaretur cum eis usque ad diem ascensionis sue. Nouissime autem omnium, inquit, quasi auortiuo [abortiuo] apparuit et mihi, sed hoc iam de celo post non paruum tempus ascensionis sue. Nunc iam uideamus quod distuleramus, cuius mysterii gratia secundum Mattheum et Marcum resurgens ita mandauerit: Precedam uos in Galileam, ibi me uidebitis: quod et sic completum est, tamen post multa completum est, cum sic mandatum sit, quanquam sine  preiudicio necessitatis, ut aut hoc solum, aut hoc primum exspectaretur fieri debuisse. Proculdubio ergo quoniam uox est ista non Euangeliste narrantis, quod ita factum sit, sed angeli ex mandato Domini, et ipsius postea Domini, Euangeliste autem narrantis, sed quod ita ab angelo, et a Domino dictum sit prophetice dictum accipiendum est; Galilea namque interpretatur, uel transmigratio, uel reuelatio. Prius itaque secundum transmigrationis significationem, quid aliud occurrit intelligendum, Precedit uos in Galileam, ibi eum uidebitis; nisi quia Christi gratia de populo Israël transmigratura erat ad Gentes? quibus apostoli predicantes Euangelium nullo modo crederentur, nisi eis ipse Dominus uiam in cordibus hominum prepararet, et hoc intelligitur, Precedet  uos in Galileam. Quod autem gaudentes mirarentur, disruptis et euictis difficultatibus aperiri sibi ostium in Domino per illuminationem fidelium, hoc intelligitur, Ibi eum uidebitis, id est, ibi membra eius inuenietis, ibi uiuum corpus eius in his quos [qui uos] susceperint agnoscetis; secundum illud autem quod Galilea interpretatur reuelatio, non iam in forma serui intelligendum est, sed in illa in qua equalis est Patri quam promisit apud Ioannem dilectoribus suis cum diceret; Et ego diligam eum et ostendam meipsum illi. Non utique secundum id quod iam uidebant, et quod etiam resurgens cum cicatricibus, non solum uidendum, sed etiam tangendum postmodum ostendit, sed secundum illam ineffabilem lucem qua illuminat omnem hominem uenientem in hunc mundum,  secundum quam lucet in tenebris, et tenebre eum non comprehenderunt. Illuc precessit [Illuc nos], unde ad nos ueniens non recessit, et quo nos precedens non deseruit: illa erit reuelatio tanquam uera Galilea; cum similes ei erimus, ibi eum uidebimus sicuti est. Ipsa erit etiam beatior transmigratio ex isto seculo in illam eternitatem, si eius precepta sic amplectamur ut ad eius dextram segregari mereamur. Tunc enim ibunt sinistri in combustionem eternam, iusti autem in uitam eternam. Hinc illuc transmigrabunt, et eum uidebunt quomodo non uident impii. Tolletur enim impius ut non uideat claritatem Domini, et impii lumen non uidebunt. Hec est autem, inquit, uita eterna, ut cognoscant te unum  uerum Deum, et quem misisti Iesum Christum, sicut in illa eternitate cognoscetur, quo seruos perducet per formam serui, ut liberi contemplentur formam Domini.



CAPUT CLXXu. Quod in tribus actiue, in Ioannis autem Euangelio dona contemplatiue uirtutis eluceant idoneis dignosceret, quia non perfecte, sed ex parte sit, ideo sic manebit donec ueniat, ex libro de Consensu euangelist. Iu.

Discipulis etiam insufflando dedit Spiritum sanctum, ne ipse Spiritus qui Trinitati consubstantialis et ceternus est, tantummodo Patris esse non etiam Filii Spiritus putaretur. Postremo suas oues Petro amanti [se], eumque amorem ter confitenti commendans dicit, eumdem Ioannem sic se uelle manere donec ueniat,  ubi etiam mihi uidetur alto docuisse mysterio istam ipsam Ioannis euangelicam dispensationem, qua in lucem liquidissimam uerbi sublimiter fertur, ubi Trinitatis equalitas et incommutabilitas uideri potest, et qua maxime proprietate distet a ceteris homo cuius susceptione uerbum caro factum est, perspicue cerni cognoscique non posse, nisi cum ipse Dominus uenerit, ideo sic manebit donec ueniat. Manebit autem nunc in fide credentium, tunc autem facie ad faciem contemplandum erit cum apparuerit uita nostra, et nos cum ipso apparebimus in gloria. Quisquis autem arbitratur homini uitam istam mortalem adhuc agenti posse contingere, ut dimoto atque discusso omni nubilo phantasiarum corporalium atque carnalium, serenissima incommutabilis ueritatis luce potiatur,  et mente penitus a consuetudine uite huius alienata, illi constanter et indeclinabiliter bereat, nec quid querat nec quis querat intelligit. Credat ergo potius sublimi auctoritati minimeque 115 fallaci, quandiu sumus in corpore peregrinari nos a Domino et ambulare per fidem, nondum per speciem, ac sic perseueranter retinens atque custodiens fidem, spem et caritatem, intendat in specie ex pignore quod sancti Spiritus accepimus, qui nos docebit [docet] omnem ueritatem, cum Deus qui suscitauit Iesum Christum a mortuis uiuificabit et mortalia corpora nostra per inhabitantem Spiritum eius in nobis. Prius autem quam uiuificetur hoc quod mortuum est, propter peccatum proculdubio corruptibile est, et aggrauat animam; et si quando a uita  excedit hanc nebulam qua tegitur omnis terra, id est, hanc carnalem caliginem, qua tegitur omnis uita terrena, tanquam rapida coruscatione perstringitur, et in suam infirmitatem redit, uiuente desiderio quo rursus erigatur, nec sufficiente munditia qua figatur, et quanto quisque hoc magis potest, tanto maior est; quanto autem minus, tanto minor. Si autem nichil adhuc tale mens hominis experta est, in qua tamen habitat Christus per fidem, instare debet minuendis finiendisque cupiditatibus huius seculi moralis uirtutis actione, tanquam in comitatu trium illorum euangelistarum cum mediatore Christo ambulans; eumque qui Filius Dei semper est, propter nos filium hominis factum, ut sempiterna uirtus eius et diuinitas  nostre infirmitati et mortalitati contemperata de nostro nobis in se atque ad se faceret uiam, cum magne spei letitia fideliter teneat. Ne peccet, a rege Christo regatur; si forte peccauerit, ab eodem sacerdote Christo expietur, atque ita in actione bone conuersationis et uite nutritis pennis, gemine dilectionis, tanquam duabus alis ualidis euectus a terris, ab eodem ipso Christo uerbo illuminetur, uerbo quod In principio erat, et uerbum apud Deum erat, et uerbum Deus erat; etsi per speculum et in enigmate, longe tamen sublimius ab omni similitudine corporali. Quapropter quamuis in illis tribus actiue, in Ioannis autem Euangelio dona contemplatiue uirtutis eluceant eis qui hec [hoc] dignoscere sunt idonei, tamen et hoc Ioannis, quoniam ex parte est,  sic manebit donec ueniat quod perfectum est. Et alii quidem datur per Spiritum sermo sapientie, alii sermo scientie secundum eumdem Spiritum; alius diem Domino sapit, alius de pectore Domini liquidius aliquid bibit, alius leuatus usque ad tertium celum ineffabilia uerba audit: omnes tamen quandiu sunt in corpore peregrinantur a Domino, et omnibus bone spei fidelibus in libro uite scriptis seruatur quod dictum est: Et ego diligam eum, et ostendam meipsum illi. uerumtamen in hac peregrinatione, quantum in rei huius intelligentia quisque profecerit, tanto magis caueat diabolica uitia, superbiam et inuidentiam; meminerit hoc ipsum Euangelium Ioannis, quam multo amplius erigit ad contemplationem ueritatis, tam multo amplius precipere de dulcedine  caritatis. Et quia [illud] preceptum uerissimum ac saluberrimum est: Quanto magnus es, tanto humilia te in omnibus; qui euangelista Christum longe ceteris altius commendat, apud eum discipulis pedes lauat.



CAPUT CLXXuI. De eo quod ait: Nemo nouit Filium nisi Pater, ex libro I Questionum Euangelii.

Cum diceret, Nemo nouit Filium nisi Pater, non dixit, Et cui uoluerit Pater reuelare, quemadmodum cum diceret, Nemo nouit Patrem nisi Filius, addidit, Et cui uoluerit Filius reuelare. Quod non ita intelligendum est, quasi Filius a nullo possit cognosci nisi a Patre solo, Pater autem non solum a Filio, sed etiam ab eis quibus reuelauerit Filius; sic enim potius  dictum est, ut intelligamus et Patrem, et ipsum Filium per Filium reuelari, quia ipse est menti nostre lumen, ut quod postea intulit, Et cui uoluerit Filius reuelare, non Patrem tantum, sed etiam Filium accipias. Ad totum enim quod dixit illatum est, uerbo enim suo se Pater declarat [ipse Pater declaratur]. uerbum autem, non solum id quod per uerbum declaratur, sed etiam seipsum declarat.



CAPUT CLXXuII. De pueris sedentibus in foro, et clamantibus ad illos qui nec humiliari cum Ioanne nec cum Christo gaudere uoluerunt, ubi que sit uera ciborum parcimonia  pulcherrime docet, ex libro II Questionum Euangelii.

De pueris sedentibus in foro et ad inuicem clamantibus, conuerso ordine ad proposita respondit. Nam quod ait, Lamentauimus et non plorastis, ad Ioannem pertinet, cuius abstinentia a cibis et potu luctum penitentie significabat. Quod autem ait, Cantauimus tibiis et non saltastis, ad ipsum Dominum [pertinet], qui utendo cum ceteris cibo et potu letitiam regni figurabat. At illi nec humiliari cum Ioanne, nec cum Christo gaudere uoluerunt, dicentes illum demonium habere, istum uoracem et ebriosum, et amicum publicanorum et peccatorum. Quod autem subiungit, Et iustificata est sapientia ab omnibus filiis suis, ostendit filios sapientie intelligere,  nec in abstinendo, nec in manducando esse iustitiam, sed in equanimitate tolerandi inopiam et temperantiam per abundantiam, non se corrumpendi atque opportune sumendi uel non sumendi ea quorum non usus sed concupiscentia reprehendenda est. Non enim interest omnino quid alimentorum sumas, ut succurras necessitati corporis, dummodo congruas in generibus alimentorum his cum quibus tibi uiuendum est. Neque quantum sumas multum interest, cum uideamus aliorum stomachum citius satiari, et eos tamen illi ipsi paruo quo satiantur ardenter et intolerabiliter, et omnino turpiter inhiare; alios autem plusculo quidem satiari, sed tolerabilius inopiam perpeti, et uel ante horam positas epulas, si id in tempore aut opus sit, aut necesse sit, cum tranquillitate  aspicere, neque tangere. Magis ergo interest, non quid uel quantum alimentorum pro congruentia hominum atque persone sue, et pro sue ualetudinis necessitate, quis capiat, sed quanta felicitate et serenitate animi careat, cum his uel oporteat, uel etiam necesse est carere, ut illud in animo Christiani compleatur [compleat] quod Apostolus dicit: Scio et minus habere, scio et abundare, ubique in omnibus [in omnibus et in omnibus] imbutus sum, et satiari, et esurire, et abundare, et penuriam pati, omnia possum in eo qui me confortat; et illud; Neque si manducauerimus abundabimus, neque si non manducauerimus egebimus; et illud: Non est enim regnum Dei esca et potus, sed iustitia et pax, et gaudium. Et quia solent homines multum gaudere  de carnalibus epulis, addidit, in Spiritu sancto. Iustificatur 116 ergo [etiam] sapientia ab omnibus filiis suis, qui intelligunt utendis terrenis tempora opportuna esse debere, facilitatem uero carendi talibus, et amorem fruendi eternis, non uariari oportere per tempora, sed perpetuo retineri.



CAPUT CLXXuIII. De uoracitate, etiam in uilissimis cibis, ex libro III de Doctrina Christiana.

Quisquis autem rebus pretereuntibus restrictius utitur quam sese habent mores eorum cum quibus uiuit, aut temperans, aut superstitiosus est  . Quisquis  uero sic eis utitur, ut metas et consuetudines bonorum inter quos uersatur excedat, aut aliquid significat, aut flagitiosus est; in omnibus enim talibus non usus rerum, sed libido [utentis] in culpa est. Quid igitur locis, et tempori, et pars [temporibus personisque] conueniat diligenter attendendum est, ne temere flagitia reprehendamus. Fieri enim potest ut sine aliquo uitio cupedie [cupidinis] uel uoracitatis pretiosissimo cibo sapiens utatur, insipiens autem infedissima gule flamma in uilissimum ardescat, et sanius quisque maluerit more Domini pisce uesci, quam lenticula more Esau nepotis Abraham, aut hordeo more iumentorum. Non enim propterea continentiores nobis sunt plereque bestie, quia uilioribus utuntur escis, nam in omnibus  huiuscemodi rebus, non ex earum rerum natura quibus utimur, sed ex causa utendi et modo appetendi, uel probandum est, uel improbandum quod facimus.



CAPUT CLXXIX. De impossibilitate ieiunandi sub presentia sponsi, ubi duo ieiunia probat, unum tribulationis et aliud gaudii: ex lib. II Quest. Euang.

Ieiunium aut in tribulatione est, aut in gaudio. In tribulatione ad propitiandum Deum pro peccatis, in gaudio uero cum tanto minus delectant carnalia, quanto spiritalium maior sagina est. Cum ergo Dominus interrogatus esset cur discipuli eius non ieiunarent, de utroque ieiunio respondit. Namque ad illud quod in tribulatione ieiunari solet, pertinet quod  ait, Filios sponsi tunc ieiunaturos, cum ablatus ab eis fuerit sponsus. Tunc enim desolabuntur, et in merore ac luctu erunt, donec eis per Spiritum sanctum gaudia consolatoria retribuantur, quo dono percepto, etiam ieiunii alterum genus, quod fiet per letitiam iam renouati in uitam spiritalem, conuenientissime celebrabunt, quod antequam accipiant, dicit eos tanquam uetera uestimenta, quibus inconuenienter nouus pannus assuitur, id est, aliqua particula doctrine que ad noue uite temperantiam pertinet, quia si hoc fiat, et ipsa doctrina quodammodo scinditur, cuius particula que ad ieiunium ciborum ualet importune traditur, cum illa doceat generale ieiunium non a concupiscentia ciborum tantum, sed ab omni letitia temporalium delectationum. Cuius quasi  pannum, id est, partem aliquam que ad cibos pertinet, dicit non oportere hominibus, adhuc ueteri consuetudini deditis, impertiri, quia et illinc quasi conscissio uidetur fieri, et ipsi uetustati non conuenit. Dicit etiam similes eos esse ueteribus utribus, quos uino nouo, id est spiritalibus preceptis, facilius disrumpi quam id posse contineri dicit. Erunt autem iam utres noui cum post ascensum Domini desiderio consolationis eius, orando et sperando innouantur [innouabantur]. Tunc enim acceperunt Spiritum sanctum, quo impleti, cum omnium qui de diuersis gentibus aderant linguis loquerentur, dicti sunt musto pleni, nouum enim uinum iam nouis utribus uenerat.



CAPUT CLXXX. De homine qui descendebat a Ierusalem in Iericho; ex libro II Questionum Euangelii.

Homo quidam descendebat a Ierusalem in Iericho. Ipse Adam intelligitur in genere humano. Ierusalem ciuitas pacis, illa celestis, a cuius beatitudine lapsus est. Iericho luna interpretatur, et significat mortalitatem nostram, propter quod nascitur, crescit, senescit et occidit. Latrones, diabolus et angeli eius, qui eum spoliauerunt immortalitate, et plagis impositis peccata suadendo reliquerunt semiuiuum, quia ex parte qua potest intelligere et cognoscere Deum uisus [uiuus] est homo; ex parte qua peccatis contabescit et premitur, mortuus est, et ideo semiuiuus dicitur. Sacerdos autem et leuita, qui eo uiso preterierunt,  sacerdotium et ministerium ueteris Testamenti significant, que non poterant prodesse ad salutem. Samaritanus custos interpretatur, et ideo ipse Dominus significatur hoc nomine. Alligatio uulnerum est cohibitio peccatorum; oleum consolatio spei bone, propter indulgentiam datam ad reconciliationem pacis; uinum exhortatio ad operandum feruentissimo spiritu. Iumentum eius est caro in qua ad nos uenire dignatus est. Imponi iumento est in ipsam incarnationem Christi credere. Stabulum est Ecclesia ubi reficiuntur uiatores de peregrinatione in eternam patriam redeuntes. Altera dies est post resurrectionem Domini. Duo denarii sunt uel duo precepta caritatis, quam per Spiritum sanctum acceperunt apostoli ad euangelizandum ceteris, uel promissio uite presentis et future. Secundum enim duas  promissiones dictum est: Accipiet in hoc seculo septies tantum, in futuro seculo uitam eternam consequetur. Stabularius ergo est apostolus. Quod supererogat, aut illud consilium quod ait: De uirginibus autem preceptum Domini non habeo, consilium autem do; aut quod etiam manibus suis operatus est ne infirmorum aliquem in nouitate Euangelii grauaret, cum ei liceret pasci ex Euangelio.



CAPUT CLXXXI. Quod Martha excipiens illum in domo sua, significat Ecclesiam ut nunc est, Maria uero ut erit in futuro; ex lib. II Quest. Euang.

Quod Martha excepit illum in domum suam, significat Ecclesiam que nunc est, excipientem Dominum in cor suum; Maria soror eius, que sedebat ad  pedes Domini, et audiebat uerbum eius, significat eamdem Ecclesiam, sed in futuro seculo, ubi cessans ab opere ministerioque indigentie sola sapientia perfruetur. Martha ergo occupata est circa multum ministerium, quia nunc talibus operibus exercetur Ecclesia. Quod autem queritur quod se soror eius non adiuuet, occasio datur sententie Domini, qua ostendit istam Ecclesiam sollicitam esse et turbari circa plurima, cum sit unum necessarium, ad quod per ministerii huius merita peruenitur. Mariam uero dicit optimam partem elegisse que non auferetur ab ea, et ideo intelligitur optima, quia et per hanc ad illam tenditur, et non auferetur: illa uero ministerii quamuis sit bona, tamen auferetur, quando indigentia cui ministratur transierit.



S. EUGYPPII ABBATIS AFRICANI THESAURUS Ex S. Augustini operibus. Tomus posterior.



CAPUT CLXXXII. 1 De illo qui media nocte petiit ab amico tres panes; ex libro II Questionum Euangeliorum.

Amicus ad quem uenitur media nocte, ut accommodet tres panes, utique ad similitudinem ponitur, secundum quam quis Deum rogat, in media tribulatione constitutus, ut ei tribuat intelligentiam Trinitatis, qua presentis uite consoletur labores; sed comparatio est a minore. Si enim amicus homo surgit de lecto, et dat non amicitia, sed tedio compulsus, quanto magis dat Deus qui sine tedio largissime donat quod petitur! sed ad hoc se peti uult ut capaces donorum eius fiant qui petunt. In tribus autem panibus etiam illud significatur, unius esse substantie Trinitatem. Amicus autem quem dicit ille  qui petit uenisse de uia, et non se habere quod ponat ante illum, intelligitur hominis appetitus, qui debet obtemperare rationi: seruiebat autem consuetudini temporali, quam uiam uocat, propter omnia per tempus transeuntia; conuerso autem homine ad Deum, etiam ille appetitus a consuetudine reuocatur: sed si non consolatur interius gaudium de doctrina spiritali, qua creatoris Trinitas predicatur, magne angustie sunt in homine, quem premit erumna mortalis, cum ab his que foris delectant precipitur abstinentia, et intus non est refectio de letitia doctrine Saluatoris, et ipsa [ista] angustia est media nox, qua cogitur uehementer instare petendo, ut accipiat tres panes. Quod autem ei dicitur de intus iam ostium clausum esse puerosque eius cum eo  esse in cubili, significat tempus famis uerbi, cum intelligentia clauditur; et illi qui Euangelicam sapientiam, tanquam panem erogantes, per orbem terre predicauerunt, pueri patris familias, iam sunt in secreta quiete cum Domino. Et tamen orando efficitur ut accipiat desiderans intellectum, ab ipso Deo, etiam si homo desit per quem sapientia predicetur.



CAPUT CLXXXIII. De pane et pisce et ouo; ex libro II Questionum Euangeliorum.

De pane et pisce et ouo, quibus contraria posuit lapidem, serpentem, scorpionem. Intelligitur panis caritas, propter maiorem appetitum, et tam necessarium, ut sine illa cetera nichil sint, sicut sine pane mensa inops: cui contraria est cordis duritia, quam  lapidi comparauit. Piscis autem intelligitur fides inuisibilium, uel propter aquam baptismi, uel quia de  inuisibilibus locis capitur; quod etiam fides huius mundi fluctibus circumlatrata non frangitur, recte pisci comparatur; cui contrarium posuit serpentem propter uenena fallacie, que etiam primo homini male suadendo preseminauit. In ouo intelligitur spes; ouum enim nondum est spes perfecta [fetus perfecus], sed fouendo speratur; cui contrarium posuit scorpionem, cuius aculeus uenenatus retro timendus est; sicut spei contrarium est retro respicere, cuius [cum] spes futurorum in ea que ante sunt se extendat.



CAPUT CLXXXIu. De id quod ait discipulis: Nolite in sublime extolli, et de hydropico, uel de muliere recuruata; ex libro II Questionum Euangeliorum.

Cum diceret discipulis non debere haberi sollicitudinem  de cibis, ait: Et nolite in sublime extolli. Primo enim hec ad necessitatem implendam homo querit; cum autem hec abundauerint, incipit et superbire de talibus. Tale est hoc, ac si se uulneratus quis iactet quia habet multa emplastra in domo, cum hoc illi bonum esset, ut uulnera non haberet, et ne uno quidem indigeret emplastro. Congruenter hydropicum animali quod cecidit in puteum comparauit, humore enim laborabat; sicut illam mulierem quam decem et octo annis alligatam dixerat, et ab eadem alligatione soluebat, comparauit iumento quod soluitur ut ad aquam ducatur. Hydropem autem recte comparamus diuiti auaro; sicut enim ille quanto magis abundat humore inordinato, tanto amplius sitit, sic iste quanto est copiosior diuitiis  quibus non bene utitur, tanto ardentius talia concupiscit; illam uero ita morbo incuruatam ut se erigere non posset, anime terrenis opinionibus debilitate atque oppresse, ita ut diuina cogitare non ualeant.



CAPUT CLXXXu. De uillico quem Dominus eiiciebat de uillicatu; ex eodem libro II Questionum Euangeliorum.

In uillico quem Dominus eiiciebat de uillicatu, et laudauit eum quod in futurum sibi prospexerit, non omnia debemus ad imitandum sumere. Non enim aut domino [nostro] facienda est in aliquo fraus, ut de ipsa fraude eleemosynas faciamus: aut eos a quibus recipi uolumus in tabernacula eterna, tanquam debitores Dei et Domini nostri fas est intelligi, cum iusti et sancti significentur hoc loco, qui eos introducant  in tabernacula eterna, qui necessitatibus suis terrena bona communicauerint, de quibus etiam dicit:  Quod si quis alicui eorum calicem aque frigide dederit, tantum in nomine discipuli, non perdet mercedem suam, sed etiam e contrario dicuntur iste similitudines, ut intelligamus si laudari potuit ille a Domino cui fraudem faciebat, quanto amplius placeant Domino Deo qui secundum eius preceptum illa opera faciunt. Sicut etiam de iudice iniquitatis qui interpellabatur a uidua comparationem duxit ad iudicem Deum, cui nulla ex parte iudex iniquus conferendus est. Quod autem de centum cadis olei quinquaginta scribi fecit a debitore, et de centum choris tritici octoginta, ad nichil aliud ualere arbitror, nisi ut ea que similiter in sacerdotes atque in leuitas Iudeus quisque operatur, in Christi Ecclesia abundet iustitia eius super scribarum et Phariseorum,  ut cum illi decimas darent, isti dimidias dent, sicut non de fructibus, sed de ipsis bonis suis fecit Zacheus aut certet, duplicet [aut certe duplicet decimam, aut duas] decimas dando, superet impendia Iudeorum. Mammona uero iniquitatis ob hoc [ideo] a Domino appellata est ista pecunia quam possidemus ad tempus, quia mammona diuitie interpretantur, nec sunt iste diuitie nisi iniquis, qui in eis constituunt spem atque copiam beatitudinis sue: a iustis uero cum hec possidentur, est quidem ista pecunia, sed non sunt [tamen] illis diuitie nisi celestes et spiritales, quibus indigentiam suam spiritaliter supplentes, exclusa egestate miserie, beatitudinis copia ditabuntur.



CAPUT CLXXXuI.  2 De illo qui in tecto et qui in agro, et uxore Loth; ex libro II Questionum Euangeliorum.

Quid est quod dicit Dominus: Qui fuerit in tecto, et uasa eius in domo, non descendat tollere illa? In tecto est, qui excedens carnalia, tanquam in aura libera spiritaliter uiuit. uasa eius in domo sunt sensus carnales, quibus ad inuestigandam ueritatem que intellectu capitur multi utentes, penitus errauerunt. Huius ergo spiritalis uiri iam uasa ista uacant in domo, quia mente corpori supereminens, per aciem intelligentie tanquam in tecto positus, perspicuitate sapientie ueluti celo apertissimo fruitur. Caueat ergo iste, ne in die tribulationis rursus uita carnali, que per sensus corporis pascitur, delectatus, ad uasa huiusmodi tollenda descendat. Quid est  quod dictum est: Similiter et qui in agro fuerit, non redeat retro? qui operatur in Ecclesia et, sicut Paulus et Apollo, plantat et rigat, non respiciat spem secularem cui renuntiauit. Quid significauit uxor Loth? eos qui in tribulatione retro respiciunt, et se a spe diuine promissionis auertunt: et ideo statua salis facta est, ut admonendo homines ne hoc faciant, tanquam condiat cor eorum, ne sint fatui.



CAPUT CLXXXuII. De duobus in lecto, et duabus molentibus, et duobus in agro.

Qui sunt illa nocte duo in lecto, et due molentes in unum, et duo in agro, de quibus omnibus binis singuli assumentur et singuli relinquentur? Tria genera  hominum hic uidentur significari: Unum eorum qui otium et quietem eligunt, neque negotiis secularibus, neque negotiis ecclesiasticis occupati; que illorum quies lecti nomine significata est: alterum eorum qui in plebibus constituti reguntur a doctioribus, agentes ea que sunt huius seculi, quos et feminarum nomine significauit, quia consiliis, ut dixi, peritorum regi eos [eis] expedit, et molentes dixit, propter temporalium negotiorum orbem atque circuitum, quas tamen in unum molentes dixit, in quantum de ipsis rebus et negotiis suis prebent usibus Ecclesie: tertium eorum qui operantur in Ecclesie ministerio tanquam in agro Dei, de qua agricultura Apostolus loquitur. In his ergo tribus generibus bina sunt rursus genera hominum in singulis,  et pro robore suarum uirium discernuntur. Cum enim omnes ad Ecclesie membra pertinere uideantur, adueniente tamen tentatione tribulationis, et ex illis qui sunt in otio, et ex illis qui sunt in negotiis seculi, et ex illis qui Deo ministrant in Ecclesia, alii qui [aliqui] permanent, alii qui [aliqui] cadunt. Qui permanent assumuntur, qui cadunt relinquuntur; ergo unus assumetur, et unus relinquetur, non quasi de duobus hominibus dictum est, sed de duobus generibus affectionum, in singulis generibus trium professionum. In illa ergo nocte dixit, in illa tribulatione, ad ipsa tria genera que assumuntur arbitror pertinere, etiam tria illa nomina uirorum sanctorum, quos solos liberaturos Ezechiel propheta pronuntiat, Ne Daniel et Iob.  uidetur enim Ne pertinere ad eos per quos Ecclesia regitur, sicut per illum in aquis arca gubernata est que figuram gestabat Ecclesie. Daniel autem qui elegit celibem uitam, id est, nuptias terrenas contempsit, ut, sicut dicit Apostolus, Sine sollicitudine uiueret, cogitans que sunt Dei, genus eorum significat qui sunt in otio, sed tamen fortissimi in tentationibus, ut possint assumi. Iob autem quia et uxorem habuit, et filios, et amplas terrenarum rerum copias, ad illud genus pertinet cui molendinum deputatum est, sed tamen ut sint fortissimi in tentationibus, sicut ille fuit: non enim aliter assumi poterunt [potuerunt]. Nec puto alia esse genera hominum quibus constat Ecclesia, quam ista tria, habentia binas differentias, propter assumptionem et  relictionem, quamuis in singulis multe studiorum uoluntatumque diuersitates, ad concordiam tamen unitatemque concurrentes possint inueniri.



CAPUT CLXXXuIII. De iudice iniquo quem uidua interpellabat; ex libro Questionum Euangeliorum.

Quid est quod ad semper orandum et non deficiendum de iudice iniquo uoluit parabolam ponere, qui, cum Deum non timeret et hominem non reuereretur, uidue tamen assiduis interpellationibus cessit, ut eam uindicaret ne sibi ab illa tedium fieret? nam hoc est quod ait, Ne ueniens suggillet me. Quoniam parabolas Dominus aut secundum similitudinem aliquam ponit, sicut de seruo illo, cui Dominus dimisit  quod ratione reddita debere inuentus est, et ipse conseruo suo dilationem saltem dare noluit; et de feneratore, qui, cum duobus debitoribus donasset quod debebant, ab eo plus dilectus est cui plus donauit; et de homine qui habebat duos filios, maiorem in agro sibi propinquantem, minorem autem in longinquo luxuriantem; et innumerabilia huiusmodi. De his enim in quantum similia sunt, ducitur intellectus eius rei cui adhibentur [ad mysterium] insinuande aut requirende [ueritatis]: aut ex ipsa dissimilitudine aliquid probat, ueluti est illud, quod si fenum agri quod hodie est, et cras in clibanum mittitur, Deus sic uestit, quanto magis uos modice fidei? Ad hoc genus pertinet etiam illud, quod de seruo ait cui dominus denuntiauerat ut a uillicatu remoueretur:  fraudem quippe ille fecit domino suo, ut, falsatis chirographis, debitoribus eius quantum commodum uisum est relaxaret. Neque ullo modo nos Dominus ut sibi fraudem faciamus hortatur, sed si qui fraudando sibi prouidit in posterum, laudatum eum dicit a Domino, quanto maiore alacritate sibi prouidere debent in eternam uitam quibus ut iuste operentur iubetur amicos facere de mammona iniquitatis, quod suo loco expositum est. Ad hoc genus pertinet et ille qui, non propter amicitiam, sed ut tedio careret, iam dormiens excitatur, ut tres panes commodet amico suo. Si enim ille molestia compulsus dedit, quanto magis Deus, qui, suos seruos diligens, ut petamus hortatur, dabit bona poscentibus se? Itaque illud superius genus his uerbis adiungi potest,  Sicut illud ita et illud; hoc autem posterius his uerbis: Si illud, quanto magis illud? aut si non illud, quanto minus illud? sed alicubi obscure, alicubi aperte ista ponuntur. Hic ergo iniquus iudex, non ex similitudine, sed ex dissimilitudine adhibitus est, ut ostenderet Dominus quanto certiores esse debeant qui Deum perseueranter rogant fontem iustitie atque misericordie , cum apud iniquissimum iudicem, usque ad effectum implendi desiderii, ualuerit perseuerantia deprecantis. Ipsa uero uidua potest habere similitudinem Ecclesie, quod desolata uidetur, donec ueniat Dominus, qui tamen in secreto etiam nunc curam eius gerit. Si autem mouetur, cur electi Dei se uindicari deprecentur, quod etiam in Apocalypsi  Ioannis de martyribus dicitur, cum apertissime moneamur ut pro nostris inimicis et persecutoribus oremus; intelligendum est eam uindictam esse iustorum, ut omnes mali pereant: pereunt autem duobus modis, aut conuersione ad iustitiam, aut amissa per supplicium potestate, qua nunc aduersus bonos, quandiu hoc ipsum bonis expedit, uel temporaliter aliquid ualent. Itaque etiam si omnes homines conuerterentur ad Deum, inter quos sunt etiam inimici pro quibus iubemur orare, diabolus tamen, qui operatur in filiis diffidentie, remaneret in seculi fine damnandus: 3 quem finem iusti cum uenire desiderant, quamuis pro inimicis suis orent, tamen non absurde uindictam desiderare dicuntur.



CAPUT CLXXXIX. De eo quod dictum est: Orate ne fiat fuga uestra hieme uel sabbato.

Orate ne fiat fuga uestra hieme, uel sabbato, id est, ne impedimento aliquo detineamini, quia et hieme imbribus, uel frigore, et sabbato, in quo proficisci non licebat, impediebatur quis ab itinere; uel aliud, ne in tristitia aut letitia rerum temporalium quis inueniatur in die illa.



CAPUT CXC. De camelo per foramen acus transituro; ex libro II Questionum Euangeliorum.

Quid est quod ait: Facilius est camelum per foramen acus transire, quam diuitem intrare in regnum Dei? Diuitem hic appellat cupidum rerum temporalium,  et de talibus superbientem. His diuitibus contrarii sunt pauperes spiritu, quorum est regnum celorum. Nam eo manifestatur omnes cupidos, etiamsi facultatibus huius mundi careant, ad hoc genus diuitum quod est reprehensum pertinere, quia postea dixerunt qui audiebant: Et quis poterit saluus fieri? cum incomparabiliter maior turba pauperum, uidelicet intelligentes in eo numero deputari etiam illos qui, quanquam talia non habeant, tamen habendi cupiditate rapiuntur. Sensus est autem, facilius Christum pati pro dilectoribus seculi, quam dilectores seculi ad Christum posse conuerti. Cameli autem nomine se intelligi uoluit, quia humiliatus onera sustulit. In quo enim manifestius intelligitur quam in ipso quod scriptum est: Quanto magnus es, humilia te in  omnibus. Per acum autem punctiones significat, per punctiones dolores in passione susceptos. Foramen ergo acus dicit angustias passionis. Quod autem ait, Que impossibilia sunt apud homines possibilia sunt apud Deum, non ita accipiendum est, quod cupidi et superbi, qui nomine illius diuitis significati sunt, in regnum celorum sint intraturi cum suis cupiditatibus et superbia, sed possibile est Deo ut per uerbum eius, sicut etiam factum esse et quotidie fieri uidemus, a cupiditate temporalium ad caritatem eternorum, et a perniciosa superbia ad humilitatem saluberrimam conuertantur.



CAPUT CXCI. De eo quod scriptum est de Domino: Finxit se longius ire, ubi multipliciter disputat pro ueris significationibus  contra mendacium; ex eodem libro II Questionum Euangeliorum.

De eo quod scriptum est de Domino, Finxit se longius ire, non ad mendacium pertinet; non enim omne quod fingimus mendacium est, sed quando id fingimus quod nichil significat, tunc est mendacium: cum autem fictio nostra refertur ad aliquam significationem, non est mendacium, sed aliqua figura ueritatis, alioquin omnia que a sapientibus et sanctis uiris, uel etiam ab ipso Domino figurate dicta sunt, mendacia deputabuntur, quia secundum usitatum intellectum non subsistit ueritas in talibus dictis. Non enim homo qui habuit duos filios, quorum minor, accepta parte patrimonii sui, profectus est in regionem  longinquam, et cetera que in illa narratione contexuntur, ita dicuntur, tanquam uere fuerit quisquam homo qui hoc in filiis suis duobus aut passus sit, aut fecerit. Ficta sunt ergo ista ad rem quamdam significandam, tam longe alteque maiorem, et tam incomparabiliter differentem, ut per illum fictum hominem Deus uerus intelligatur. Sicut autem dicta, ita etiam facta finguntur sine mendacio ad aliquam rem significandam, unde est etiam illud eiusdem Domini, quod in fici arbore fructum quesiuit, eo tempore quo illa poma nondum essent. Non est enim dubium illam inquisitionem non fuisse ueram; quiuis enim hominum sciret, si non diuinitate, uel tempore, poma illam arborem non habere. Fictio igitur que ad aliquam ueritatem refertur figura est; que non  refertur, mendacium est. Quid ergo significat quod se ire Dominus longius finxit, cum comitaretur discipulis, exponens eis sanctas Scripturas, utrum ipse esset ignorantibus? quid putamus, nisi quia hospitalitatis officio ad suam cognitionem peruenire posse homines intimauit? ut cum longius ipse ab hominibus abscesserit super omnes celos, tamen ita cum eis sit qui hec exhibent seruis eius, ut cum dicere ceperint: Domine, quando te uidimus hospitem et adduximus? tanquam eum scilicet qui longe abscesserat; respondeat ille: Cum uni ex minimis meis fecistis, mihi fecistis. Tenet ergo Christum, ne longius ab illo eat, quisquis catechizatus uerbo in omnibus bonis ei qui se catechizat communicat, sicut Apostolus dicit: Communicet qui catechizatur uerbo ei qui se  catechizat in omnibus bonis. Et alio loco, cum dixisset: Necessitatibus sanctorum communicantes, statim subiecit: Hospitalitatem sectantes. Et isti enim catechizati erant uerbo, cum eis exponeret Scripturas, et quia hospitalitatem sectati sunt, eum quem in ipsa expositione Scripturarum non cognouerunt, in panis fractione cognoscunt. Non enim auditores legis iusti sunt apud Deum, sed factores legis iustificabuntur. Euangelista dicens: Ipse autem se finxit longius ire, etiam ipsum uerbum posuit, quo mendaces nimium delectantur, ut impune mentiantur, quasi mendacium sit omne quod fingitur, cum ueraciter aliud ex alio significandi causa tam multa fingantur. Si ergo nichil aliud significasset iehsu in eo quod longius se ire finxit, merito iudicaretur esse mendacium.  Porro autem si bene intelligatur, et ad id quod uoluit significare referatur, inuenitur esse mysterium. Alioquin erunt cuncta mendacia que propter quamdam rerum significandarum similitudinem, cum gesta non sint, tanquam gesta narrantur. Unde est illa de duobus unius hominis filiis, maiore qui mansit apud patrem suum, et minore qui longe peregrinatus est, tam prolixa narratio. In quo genere fingendi humana etiam dicta uel facta irrationabilibus animantibus et rebus sensu carentibus homines addiderunt, ut eiusmodi fictis narrationibus, sed ueracibus significationibus quod uellent commendatius intimarent. Nec apud auctores tantum secularium litterarum, ut apud Horatium, mus loquitur muri, et mustela  uulpecule: ut per narrationem fictam ad id quod agitur uerax significat o referatur; unde et Aesopi tales fabulas ad eum finem relatas nullus tam ineruditus fuit, qui putaret appellanda mendacia; sed et in litteris quoque sacris, sicut in libro Iudicum, ligna sibi regem requirunt, et loquuntur ad oleam, et ad ficum, et ad uitem, et ad rubum: quod totum utique fingitur, ut ad rem que intenditur ficta quidem narratione, non mendaci tamen, sed ueraci significatione ueniatur. Hec dixi propter quod scriptum est de Iesu, Et ipse finxit se longius ire, ne quisquam ex hoc uerbo, sicut Priscillianiste, licitum uolens habere mendacium, insuper etiam Christum contendat fuisse mendacem. Quisquis autem uult intelligere illud fingendo, quid prefigurauerit, attendat  quid agendo perfecerit. Longius namque postea profectus super omnes celos, non tamen deseruit discipulos suos. Propter hoc significandum futurum diuinitus factum, ad presens illud est humanitus fictum, 4 et ideo significatio uerax in illa est fictione premissa, quia in hac profectione illius est significationis ueritas subsecuta. Ille igitur contendat Christum mentitum esse fingendo, qui negat eum quod significauit impleuisse faciendo. Non est ergo mendacium cum silendo absconditur uerum, sed cum loquendo promitur falsum. Iacob autem quod matre fecit auctore, ut patrem fallere uideretur, si diligenter et fideliter attendatur, non est mendacium, sed mysterium: que si mendacia dixerimus, omnes etiam parabole ac figure significandarum quarumque  rerum, que non ad proprietatem accipiende sunt, sed in eis aliud ex alio est intelligendum, dicentur esse mendacia, quod absit omnino. Nam qui hoc putat tropicis etiam tam multis locutionibus omnibus potest hanc importare calumniam, ita ut et ipsa que appellatur , hoc est, de re propria ad rem non propriam uerbi alicuius usurpata translatio, posset ista ratione mendacium nuncupari. Cum enim dicimus fluctuare segetes, gemmare uites, floridam iuuentutem, niueam canitiem, proculdubio, fluctus, gemmas, florem, niuem, quia in his rebus non inuenimus in quas hec uerba aliunde transtulimus, ab istis mendacia putabuntur. Et petra Christus, et cor lapideum Iudeorum. Item leo Christus, et leo diabolus, et innumerabilia talia dicentur esse  mendacia. Quid quod hec tropica locutio usque ad eam peruenit que appellatur , ut dicatur abundare quod non est, dicatur dulce quod acidum est, lucus quod non luceat, parce quod non parcant? unde illud est in Scripturis sanctis: Si non in faciem benedixerit tibi, quod diabolus ait Domino, de sancto Iob, et intelligitur maledixerit, quo uerbo et Nabuthei fictum crimen a calumniantibus nominatum est. Dictum est enim quod benedixerit regi, hoc est, maledixerit. Hi omnes modi locutionum mendacia putabuntur, si locutio, uel actio figurata, in mendacio deputabitur. Si autem non est mendacium, quando ad intelligentiam ueritatis aliud ex alio significantia referuntur, profecto non solum  id quod fecit aut dixit Iacob patri ut benediceretur, sed neque illud quod Ioseph uelut illudendis locutus est fratribus, nec quod Dauid simulauit insaniam, nec cetera huiusmodi mendacia iudicanda sunt, sed locutiones actionesque prophetice, ad ea que uera sunt intelligenda referende: que propterea figuratis uelut amictibus obteguntur, ut sensum pie querentis exerceant, et ne nuda ac prompta uilescant. Quamuis que aliis locis aperte ac manifeste dicta didicimus, cum ea ipsa de abditis eruuntur, quodammodo in nostra cogitatione renouantur, et renouata dulcescunt, nec inuidentur discentibus quod his modis obscurantur, sed commendantur magis, ut quasi subtracta desiderentur ardentius, et inueniantur desiderata iucundius: tamen uera non falsa dicuntur,  quoniam uera non falsa significantur, seu uerbo, seu facto. Que significantur enim utique ipsa dicuntur: putantur autem mendacia quoniam non ea que uera significantur dicta intelliguntur, sed ea que falsa sunt dicta esse creduntur. Hoc ut exemplis fiat planius, id ipsum quod Iacob fecit attende. Hedinis certe pellibus membra contexit: si causam proximam requiramus, mentitum putabimus, hoc enim fecit ut putaretur esse qui non erat. Si autem hoc factum ad illud propter quod significandum reuera factum est referatur, per hedinas pelles peccata, per eum uero qui eis se operuit ille significatus est qui non sua, sed aliena peccata portauit. uerax ergo significatio nullo modo mendacium recte dici potest. Ut autem in facto ita et in uerbo. Nam  cum ei pater dixisset: Quis es tu, fili? ille respondit: Ego sum Esau primogenitus tuus. Hoc si referatur ad illos duos geminos, mendacium uidebitur, si autem illud propter quod significandum ista gesta dictaque conscripta sunt, ille est hic intelligendus in pore suo, quod est eius Ecclesia, qui de hac re loquens ait: Cum uideritis Abraham et Isaac et Iacob et omnes prophetas in regno Dei, uos autem expelli foras, et uenient ab oriente, et occidente, et aquilone, et austro, et accumbent in regno Dei: et ecce sunt nouissimi qui erant primi, et sunt primi qui erant nouissimi. Sic enim quodammodo minor maioris primatum frater abstulit, atque in se transtulit fratris. Cum igitur tam uera tamque ueraciter significentur, quid hic debet putari factum dictumue  mendaciter? Cum enim que significantur, non utique non sunt in ueritate, sed sunt seu preterita, seu presentia, seu futura, proculdubio uera significatio est nullumque mendacium. Sed aliquanto commendatius oportet ut dicam cur ista mihi uideatur tripartita ratio disputandi aduersus eos qui patronas mendaciis suis Scripturas uolunt adhibere diuinas, ut prius ostendamus nonnulla que ibi putantur esse, mendacia non esse, quod putantur, si recte intelligantur; deinde si qua ibi mendacia manifesta sunt, imitanda non esse; tertio contra omnes omnium opiniones, quibus uidetur ad uiri boni officium pertinere aliquando mentiri, omnimodo tenendum in doctrina religionis nullo modo esse mentiendum,  quandoquidem illa Petri et Barnabe simulatio, qua gentes iudaizare cogebant, merito reprehensa atque correpta [correcta] est, et ne tunc noceret, et ne posteris ad imitandum ualeret. Cum enim uidisset apostolus Paulus, quia non recte ingrediuntur ad ueritatem Euangelii, dixit Petro coram omnibus: Si tu cum sis Iudeus, gentiliter et non iudaice uiuis, quomodo gentes cogis indaizare? Id autem quod ipse fecit, ut quasdam obseruationes legitimas Iudaica consuetudine retinendo et agendo non se inimicum legi prophetisque monstraret, absit ut mendaciter eum fecisse credamus. De hac quippe re satis est eius nota sententia, qua fuerat constitutum nec iudeos qui tunc in Christum credebant prohibendos esse a paternis traditionibus, nec ad eas gentiles,  cum Christiani fierent, esse cogendos, ut illa sacramenta que diuinitus precepta esse constaret non tanquam sacrilegia fugerentur, nec tamen putarentur sic necessaria, iam Nouo Testamento reuelato, tanquam sine his quicunque conuerterentur ad Deum salui esse non possent. Erant enim qui hoc putabant atque predicabant, quamuis iam recepto Christi Euangelio, et eis simulate consenserant Petrus et Barnabas: ideoque cogebant gentes iudaizare. Id erat enim cogere, sic ea necessaria predicare, tanquam et recepto Euangelio nulla sine illis salus esset in Christo. Hoc error quorumdam putabat, hoc timor Petri simulabat, hoc libertas Pauli redarguebat. Quod ergo ait, Omnibus omnia factus sum, ut omnes lucrifacerem, compatiendo id fecit, non mentiendo.  Fit enim quisque tanquam ille cui uult subuenire, quando tanta misericordia subuenit, quanta sibi subueniri uellet si esset ipse in eadem miseria constitutus. Itaque fit, tanquam ille, non quia fallit illum, sed quia se cogitat sicut illum. Unde illud est eius apostoli quod iam supra commemoraui: Fratres, si preoccupatus 5 fuerit homo in aliquo delicto, uos qui spiritales estis instruite huiusmodi in Spiritu mansuetudinis, intendens te ipsum, ne et tu tenteris. Nam si propterea, quia dixit: Factus sum Iudeis tanquam Iudeus, et his qui sub lege erant tanquam sub lege, ideo putandus est mendaciter suscepisse legis ueteris sacramenta, debuit et Gentium idololatriam eodem modo mentiendo suscipere, quia dixit: Etiam his qui sine lege erant tanquam  sine lege se factum, ut eos lucrifaceret. Quod utique non fecit, non enim alicubi sacrificauit idolis aut adorauit ulla figmenta, ac non potius libere, tanquam martyr Christi, detestanda et uitanda monstrauit. Mendacium est quippe falsa significatio cum uoluntate fallendi: non est autem falsa significatio, ubi et si aliud ex alio significatur, uerum est tamen quod significatur, si recte intelligatur. Sunt quedam eiusmodi etiam Saluatoris in Euangelio, quia et ipse Dominus prophetarum propheta esse dignatus est. Talia sunt illa ubi de muliere que fluxum sanguinis patiebatur ait: Quis me tetigit? et de Lazaro: Ubi posuistis eum? Sic quippe interrogauit, quasi nesciens quod utique sciebat, ac per hoc nescire se  finxit, ut aliquid aliud illa uelut ignorantia sua significaret. Que significatio, quoniam uerax erat, mendacium profecto non erat. Eos namque significabant, siue illa sanguinis fluxum patiens, siue ille mortuus quatriduanus, quos etiam qui cuncta quodammodo sciebat nesciebat. Nam et illa typum gerebat plebis gentium, unde premissa fuerat prophetia: Populus quem non cognoui seruiuit mihi. Et Lazarus remotus a uiuentibus tanquam ibi iacebat per significatiuam similitudinem, ubi ille cuius uox est: Proiectus sum a facie oculorum tuorum. Et ideo tanquam nesciretur a Christo, et illa que fuerit, et iste ubi positus fuerit, uerbis interrogantis est figuratum, et omne uitatum ueraci significatione mendacium.



CAPUT CXCII.  De mendacii generibus octo; ex libro de Mendacio.

Primum genus est capitale mendacium longeque fugiendum, quod fit in doctrina religionis, ad quod mendacium nulla conditione quisquam debet adduci. Secundum, ut aliquem ledat iniuste, quod tale est ut et nulli prosit, et obsit alicui. Tertium, quod ita prodest alteri, ut obsit alteri, quamuis non ad immunditiam obsit corporalem. Quartum, quod fit sola mentiendi fallendique libidine, quod uerum [merum] mendacium est. Quintum, quod fit placendi cupiditate de suaui eloquio. His omnibus penitus et uitatis atque reiectis, sequitur sextum genus, quod et nulli obest, et prodest alicui, uelut si quispiam pecuniam alicuius iniuste tollendam, sciens ubi sit, nescire se mentiatur. Septimum, quod et nulli obest, et prodest  alicui, uelut si nolens hominem ad mortem quesitum prodere, mentiatur non solum iustum atque innocentem, sed et reum quia Christiane discipline sit ut neque de cuiusquam correptione desperetur, neque cuiquam penitendi aditus intercludatur. De quibus duobus generibus que solent habere magnam controuersiam, satis tractauimus, et quid nobis placeret ostendimus, ut suscipiendis incommoditatibus que honeste ac fortiter tolerantur, hec quoque genera deuitentur a fortibus, et fidelibus, et ueracibus uiris ac feminis. Non ergo mentiendum querenti ubi sit qui se fidei cuiuspiam commiserit, sed fortius respondendum: Nec prodam, nec mentiar. Fecit hoc episcopus quondam Tagastensis Ecclesie, Firmus nomine, firmior uoluntate. Nam cum ab eo quereretur  homo iussu imperatoris, per apparitores ab eo missos, quem ad se confugientem diligentia quanta poterat occultabat, respondit querentibus nec mentiri se posse, nec hominem prodere, passusque tam multa tormenta corporis , permansit in sententia. Deinde ad imperatorem ductus usque adeo miserabilis apparuit, ut ipse homini quem seruabat indulgentiam sine ulla difficultate impetraret. Quid hoc fieri potest fortius atque constantius? Octauum est genus mendacii quod et nulli obest, et ad hoc prodest, ut ab immunditia corporali aliquem tueatur. Non igitur mentiendum in doctrina pietatis, magnum enim scelus est, et primum genus detestabilis mendacii; non est  mentiendum secundo genere, quia nulli facienda est iniuria; non est mentiendum tertio genere, quia nulli cum alterius iniuria consulendum est; non est mentiendum quarto genere, propter mendacii libidinem, que per se ipsam uitiosa est; non est mentiendum quinto genere, quia nec ipsa ueritas fine placendi hominibus enuntianda est, quanto minus mendacium quod per seipsum, quia mendacium est, utique turpe est? Non est mentiendum sexto genere, neque enim recte etiam testimonii ueritas pro cuiusquam temporali commodo ac salute corrumpitur. Ad sempiternam uero salutem nullus ducendus est opitulante mendacio; non enim malis conuertentium moribus ad bonos mores conuertendus est, quia si erga illum faciendum est, debet etiam ipse conuersus  facere ergo alios, atque ita non ad bonos, sed ad malos mores conuertetur, cum hoc ei prebetur imitandum conuerso, quod ei prestitum est conuertendo. Neque septimo genere mentiendum est, non enim cuiusquam commoditas aut salus temporalis perficiende fidei preferenda est; nec si quisquam in recte factis nostris tam male mouetur, ut fiat etiam animo deterior, longeque pietate remotior, propterea recte facta deserenda sunt, cum id nobis precipue tenendum sit, quo uocare atque inuitare debemus quos sicut nosmetipsos diligimus, fortissimoque animo bibenda est apostolica illa sententia: Aliis quidem sumus odor uite in uitam, aliis odor mortis in mortem, et: Ad hec quis idoneus? Nec octauo genere mentiendum est, quia et in bonis castitas animi pudicitia  corporis, et in malis id quod ipsi facimus eo quod fieri sinimus maius est. In his autem octo generibus, tanto quisque minus peccat cum mentitur, quanto emergit ad octauum; tanto amplius, quanto mergit ad primum. Quisquis autem esse aliquod genus mendacii quod peccatum non sit putauerit, decipiet se ipsum turpiter, cum honestum se deceptorem arbitratur aliorum.



CAPUT CXCIII. Contra eos qui ad mentiendum uelut patrocinantia sibi de Scripturis exempla proponunt; ex libro contra Mendacium ad Consentium.

Quando nobis de Scripturis sanctis mentiendi ponuntur exempla, aut mendacia non sunt, sed putantur esse dum non intelliguntur; aut si mendacia  sunt, imitanda non sunt, quia iusta esse non possunt. Sed quod scriptum est, bene Deum fecisse cum Hebreis obstetricibus, et cum Rahab Ierichontina meretrice, non ideo factum est, quia mentite sunt, sed quia in homines Dei misericordes fuerunt. Non est itaque in eis remunerata fallacia, sed beneuolentia, benignitas mentis, non iniquitas mentientis. Sicut enim mirum absurdumque non esset, si alio prius tempore commissa ab eis opera mala Deus 6 propter posteriora opera bona uellet ignoscere: ita mirandum non est, quod, uno tempore, in una causa, Deus utrumque conspiciens, id est factum misericorditer factumque fallaciter, et bonum remunerauit, et propter hoc bonum illud malum ignouit. Si enim  peccata que, propter carnis concupiscentiam, non propter misericordiam fiunt, propter posteriora tempora misericordie dimittuntur, cur non merito, que propter ipsam misericordiam committuntur? grauius est enim peccatum quod animo nocentis, quam quod animos subuenientis efficitur. Ac per hoc si illud deletur opere misericordie postea subsequente, cur hoc quod est leuius non deleatur ipsa hominis misericordia, et precedente ut peccet, et comitante cum peccat? Ita quidem uideri potest; uerumtamen aliud est dicere, peccare quidem non debuisse; sed opera misericordie faciam, quibus deleam quod ante peccaui, et aliud est dicere, peccare debeo, quia non possum aliter misereri: aliud est, inquam, dicere, quia iam peccauimus benefaciamus: et aliud  est dicere, peccemus ut benefaciamus. Ibi dicitur, faciamus bona, quia fecimus mala; hic autem, faciamus mala ut ueniant bona, ac per hoc ibi exhaurienda est sententia peccati, hic cauenda est doctrina peccati.



CAPUT CXCIu. Contra diuersos qui uariis modis sua nituntur excusare peccata, que nulla impunita esse posse confirmat; ex sermone de Continentia.

Ut spiritu nostro opera carnis mortificemus, spiritu Dei agimtur, qui dat continentiam qua frenemus, domemus, uincamus concupiscentiam. In hoc tam magno prelio in quo uiuit homo sub gratia, et cum bene pugnat adiutus exsultat in Domino cum tremore: non desunt tamen, etiam strenuis bellatoribus, et operum carnis quamuis inuictis mortificatoribus,  aliqua uulnera peccatorum, propter que sananda quotidie ueraciter dicant: Dimitte nobis debita nostra; contra eadem uitia et contra diabolum principem regemque uitiorum, multo uigilantius et acrius ipsa oratione certantes, ne ualeant aliquid mortifere suggestiones eius, quibus instigat insuper peccatorem ad sua excusanda, potius quam accusanda peccata; ac sic illa uulnera, non modo non sanentur, uerum etiam etsi mortifera non erant, grauiter et lethaliter infigantur. Et hic ergo cautiore opus est continentia, qua cohibeatur superbi hominis appetitus, quo placet sibi, et non uult culpabilis inueniri, dedignaturque cum peccat conuinci quod ipse peccauerit, non salubri humilitate suscipiens accusationem sui, sed excusationem potius  ruinosa elatione conquirens. Ad hanc superbiam cercendam, continentiam petiuit a Domino ille, cuius superius uerba iam posui, et sicut potui commendaui; namque cum dixisset: Pone, Domine, custodiam ori meo, et ostium continentie circum labia mea, ne declinet cor meum in uerba maligna: unde hoc diceret, euidentius explicans: Ad excusandas, inquit, excusationes in peccatis. Quid enim malignius his uerbis, quibus malus malum se negat, etiam de malo opere conuictus, quod negare non ualeat? et quoniam factum non potest tegere, nec benefactum potest dicere, et a se factum uidet patere; querit in aliud referre quod fecit, tanquam inde possit auferre quod meruit, nolens esse se reum,  addit potius ad reatum, et sua excusando, non accusando peccata, ignorat non se penam remouere, sed ueniam. Apud homines enim iudices quoniam falli possunt, quacumque uelut purgare fallacia quod perperam factum est, prodesse aliquid uidetur ad tempus: apud Deum autem, qui falli non potest, non est adhibenda fallax defensio, sed uerax confessio peccatorum, et alii quidem qui sua consueuere excusare peccata, fato se ad peccandum queruntur impelli, tanquam hoc decreuerint sidera, et celum prius talia decernendo peccauerit [peccare], ut homo postea talia committendo peccaret. Alii Fortune malunt imputare quod peccant, quoniam fortuitis casibus agitari putant, nec tamen hoc se fortuita temeritate, sed perspecta ratione sapere atque asseuerare  contendunt. Qualis ergo dementia est, disputationes suas rationi tribuere, et actiones suas casibus subiugare? Alii totum quod male faciunt in diabolum referunt, nec uolunt cum illo habere uel partem, cum illum sibi occultis suggestionibus mala suasisse suspicari possint, se autem illis suggestionibus undecumque fuerint consensisse, dubitare non possint. Sunt etiam qui excusationem suam extendunt, in accusationem Dei, diuino iudicio miseri, suo autem furore blasphemi; etenim aduersus eum [ex] contrario principio inducunt mali substantiam rebellantem, cui non potuisset resistere, nisi substantie natureque sue partem, eidem rebellanti contaminandam corrumpendamque miscuisset, et tunc se peccare dicunt, quando natura mali preualet nature Dei. Hec  Manicheorum est immundissima insania, quorum machinamenta diabolica facillime ueritas indubitata subuertit, que Dei naturam incontaminabilem atque incorruptibilem confitetur. Quid autem flagitiose contaminationis et corruptionis [de] istis merito non creditur, a quibus Deus, qui summe atque incomparabiliter bonus est, contaminabilis et corruptibilis creditur? Sunt et qui eo modo in excusatione peccatorum suorum accusant Deum, ut dicant ei placere peccata: Nam si displicerent, inquiunt, nullo modo ea fieri omnipotentissima utique potestate permitteret; quasiuero, peccata Deus impunita esse permiserit etiam in eis, quos a supplicio sempiterno remissione liberat peccatorum. Nullus quippe debite grauioris pene accipit ueniam, nisi qualemcumque  et si longe minorem quam debebat soluerit penam; atque ita impertitur largitas misericordie, ut non relinquatur etiam iustitia discipline. Nam et peccatum quod inultum uidetur, habet pedisequam penam suam, ut nemo de admisso, aut amaritudine doleat, aut cecitate non doleat. Sicut ergo tu dicis: Cur permittat ista, si displicent? Ita ego dico: Cur punit ista, si placent? Ac per hoc sicut ego confiteor, quod omnino ista non fierent, nisi ab omnipotente permitterentur; ita tu confitere, facienda non esse que a iusto puniuntur, ut non faciendo que punit, mereamur ab eo discere, cur permittit esse que puniat. Perfectorum est enim, sicut scriptum est, solidus cibus, in quo hi qui bene profecere, iam  intelligunt ad omnipotentiam Dei potius id pertinuisse, ut ex libero arbitrio, uoluntatis uenientia mala esse permitteret. Iam [tanta] quippe est omnipotens bonitas eius, ut etiam de malis facere possit bona, siue ignoscendo, siue sanando, siue ad utilitates piorum coaptando, atque uertendo, siue etiam iustissime uindicando. Omnia namque ista bona sunt, et Deo bono atque omnipotenti dignissima; nec tamen fiunt nisi de malis. Quid igitur melius, quid omnipotentius eo, qui cum male nichil faciat, bene etiam de malis facit? Clamantes ad eum qui male fecere, Dimitte nobis debita nostra, exaudit, ignoscit. Nocuerunt sua mala peccantibus, subuenit eorum medeturque languoribus, seuiunt suorum hostes, de illorum seuitia facit martyres. Postremo  etiam condemnat eos, quos damnatione iudicat dignos , tamen facit ille quod bonum est. Non potest enim bonum non esse, quod iustum est. Et utique sicut iniustum est peccatum, ita iustum est peccati supplicium. Non autem potestas Deo defuit talem facere hominem, qui peccare non posset, sed 7 maluit eum talem facere, cui adiaceret peccare si uellet, non peccare si nollet: hoc prohibens, illud precipiens, ut prius illic [esset illi] et bonum meritum non peccare, et postea iustum premium non posse peccare. Nam etiam tales sanctos suos in fine facturus est, qui omnino peccare non possint. Tales habet quippe etiam nunc angelos suos, quos in illo sic amamus, ut de nullo eorum ne peccando fiat diabolus formidemus;  quod de nemine homine iusto, in huius uite mortalitate presumimus, tales autem omnes futuros, in illius uite immortalitate confidimus. Omnipotens enim Deus, qui operatur bona, etiam de nostris malis, qualia dabit bona, cum liberauerit ab omnibus malis?



CAPUT CXCu. De eo quod ait Apostolus, mente seruio legi Dei, etc.; ex eodem sermone de Continentia.

Apostolus non ait: Unusquisque autem tentatur a concupiscentia, sed addidit, sua: ut qui hoc audit, intelligat, quomodo clamare debeat, Ego dixi: Domine, miserere mei, sana animam meam, quoniam peccaui tibi. Non enim sanatione indiguisset, nisi peccando se ipsa uitiasset, ut aduersus eam caro  sua concupisceret, id est ipsa sibimet ipsi, ex ea parte qua in carne infirmata est, repugnaret. Caro enim nichil nisi per animam concupiscit, sed concupiscere caro aduersus Spiritum dicitur: quando anima carnali concupiscentia spiritu reluctatur, totum hoc nos sumus; et caro ipsa, que discedente anima moritur, nostra pars infima est, non fugienda dimittitur, sed recipienda reponitur [deponitur], nec recepta ulterius relinquetur. Seminatur enim corpus animale, surgit corpus spiritale. Tunc iam caro nichil concupiscit aduersus spiritum, quando et ipsa spiritalis uocabitur, quoniam spiritui non solum sine ulla repugnantia, uerum etiam sine ulla corporalis alimenti indigentia, in eternum uiuificanda subdetur.  Hec igitur duo, que nunc inuicem aduersantur in nobis, quoniam in utraque nos sumus, ut concordent oremus et agamus. Non enim alterum eorum putare debemus inimicum, sed uitium, quo caro concupiscit aduersus spiritum: quod sanatum nec ipsum erit, et substantia utraque salua erit, et inter utramque nulla pugna erit. Audiamus Apostolum: Scio, inquit, quia non habitat in me, hoc est, in carne mea bonum. Hoc utique ait, quia uitium carnis in re bona non est bonum: quod cum esse destiterit, caro erit, sed iam uitiata, uel uitiosa, non erit; quam tamen ad nostram pertinere naturam idem doctor ostendit prius, dicendo: scio quia non habitat in me, quod ut exponeret addidit, hoc est, in carno mea bonum: se itaque dicit esse carnem suam, non  ergo ipsa est inimica nostra, et quando eius uitiis resistitur, ipsa amatur, quia ipsa curatur. Nemo enim unquam carnem suam odio habet; sicut ipse Apostolus dicit, et alio loco ait: Igitur ipse ego mente seruio legi Dei, carne autem legi peccati. Audiant qui aures habent; igitur ipse ego, ego mente, ego carne, sed mente seruio legi Dei; carne autem legi peccati. Quomodo [autem] carne legi peccati? nunquid concupiscentie consentiendo carnali? Absit; sed motus desideriorum illic habendo, quos habere nolebat, et tamen habebat; sed eis non consentiendo, mente seruiebat legi Dei, et tenebat membra ne fierent arma peccati. Sunt ergo in nobis desideria mala, quibus non consentiendo non uiuimus male. Sunt in nobis concupiscentie peccatorum, quibus  non obediendo non perficimus malum, sed eas habendo nondum perficimus bonum. Utrumque ostendit Apostolus, nec bonum hic perfici ubi malum sic concupiscitur, nec malum hic perficiendo [perfici quando] tali concupiscentie non obeditur. Illud quippe ostendit ubi ait: uelle adiacet mihi, perficere autem bonum, non; hoc uero ubi ait: Spiritu ambulate, et concupiscentias carnis non perficeretis [et desideria carnis ne perfeceritis]; neque enim ibi dicit, non sibi adiacere facere bonum, sed perficere; neque hic dicit, concupiscentias carnis ne habueritis, sed ne perfeceretis. Fiunt itaque in nobis concupiscentie male, quando hic [id] quod non licet libet, sed non perficiuntur, cum legi Dei mente seruiente, libidines continentur; et bonum fit cum id quod male libet,  uincente bona delectatione, non fit; sed boni perfectio non impletur, quandiu legi peccati carne seruiente libido illicit, et, quamuis contineatur, tamen mouetur. Non enim opus esset, ut contineretur, nisi moueretur. Erit quandoque etiam perfectio boni, quando consumptio mali: illud summum, hoc erit nullum. Quod si in ista mortalitate sperandum putamus, fallimur. Tunc enim erit, quando mors non erit, et ibi erit, ubi uita eterna erit. Illo enim seculo [In illo enim seculo], et in illo regno erit bonum summum, et malum nullum, quando erit et ibi [ubi erit] sapientie amor summus, continentie labor nullus.



CAPUT CXCuI. Utrum aliud sit anima, aliud spiritus, an utroque nomine res una uocetur? Ex libro de Origine anime ad uictorem uincentium.

Restat ostendere quemadmodum, quamuis et proprie dicatur spiritus, non uniuersa anima, sed aliquid ipsius, sicut Apostolus dicit: Et integer spiritus uester, et anima, et corpus. uel illud multo expressius in libro Iob: Absoluisti animam meam a spiritu meo; tamen et uniuersa appellatur anima hoc nomine; quamuis multo magis hec questio nominum uideatur esse, non rerum. Cum enim constet esse aliquid in anima, quod proprie spiritus nominetur, quo excepto, proprie nominatur et anima, iam de rebus ipsis nulla contentio est; presertim quia illud  etiam dico ego, proprie uocari spiritum, quod et tu dicis, id est quo ratiocinamur et intelligimus quando ita distincte ista dicuntur, quemadmodum Apostolus ait: Et integer spiritus uester, et anima, et corpus. Hunc autem spiritum, etiam mentem uidetur appellare, cum dicit: Mente seruio legi Dei, carne autem legi peccati. Nam ipsa sententia est: Et caro concupiscit aduersus spiritum, spiritus autem aduersus carnem. Ut quod ibi dixit [dicit] mente, hoc intelligatur hic spiritum dicere. Non sicut tu existimas uniuersam mentem uocari, que constat ex anima et spiritu, quod ubi legeris nescio. Mentem quippe nostram, nisi rationale et intellectuale nostrum dicere non solemus: ac per hoc quod ait quidem Apostolus: renouamini spiritu mentis uestre, quid aliud  dixit [dicit, nisi] quam renouamini mente uestra? Sic enim spiritus mentis nichil est aliud quam mens, quomodo corpus carnis nichil aliud potest esse quam caro: nam et hoc scriptum est: In exspoliatione corporis carnis ubi carnem corpus appellat, dicit sane et alio modo spiritum hominis, quem prorsus a mente discernit. Si enim orauero lingua, inquit, spiritus meus orat, mens autem mea sine fructu [infructuosa] est. uerum nunc non de isto spiritu loquimur qui est a mente distinctus. Habet iste suam eamdemque difficilem questionem; multis enim modis atque in diuersis significationibus scripture diuine spiritum nominant; sed de quo nunc agimus, quo ratiocinamur, intelligimus, sapimus, constat inter nos sic eum etiam proprie  spiritum nuncupari, ut non sit uniuersa anima, sed aliquid eius. Tamen animam etiam spiritum esse, si propterea negas, quia eius intelligentia distincte dicitur spiritus; poteris negare uniuersum 8 semen Iacob appellari Isrel: quoniam, excepto Iuda, etiam distincte appellatus est Isrel, in tribus decem que in Samaria [tunc] fuerunt. Sed quid opus est hic diutius immorari? Iam nunc unde facilius ostendamus attende, eam que anima est, etiam spiritum dici, quam [cum] audis uel legis, Domino moriente, quod scriptum est, Et declinato capite tradidit spiritum. Ita uis intelligi tanquam a parte significauerit totum, non quod ea que anima est, possit et spiritus nuncupari. At ego ut possim probare expeditius  quod dico, teipsum testem citius et commodius adhibebo; sic enim spiritum definisti, ut pecora appareant non spiritum habere, sed animam [habere]. Irrationalia ideo quippe dicuntur, quod uim non habeant intelligentie atque rationis. Unde cum hominem ipsum ammonere uoluisses suam nosse naturam [admoneres suam nosse naturam], ita locutus es: »Nam cum Deus bonus nichil non ratione condiderit, ipsumque hominem, animal rationale, intellectus capacem, rationis compotem sensuque uiuacem, qui omnia rationis expertia prudenti ordinatione distribuat, procreauerit.« His tuis uerbis satis asseruisti, quod omnino uerissimum est, hominem esse compotem rationis atque intelligentie capacem, quod utique non sunt animalia rationis expertia; unde testimonio  diuino eos, qui non intelligunt pecoribus comparasti, non utique habentibus intellectum; quod et alio loco scriptum est: Nolite esse sicut equus et mulus, quibus non est intellectus. Que cum ita sint, attende etiam quibus uerbis spiritum definieris atque descripseris, cum illum ab anima distinguere nitereris: »Hec anima, inquis, que ex flatu Dei habet originem, sine sensu proprio atque intellectu intimo esse non potuit, quod est spiritus.« Et paulo post: »Quamuis [Et quamuis] anima, inquis, animet corpus, tamen quod sentit, quod sapit, quod uiget, spiritus sit necesse est.« Item paulo post: »Aliud erit, inquis, anima, aliud spiritus, sapientia est sensus anime.« His uerbis satis indicas quid [esse] etiam spiritum hominis sentias, id est rationale nostrum quo sentit atque intelligit  anima: non sicut sentitur corporis sensibus, sed sicut est ille intimus sensus, ex quo est appellata sententia. Hinc autem pecoribus sine dubitatione preponimur, eo quod sunt illa rationis expertia. Non habent itaque spiritum pecora, id est intellectum, et rationis ac sapientie sensum, sed animam tantum. Nam et de illis dictum est: Producant aque repentia animarum uiuentium, et producat terra animam uiuentem. Ut ergo plenissime ac planissime noueris eam que anima est, more diuinorum eloquiorum etiam spiritum dici, appellatur pecoris spiritus. Et utique non habent pecora illum spiritum, quem tua dilectio discernens ab anima definiuit. Unde manifestum est, quod generali uocabulo anima pecoris recte potuit sic uocari, sicut legitur in libro Ecclesiaste. Quis scit si  spiritus filiorum hominis, ascendat ipse sursum, et spiritus pecoris si descendat ipse deorsum in terram. Itemque in diluuii uastitate ita scriptum est: Et mortua est omnis caro, que mouebatur super terram, uolatilium, pecorum, et iumentorum, et ferarum, et omnis serpens qui mouetur super terram: et omnis homo, et omnia quecunque habent spiritum uite. Ubi remotis omnibus dubitationis ambagibus, generale nomen anime esse intelligimus spiritum. Cuius quidem nominis significatio, tam late patet, ut etiam Deus uocetur spiritus; et iste flatus erius, quamuis sit corporeus, appellatur in psalmo Spiritus tempestatis; quapropter eam que anima est, etiam spiritum nuncupari puto, secundum illud:  Auferes spiritum eorum, et deficient. Et iterum: Exiet spiritus eorum, et reuertetur in terram suam: hoc est, corpus in puluerem suum. Ergo nomen anime spiritus est, ab eo, quod spiritalis est; anime nomen est ab eo, quod corpus animat, hoc est, uiuificet. Aestimo quod admonitus his que commemoraui diuinarum testimoniis paginarum, ubi et anima pecoris, cui non est intellectus, appellata legatur spiritus: non negabis ulterius. Quocirca si et illa que de anima in corporea disputata sunt capis et sapis, non est, unde tibi displiceat, quod eam me scire dixi non corpus esse, sed spiritum; quia et corpus non esse monstratur, et generali nomine spiritus nuncupatur. Lauda anima mea Dominum, laudabo Dominum in uita mea; psallam Deo meo quandiu sum:  sancta et spiritalis anima, ipsa se ad laudandum Dominum cohortatur, et excellentiore sui parte ea que in se minora sunt, incitat. Non enim alia est que dicit, et alia cui dicit, aut ut carnis hec uox est, que ab anima et uitam sumit et sensum, nec sine anima aliquid potest uelle, uel nolle. Quia uero ipsius anime duplices actiones sunt, et alio officio erigitur ad Deum, alio inclinatur ad carnem: si bene seruit spiritui, bene presidet carni, et per id quod adheret Deo, id etiam quod adheret corpori, ad superiores inuitat affectus, ut rationabili dominatu tantum subditis tribuat, quantum ad salutem sat est, ne ita corruptibilibus implicetur ut illa eius dignitas qua uni Deo est subiecta, minuatur. Mens itaque summa quedam pars anime, semetipsam in omnibus suis incitans conatibus,  dicit: Lauda, anima mea, Dominum.



CAPUT CXCuII. Quod antiquos iustos caput Christus uelut manum premiserit nasciturus; ex libro de Catechizandis rudibus.

Non ob aliud ante aduentum Domini scripta sunt omnia que in sanctis Scripturis legimus, nisi ut illius commendaretur aduentus, et futura presignaretur Ecclesia, id est populus Dei per omnes gentes, quod est corpus eius; adiunctis atque annumeratis omnibus sanctis, qui etiam ante aduentum eius in hoc seculo uixerunt, ita eum credentes uenturum esse, sicut nos uenisse. Sicut enim Iacob manum prius dum nasceretur, emisit ex utero, qua etiam pedem prenascentis fratris tenebat; deinde utique secutum  est caput, tum demum necessario membra cetera; sed tamen caput non tantum ea membra que secuta sunt, sed etiam ipsam manum que in nascendo precessit, dignitate ac potestate precedit; et quamuis non tempore apparendi, tamen nature ordine prius est: ita et Dominus iehsu Christus, antequam appareret in carne, et quodammodo ex utero secreti sui, ad hominum oculos mediator Dei et hominum homo procederet, qui est super omnia Deus benedictus in secula, premisit in sanctis patriarchis et prophetis quamdam partem corporis sui, qua uelut manu se nasciturum esse prenuntians, etiam populum superbe precedentem, uinculis legis, tanquam digitis quinque supplantat, quia [quod] et per  quinque temporum articulos prenuntiari uenturus prophetarique non destitit. Et huic rei consonans per quem lex data est, libros quinque conscripsit. Et superbi carnaliter sentientes, et suam iustitiam uolentes constituere, non aperta manu Christi repleti sunt benedictione, sed constricta atque conclusa retenti sunt. Itaque illis obligati sunt pedes, et ceciderunt; nos uero surreximus et erecti sumus. Quamuis ergo, ut dixi, premiserit Dominus Christus quamdam partem corporis 9 sui in sanctis, qui eum nascendi tempore preierunt; tamen ipse est caput corporis Ecclesie, illique omnes eidem corpori cuius ille caput coheserunt, credendo in eum quem prenuntiabant. Non enim precurrendo diuulsi sunt, adiuncti potius obsequendo. Nam et si manus a capite  premitti potest, connexio tamen eius sub capite est, quapropter omnia que ante scripta sunt, ut nos doceremur scripta sunt, et figure nostre fuerunt, et in figura contingebant eis: scripta sunt autem propter nos, in quibus [quos] finis seculorum obuenit. Que autem maior causa est aduentus Domini, nisi ut ostenderet Deus dilectionem suam in nobis, commendans eam uehementer, quia, cum adhuc inimici essemus, Christus pro nobis mortuus est; hoc autem ideo, quia finis precepti et plenitudo legis caritas est, ut et nos inuicem diligamus, et quemadmodum ille pro nobis animam suam posuit, sic et nos pro fratribus nostris animas nostras ponamus, et ipsum Deum, quoniam prior dilexit nos, et filio suo unico non pepercit, sed pro nobis omnibus tradidit eum:  si amare pigebit, saltem redamare non pigeat. Nulla est enim maior ad amorem inuitatio quam preuenire amando.



CAPUT CXCuIII. Ut Christiani scolastici solecismos quorumdam pie tollerent sacerdotum; ex eodem libro de Catechizandis rudibus.

His ergo qui loquendi arte ceteris hominibus excellere uidentur, cum ueniunt ut Christiani fiant, hoc amplius quam illis illitteratis impertire debemus; quod sedulo monendi sunt, ut humilitate induti Christiana, discant non contemnere quos cognouerint morum uitia quam uerborum amplius deuitare, et corde casto, linguam exercitatam ne conferre audeant, quam etiam preferre consueuerant. Maxime autem isti docendi sunt scripturas audire diuinas, ne sordeat  eis solidum eloquium, quia non est inflatum, neque arbitrentur carnalibus integumentis, inuoluta atque operta dicta uel facta hominum, que in illis libris leguntur, non euoluenda atque aperienda, ut intelligantur; sed sic accipienda, ut littere sonant, deque ipsa utilitate secreti, unde etiam mysteria uocantur, quid ualeant enigmatum latebre ad amorem ueritatis acuendum, discutiendumque fastidii torporem, ipsa experientia probandum est; talibus, cum aliquid eis quod in promptu positum, non ita mouebat, enodatione allegorie alicuius eruitur. His enim maxime utile est nosse, ita esse preponendas uerbis sententias, ut preponitur animus corpori. Ex quo fit, ut ita malle debeant ueriores, quam dissertiores  audire sermones sicut malle debent prudentiores, quam formosiores habere amicos. Nouerint etiam, non esse uocem ad aures Dei, nisi animi affectum. Ita enim non irridebunt si aliquos antistites et ministros Ecclesie forte animaduerterint, uel cum barbarismis et solecismis Deum inuocare, uel eadem uerba, que pronuntiant non intelligere perturbateque distinguere: non quia ista minime corrigenda sunt, ut populus ad id quod plane intelligit dicat Amen; sed tamen pie toleranda sunt ab eis qui didicerint ut sono in foro, sic uoto in Ecclesia benedici. Itaque forensis illa, nonnunquam forte bona dictio, nunquam tamen benedictio dici potest.



CAPUT CXCIX. De humilitate galline illius, cuius blandas alas refugientes  superbi preda fiunt alitibus; ex eodem libro de Catechizandis rudibus.

Cogitemus quid nobis prerogatum sit, ab illo qui demonstrauit nobis exemplum, ut sequamur uestigia eius. Quantumuis enim differat articulata uox nostra, ab intelligentie nostre uiuacitate, longe differentior est mortalitas carnis ab equalitate Dei; et tamen, cum in eadem forma esset, semetipsum exinaniuit formam serui accipiens, et factus est obediens usque ad mortem crucis. Quam ob causam, nisi quia factus est infirmis infirmus ut infirmos lucrifaceret? Audi eius imitatorem alibi etiam dicentem: Siue enim mente excessimus Deo, siue temperantes sumus uobis; caritas enim Christi compellit nos iudicantes hoc, quia unus pro omnibus mortuus est. Quomodo enim paratus esset  impendi pro animabus eorum, si eum pigeret inclinari ad aures eorum? Hinc ergo factus est paruulus in medio nostrum, tanquam nutrix fouens filios suos. Num enim delectat, nisi amor inuitet, decurtata et mutilata uerba immurmurare? et tamen optant homines habere infantes quibus id exhibeant, et suauius est matri minuta mansa inspuere paruulo filio, quam ipsam mandere ac deuorare grandiora. Non ergo recedat de pectore etiam cogitatio galline illius, que languidulis plumis teneros fetus operit, et susurrantes pullos confracta uoce aduocat, cuius blandas alas refugientes superbi, preda fiunt alitibus. Si enim intellectus delectat in penetralibus sincerissimis, hoc etiam intelligere delectat, quomodo caritas quanto officiosius descendit in infima, tanto robustius  recurrit in intima, per bonam conscientiam, nichil querendi ab eis, ad quos descendit, preter eorum sempiternam salutem.



CAPUT CC. De statutis nostris, sine tristitia, si necessitas euenerit, immutandis; ex eodem libro.

Si confregit animum tuum alterius actionis, cui tanquam magis necessarie iam suspensus eras, omissio: et propterea tristis insuauiter catechizas, cogitare debes, excepto quod scimus misericorditer nobis agendum esse, quidquid cum hominibus agimus, et ex officio sincerissime caritatis. Hoc ergo excepto, incertum esse quid utilius agamus, et quid opportunius aut intermittamus, aut omnino omittamus;  quia enim merita hominum pro quibus agimus, qualia sint apud Deum non nouimus, quid eis ad tempus expediat, aut nulla, aut tenuissima aut incertissima coniectura suspicamur potius, quam comprehendimus; quapropter res quidem agendas pro nostro captu ordinare debemus, quas eo modo quo statuimus, si peragere potuerimus, non ideo gaudeamus, quia nobis, sed quia Deo sic agi placuit [potuerunt, non ideo gaudeamus quia nobis, sed quia Deo sic eas agi placuit]: si autem aliqua inciderit necessitas, qua noster ille ordo turbetur, flectamur facile, ne frangamur; ut quem Deus nostro preposuit, ipse sit noster. Aequius est enim ut nos eius, quam ut ille nostram uoluntatem sequatur; quia et ordo agendarum rerum, quem nostro arbitrio tenere  uolumus, ille utique approbandus est, ubi potiora precedunt. Cur ergo nos dolemus homines a Domino Deo tanto potiore precedi, ut eo ipso, quo nostrum amamus ordinem, inordinati esse cupiamus? Nemo enim melius ordinat quid agitur [quid agat], nisi qui paratior est, non 10 agere, quod diuina potestate prohibetur, quam cupidior agere quod humana cogitatione meditatur, quia multe cogitationes sunt in corde uiri. Consilium autem Dei [Domini] manet in eternum. Si autem de aliquo errato nostro, uel peccato nos mestitudo comprehendit, non tantum meminerimus sacrificium Deo spiritum esse contribulatum, sed etiam illud, quia sicut aqua ignem, sic eleemosyna exstinguit peccatum; et: quia misericordiam magis, inquit, uolo quam sacrificium. Sicut  ergo si periclitaremur incendio, ad aquam utique curreremus quo posset exstingui, gratularemur, si quis eam de proximo offerret; ita et si de nostro feno aliqua peccati flamma surrexit, et propterea conturbamur, data occasione misericordissimi operis, tanquam de oblato fonte gaudeamus, ut inde illud quod exarserat, opprimatur: nisi forte tam stulti sumus, ut alacrius arbitremur cum pane currendum, quo uentrem esurientis impleamus, quam cum uerbo Dei, quo mentem studentis instruamus. Huc accedit, quia si tantummodo prodesset hoc facere, non facere autem nichil obesset; infeliciter in periculo salutis, non iam proximi, sed nostre, oblatum remedium sperneremus. Cum uero ex ore Domini tam minaciter sonet: Serue nequam et piger, dares pecuniam  meam nummulariis: que tandem dementia est, quoniam peccatum nostrum nos angit, ideo rursus uelle peccare, non dando pecuniam dominicam uolenti et petenti?



CAPUT CCI. Quemadmodum catechizandus sit, qui uult fieri Christianus; ex eodem libro de Catechizandis rudibus.

Sed faciam [tamen faciamus] aliquem uenisse ad nos qui uult esse Christianus, et de genere quidem idiotarum, non tamen rusticanorum, sed urbanorum, quales apud Carthaginem plures experiri te necesse est: interrogatum etiam, utrum propter uite presentis aliquod commodum, an propter requiem que post uitam speratur, Christianus esse desideret,  propter futuram requiem respondisse, tali fortasse a nobis instrueretur alloquio: Deo gratias, frater; ualde tibi gratulor, et gaudeo de te, quod in tantis et tam periculosis huius seculi tempestatibus, de aliqua uera et certa securitate cogitasti. Nam et in hac uita, homines magnis laboribus requiem querunt et securitatem, sed prauis cupiditatibus non inueniunt: uolunt enim requiescere in rebus inquietis, et non permanentibus, et quia ille et tempore subtrahuntur [et quia illi tempore subtrahuntur] et transeunt, timoribus et doloribus eos agitant, nec quietos eos permittunt; siue enim in diuitiis uelit homo requiescere, magis superbus efficitur quam securus. uere, frater: Illa magna et uera beatitudo est, que in futuro seculo sanctis promittitur; omnia uero uisibilia transeunt,  et omnis huius seculi pompa et delicie, et curiositas, interibunt; et secum ad interitum trahunt amatores suos, a quo interitu, hoc est penis sempiternis, Deus misericors, uolens homines liberare, si sibi ipsi non sint inimici, et non resistant misericordie Creatoris sui, misit unigenitum Filium suum, hoc est, uerbum suum, equale sibi, per quod condidit omnia. Et manens quidem in sua diuinitate, et non recedens a Patre, nec in aliquo mutatus, assumendo tamen hominem, et in carne mortali hominibus apparendo, uenit ad homines: ut quemadmodum per unum hominem qui prius factus est, id est Adam, mors intrauit in genus humanum, quia consensit mulieri sue seducte a diabolo, ut preceptum Dei transgrederentur: sic per unum hominem,  qui etiam Deus, Dei Filium Iesum Christum, deletis omnibus peccatis preteritis, credentes in eum omnes, in eternam uitam ingrederentur. Omnia enim que nunc uides in Ecclesia Dei, et sub Christi nomine per totum orbem terrarum geri, ante secula iam predicta sunt, et sicut ea legimus, ita et uidemus, et inde edificamur in fidem. Factum est aliquando diluuium per totam terram, ut peccatores delerentur, et tamen illi qui euaserunt in arca, sacramentum future Ecclesie demonstrabant, que nunc in fluctibus seculi natat, et per lignum crucis Christi a submersione liberatur. Predictum est Abrahe fideli seruo Dei, uni homini, quod de illo esset populus nasciturus, qui coleret unum Deum, inter ceteras gentes que idola colebant, et omnia  que illi populo uentura predicta sunt, sic euenere [euenerant] ut predicta sunt. Prophetatus est in illo populo etiam Christus Rex omnium sanctorum et Deus, uenturus ex semine ipsius Abraham secundum carnem, quam assumpsit, ut omnes etiam filii essent Abrahe qui fidem eius imitarentur, et sic est factum. Natus est Christus de Maria uirgine, que ex illo genere fuit. Predictum est per prophetas quod in cruce passurus esset, ab eodem populo Iudeorum de cuius genere secundum carnem ueniebat, et sic est factum. Predictum est quod resurrecturus esset, resurrexit. Et secundum ipsa predicta prophetarum, ascendit in celum, et discipulis suis Spiritum sanctum misit. Predictum est non solum  a prophetis, sed etiam ab ipso Domino Iesu Christo, quod Ecclesia eius per uniuersum orbem terrarum esset futura, per sanctorum martyria passionesque disseminata, et tunc predictum, quando adhuc nomen eius et latebat gentes, et ubi notum erat ridebatur, et tamen in uirtutibus miraculorum eius, siue que per se ipse, siue que per seruos suos fecit, dum annuntiantur hec et creduntur. Iam uidemus quod predictum est esse completum, regesque ipsos terre, qui antea persequebantur Christianos, iam Christi nomine subiugatos. Predictum est etiam, quod schismata et hereses ex eius Ecclesia essent exiture, et sub eius nomine per loca ubi possent, suam, non Christi gloriam quesiture, et ista completa sunt. Nunquid ergo illa que restant non sunt uentura?  Manifestum est, quia sicut ista predicta uenerunt, sic etiam illa uentura sunt: quecunque tribulationes iustorum adhuc restant; et iudicii dies, qui separabit omnes impios a iustis in resurrectione mortuorum; et non solum eos qui sunt extra Ecclesiam, sed etiam ipsius Ecclesie paleas, quas oportet usque ad nouissimam uentilationem patientissime sufferat, ad ignem debitum segregabit. Qui autem irrident [irridebunt] resurrectionem, putantes quod caro ista quia putrescit resurgere non potest, ad penas in ea resurrecturi sunt: et ostendet eis Deus, quia qui potuit hec corpora facere antequam essent, potest ea in momento restituere sicut erant. Omnes autem fideles regnaturi cum Christo ita resurgent, in eodem corpore, ut etiam commutari mereantur,  ad incorruptionem angelicam, ut fiant equales angelis Dei, sicut Dominus ipse promisit, et laudent eum sine aliquo defectu, et sine aliquo fastidio, semper uiuentes in illo, et de illo, cum tali gaudio et beatitudine, qualis nec dici, nec cogitari ab hominibus potest. Tu itaque credens ista, caue tentationes, quia diabolus querit qui secum pereant, ut non solum per eos qui extra Ecclesiam sunt, siue pagani, siue iudei, siue heretici. Non te hostis ille seducat, sed etiam quos in ipsa Ecclesia 11 catholica uideris male uiuentes aut immoderatos uoluptatibus uentris et gutturis, aut impudicos, aut uanis curiositatibus, uel illicitis deditos, siue spectaculorum, siue remediorum, aut diuinationum diabolicarum, siue in pompa, [et] in typho auaritie, atque  superbie, siue in aliqua uita, quam lex damnat et punit, non eos imiteris; sed potius coniungaris bonis, quos inuenturus es facile, si et tu talis fueris, ut simul colatis et diligatis Deum gratis, quia totum premium nostrum ipse erit, ut in illa eterna uita, bonitate eius et pulchritudine perfruamur. Sed amandus est, non sicut aliquid quod uidetur oculis, sed sicut amatur sapientia, et ueritas, et sanctitas, et iustitia, et caritas, et si quid aliud tale dicitur: non quemadmodum sunt ista in hominibus, sed quemadmodum sunt in ipso fonte incorruptibilis et incommutabilis sapientie. Quoscunque ergo uideris hec amare, illis coniungere, ut per Christum qui homo factus est, ut esset mediator Dei et hominum,  reconcilieris Deo. Homines autem peruersos, etiam si intrent parietes Ecclesie, non eos arbitreris intraturos in regnum celorum, quia suo tempore separabuntur, si se in melius non commutauerint. Homines ergo bonos imitare, malos tolera, omnes ama, quia non scis quid cras futurus sit, qui hodie malus est [sit]. Nec eorum ames iniustitiam, sed ipsos ideo ames, ut apprehendant iustitiam, quia non solum nobis dilectio Dei precepta est, sed etiam dilectio preximi, in quibus duobus preceptis, tota lex pendet et prophete. Quam non implet, nisi qui donum acceperit Spiritum sanctum, Patri et Filio utique equalem, quia ipsa Trinitas Deus est. In quo Deo spes omnis ponenda est; nam in homine non est ponenda qualiscunque ille fuerit. Aliud est enim ille a quo  iustificamur, aliud illi cum quibus iustificamur. Non autem solum per cupiditates diabolus tentat, sed etiam per terrores insultationum et dolorum, et ipsius mortis. Quidquid autem homo passus fuerit pro nomine Christi et pro spe uite eterne, et permanens tolerauerit, maior ei merces donabitur. Quia si cesserit diabolo, cum illo damnabitur, sed opera misericordie cum pia humilitate impetrant a Domino, ut non permittat seruos suos tentari ultra quam possunt sustinere.



CAPUT CCII. Quod non sit contrarius Apostolus dicens: Peccantes coram omnibus argue, Domino dicente: Corripe eum inter te et ipsum solum; ex libro de Fide et operibus.

Prohibet Dominus sanctum dari canibus; nec contrarius  est Apostolus Domino, quia dicit: Peccantes coram omnibus argue, ut ceteri timorem habeant; cum ille dicat: Corripe eum inter te et ipsum. Utrumque enim faciendum est, sicut [et] infirmitatis diuersitas admonet, eorum quos utique non perdendos, sed corrigendos curandosque suscipimus, et alius sic, alius autem sic sanandus est. Ita etiam est ratio dissimulandi et tolerandi malos in Ecclesia, et est rursus ratio castigandi, corripiendi, non admittendi uel a communione remouendi. Errant autem homines non seruantes modum, et cum in unam partem procliuiter ire ceperint, non respiciunt diuine auctoritatis alia testimonia, quibus possint ab illa intentione reuocari, et in ea que ex utrisque temperata est ueritate ac moderatione consistere;  nec in hac re tantum, de qua nunc questio est, sed etiam in aliis multis. Nam quidam intuentes diuinarum testimonia litterarum, quibus unus Deus colendus insinuatur, eumdem Patrem qui est Filius sanctumque Spiritum putauerunt. Alii rursus, ueluti morbo contrario laborantes, cum attenderent ea quibus Trinitas declaratur, nec ualerent intelligere quomodo dicitur [sit] unus Deus, cum et Pater non sit Filius, nec Filius sit Pater, nec Spiritus sanctus, aut Filius, aut Pater, diuersitates etiam substantiarum asserendas putarunt. Quidam intuentes in Scripturis sancte uirginitatis laudem, connubia damnauere. Quidam rursus ea testimonia consectantes quibus casta coniugia predicantur, uirginitatem  nuptiis equauerunt. Quidam cum legerent, Bonum est fratres non manducare carnem, neque bibere uinum, et nonnulla similia, creaturam Dei, et quas uoluerunt escas immundas esse senserunt. Quidam uero legentes, Omnis creatura Dei bona est, et nichil abiiciendum quod cum gratiarum actione accipitur, in uoracitatem uinolentiamque collapsi sunt, non sibi ualentes auferre uitia, nisi eis e contrario, uel tanta, uel maiora succederent. Sic etiam in hac causa, que habetur in manibus, quidam intuentes precepta seueritatis, quibus admonemur corripere inquietos, non dare sanctum canibus, ut ethnicum habere Ecclesie contemptorem, a compage corporis quod scandalizat [membrum quod scandalizat] euellere; ita perturbant Ecclesie pacem, ut conentur ante  tempus separare zizania, atque hoc errore cecati ipsi potius a Christi unitate separentur, qualis nobis causa est aduersus schisma Donati. Et hoc non cum illis, qui nouerant Cecilianum non ueris, sed calumniosis criminibus appetitum, et perniciosam sententiam suam mortifero pudore non deserunt; sed cum illis quibus dicimus: Etiam si mali fuissent, propter quos in Ecclesia non estis, uos tamen eos ferendo, quos emendare aut segregare minime poteratis, in Ecclesia permanere debuistis. Quidam uero e contrario periclitantes, cum bonorum malorumque commixtionem in Ecclesia demonstratam uel predictam esse perspexerint, et patientie precepta didicerint , destituendam putant Ecclesie disciplinam, quamdam peruersissimam securitatem prepositis tribuentes, ut ad eos non pertineat nisi dicere quid cauendum quidue faciendum sit, quodlibet autem quisque faciat non curare. Nos uero ad sanam doctrinam pertinere arbitramur, ex utrisque testimoniis uitam sententiamque moderari, ut et canes in Ecclesia propter pacem Ecclesie toleremus, et canibus sanctum, ubi est pax Ecclesie tuta, non demus. Cum ergo siue per negligentiam prepositorum, siue per aliquam excusabilem necessitatem, siue per occultas obreptiones inuenimus in Ecclesia malos, quos Ecclesiastica disciplina corrigere aut cercere non possumus: tunc ne ascendat in cor nostrum impia et  perniciosa presumptio, qua existimemus nos ab bis esse separandos ut peccatis eorum non inquinemur, atque ita post nos trahere conemur, ueluti mundos sanctosque discipulos, ab unitatis compage, quasi a malorum consortio segregatos: ueniant in mentem ille de Scripturis similitudines et diuina oracula, uel certissima exempla, quibus demonstratum et prenuntiatum est, malos in Ecclesia permixtos bonis, usque ad [in] finem seculi, tempusque iudicii futuros, et nichil bonis unitate ac participatione sacramentorum, qui eorum factis non consenserint, obfuturos. Cum uero eis per quos Ecclesia regitur adest, pace salua, potestas discipline aduersus improbos aut nefarios exercende, tunc rursus ne socordia  segnitiaque 12 dormiamus, aliis aculeis preceptorum que ad seueritatem cercitionis pertinent, excitandi sumus, ut gressus nostros in uia Domini ex utrisque testimoniis, illo duce atque adiutore dirigentes, nec patientie nomine torpescamus, nec obtentu diligentie seuiamus.



CAPUT CCIII. Non faciendos homines male securos, ut propter rectam fidem, etiamsi in criminibus permanserint, non damnentur; ex libro de Fide et operibus.

Caueamus ergo diligenter in adiutorio Domini Dei nostri, non facere homines male securos, dicentes eis, quod si fuerint in Christo baptizati, quomodolibet in ea fide uixerint, eos ad salutem eternam esse uenturos. Ne sic faciamus Christianos quomodo Iudei  proselytos, quibus Dominus ait: ue uobis scribe et pharisei qui circuitis mare et terram facere unum proselytum: cum autem feceritis, facitis eum filium gehenne, duplo quam uos estis; sed potius sanam doctrinam Dei magistri in utroque teneamus, ut sancto baptismo consona sit uita christiana, nec quoquam [cuiquam] homini si utrumlibet defuerit, uita promittatur eterna. Qui enim dixit: Nisi quis renatus fuerit ex aqua et Spiritu sancto, non intrabit in regnum celorum; ipse etiam dixit: Nisi abundauerit iustitia uestra super scribarum et phariseorum, non intrabitis in regnum celorum; de illis quippe ait: Scribe et pharisei super cathedram Moysi sedent, que dicunt facite; que autem faciunt facere nolite, dicunt enim et non faciunt. Ergo iustitia eorum est dicere  et non facere, ac per hoc nostram esse uoluit abundantem super illorum dicere et facere; que si non fuerit, non intrabitur in regnum celorum. Non quia quisquam ita debet extolli, ut non dicam apud alios iactare, sed apud seipsum putare audeat, se in hac uita esse sine peccato, sed nisi essent quedam ita grauia, ut etiam excommunicatione plectenda sint, non diceret Apostolus: Congregatis uobis, et meo spiritu tradere huiusmodi satane in interitum carnis, ut spiritus saluus sit, in die Domini Iesu. Unde etiam dicit: Ne lugeam multos ex his qui ante peccauerunt et non egerunt penitentiam super immunditia et fornicatione quam gesserunt. Item nisi essent quedam non ea humilitate penitentie sananda, qualis in Ecclesia datur eis qui proprie penitentes  uocantur, sed quibusdam correptionum medicamentis, non diceret ipse Dominus: Corripe eum inter te et ipsum, et si te audierit, lucratus es fratrem tuum. Postremo nisi essent quedam sine quibus hec uita non agitur, non quotidianam medelam poneret in oratione quam docuit, ut dicamus: Dimitte nobis debita nostra, sicut et nos dimittimus debitoribus nostris. Iam satis, quantum arbitror, de illa tota opinione quod mihi uideretur exposui, ubi tres questiones mouere [mouerunt]: unam de permixtione in Ecclesia bonorum et malorum tanquam tritici et zizaniorum; ubi cauendum est, ne ideo putemus esse prepositas istas similitudines, uel hanc, uel de immundis in arca animalibus, uel quecunque alia idem  significant, ut dormiat Ecclesie disciplina, de qua in figura illius mulieris dictum est, Seuere sunt conuersationes eius domus; sed ut non eo usque progrediatur dementie, potius temeritas quam seueritas diligentie, ut quasi bonos a malis per nefaria schismata separare presumat. Neque enim per has similitudines et prenuntiationes, consilium desidie bonis datum est, qua negligant quod prohibere debent; sed patientie qua perferant salua doctrina ueritatis, quod emendare non ualent. Nec quia scriptum est, introisse ad Ne in arcam etiam immunda animalia, ideo prepositi uetare non debent, si qui immundissimi ad baptismum uelint intrare saltantes, quod est certe mitius [quam mechantes]: sed per hanc figuram rei geste prenuntiatum  est, immundos in Ecclesia futuros, propter tolerantie rationem, non propter doctrine corruptionem, uel discipline dissolutionem. Non enim quacumque libuit intrauerunt immunda animalia arce compage confracta, sed ea integra per unum atque idem ostium, quod artifex fecerat. Altera questio est, in qua eis uisum est fidem solam baptizandis esse tradendam, postea uero iam baptizatos docendos esse de moribus. Sed satis demonstratum est, nisi fallor, tunc magis pertinere ad curam speculatoris, cum omnes qui fidelium competunt sacramentum, omnia que dicuntur intentius et sollicitius audiunt, non tacere de pena quam male uiuentibus Dominus comminatur: ne in ipso baptismo rei sint grauissimorum criminum, quo ueniunt ut remittantur  reatus omnium peccatorum. Tertia questio est periculosissima, qua parum considerata, et non secundum diuinum eloquium pertractata, tota illa opinio mihi uidetur exorta, in qua promittitur scelestissime turpissimeque uiuentibus, etiamsi eo modo uiuere perseuerent, et tantummodo credant in Christum, eiusque sacramenta percipiant, eos ad salutem uitamque eternam esse uenturos, contra apertissimam Domini sententiam, qui desideranti uitam eternam respondit: Si uis uenire ad uitam, serua mandata; et commemorauit que mandata, ubi ea scilicet peccata, uitantur, quibus nescio quomodo salus eterna promittitur, propter fidem sine operibus mortuam. De his tribus questionibus satis, quantum existimo, disputaui, demonstrauique sic tolerandos in Ecclesia malos, ut non negligatur ecclesiastica  disciplina; sic catechizandos eos qui baptismum petunt, ut non solum audiant atque suscipiant quid credere, uerum etiam qualiter uiuere debeant, sic promitti fidelibus uitam eternam, ut non etiam per fidem mortuam, que sine operibus saluare non potest, ad eam se quisque peruenire posse arbitretur, sed per illam fidem gratie, que per dilectionem operatur.



CAPUT CCIu. Qui sint prophete de quibus ait Apostolus, secundo prophetas; ex libro Questionum ad Paulinum Nolanum episcopum.

De prophetis, quod ait Apostolus: Quosdam quidem dicit Deus in Ecclesia Apostolos, quosdam autem prophetas, hoc intelligo quod ipse scripsisti. Prophetas  eos dictos isto loco ex quibus Agabus erat, non illos qui uenturum in carne Dominum prophetarunt. Euangelistas uero inuenimus quos Apostolus fuisse non legimus, sicut fuerunt Marcus et Lucas; pastores autem et doctores, quos maxime ut discerneremus uoluisti, eosdem puto esse sicut et tibi uisum est; ut non alios pastores, alios doctores intelligamus, sed ideo cum predixisset pastores, subiunxisse doctores, ut intelligerent pastores ad officium suum pertinere doctrinam. Ideo enim non ait, Quosdam autem pastores, quosdam uero doctores, cum superiora ipso locutionis genere distingueret, dicendo, Quosdam apostolos, quosdam autem prophetas, quosdam uero euangelistas; sed hoc tanquam unum aliquid de duobus nominibus amplexus est, quosdam  autem pastores et doctores.



CAPUT CCu. 13 Que sint obsecrationes, orationes, postulationes, gratiarum actiones quas ad Timotheum Apostolus; ex eodem libro ad Paulinum.

Illa plane difficillime discernuntur, ubi ad Timotheum scribens ait: Obsecro itaque primum omnium fieri obsecrationes, orationes, interpellationes, gratiarum actiones: precationem et deprecationem multi nostri hoc idem putant, et hoc quotidiano usu iam omnino preualuit; qui autem distinctius latine locuti sunt, precationibus utebantur in optandis bonis, deprecationibus uero in deuitandis malis. Precari enim dicebant esse, precando bona optare, imprecari mala, quod uulgo iam dicitur, maledicere;  deprecari autem mala, precando depellere. Sed usitatum iam loquendi modum potius sequamur, et siue precationes, siue deprecationes inuenerimus, quas Greci uocant, non putemus esse emendandum. Multa hinc dici possunt que improbanda non sint, sed eligo in his uerbis hoc intelligere, quod omnis uel pene omnis frequentat Ecclesia, ut precationes accipiamus dictas, quas facimus in celebratione sacramentorum, antequam illud quod est in Domini mensa incipiat benedici; orationes cum benedicitur, et sanctificatur, et ad distribuendum comminuitur, quam totam petitionem fere omnis Ecclesia Dominica oratione concludit; interpellationes autem, siue ut uestri codices habent, postulationes, fiunt cum populus benedicitur: tunc enim Antistes  [Antistites] uelut aduocati susceptos suos per manus impositionem, misericordissime offerunt potestati. Quibus peractis et participato tanto sacramento, gratiarum actio cuncta concludit, quam in his etiam uerbis ultimam commendauit Apostolus. Hec autem causa precipua fuit ista dicendi, ut his breuiter perstrictis atque significatis, non putaretur negligendum esse quod sequitur: Pro omnibus hominibus, pro regibus, et his qui in sublimitate sunt, ut quietam et tranquillam uitam agamus, in omni pietate et caritate: ne quisquam, sicut se habet humane cogitationis infirmitas, estimaret non esse ista facienda, pro his a quibus persecutionem patiebatur Ecclesia, cum membra Christi ex omni essent hominum genere  colligenda. Unde adiungit et dicit: Hoc enim bonum est et acceptum coram saluatore nostro Deo, qui omnes homines uult saluos fieri, et in agnitionem ueritatis uenire. Et ne quisquam diceret, posse esse salutis uiam in bona conuersatione et unius Dei omnipotentis cultu, sine participatione corporis et sanguinis Christi: Unus enim Deus, inquit, et unus mediator Dei et hominum, homo Christus iehsu, ut illud quod dixerat, omnes homines uult saluos fieri, nullo alio modo intelligatur prestari, nisi per mediatorem, non Deum, quod semper erat uerbum, sed hominem Christum Iesum, cum uerbum caro factum est et habitauit in nobis.



CAPUT CCuI. De eo quod ait Lucas, Oculi eorum tenebantur ne eum  agnoscerent, et Marcus: Apparuit, inquit, eis in alia effigie ex eodem libro Questionum ad Paulinum.

De Euangelio inquisitio tua solet multos mouere, quomodo Dominus post resurrectionem, cum in eodem corpore resurrexerit, a quibusdam qui eum nouerant utriusque sexus hominibus et agnitus non sit, et agnitus sit. Ubi primum queri solet, utrum in eius corpore, an potius in illorum oculis, aliquid factum sit, quo non posset agnosci? Cum enim legitur, Tenebantur oculi eorum ne agnoscerent eum, impedimentum quoddam agnoscendi uidetur in luminibus factum esse cernentium. Cum uero aperte alibi dicitur, Apparuit eis in alia effigie, utique in ipso corpore, cuius alia erat effigies, aliquid factum fuisse  quo impedimento tenerentur, id est, moram agnoscendi paterentur oculi illorum. Sed ego miror, cum duo sint in corpore, quibus cuiusque species agnoscatur, lineamenta et color, cur ante resurrectionem quod in monte ita transfiguratus est, ut fieret uultus eius splendidus sicut sol, neminem mouet usque ad tantam excellentiam fulgoris, et lucis colorem sui corporis, eum mutare potuisse, et post resurrectionem mouet aliquatenus lineamenta mutata esse ut non posset agnosci; et rursus eadem potentie facultate, sicut tunc pristinum colorem, sic et post resurrectionem pristina lineamenta reuocasse. Nam et illi tres discipuli, ante quorum oculos in monte transfiguratus est, non eum agnoscerent, si ad eos talis aliunde uenisset; sed quia cum illo erant, ipsum  esse certissime retinebant. At enim corpus ipsum erat, in quo resurrexit, quid hoc ad rem? Nam et illud utique ipsum corpus erat, in quo in monte transfiguratus est, et ipsum erat iuuenis in quo natus est; et tamen si quis eum iuuenem repente uidisset, qui non nisi infantulum nosset, non utique agnosceret. An uero ad lineamenta mutanda, non potest celeriter Dei potestas, quod potest per annorum moras hominis etas?



CAPUT CCuII. De gladio qui Marie animam pertransiit; ex eodem libro Questionum, ad Paulinum episcopum.

De uerbis Simeonis ubi ait uirgini matri Domini: Et tuam ipsius animam pertransiet gladius, in alia  epistola cuius exemplum etiam modo misi, dixi quid mihi uideatur, quod etiam tibi inter cetera uisum est. Et quod adiunxit, Ut denudentur multorum cogitationes cordium, hoc intelligendum puto, quia per Domini passionem et insidie Iudeorum, et discipulorum infirmitas, patuit: tribulationem igitur gladii nomine significatam esse credibile est, quo materna anima uulnerata est doloris affectu: ipse fuit gladius in ore persecutorum, de quibus in psalmo dicitur: Et gladius in ore eorum. Ipsi enim erant filii hominum, quorum dentes arma et sagitte, et lingua eorum gladius acutus. Nam et ferrum quod pertransiit animam Ioseph, pro dura tribulatione positum mihi uidetur. Aperte quippe dicitur, Ferrum pertransiit animam eius, donec ueniret uerbum  eius, id est, tandiu fuit in dura tribulatione, donec fieret quod predixit. Hinc enim magnus habitus et ab illa tribulatione liberatus; sed ne humane sapientie tribueretur, quod uenit uerbum eius, id est, factum est, quod predixit more suo Scriptura sancta, Deo inde dat gloriam, et continuo subiungit: Eloquium Domini igniuit eum.



CAPUT CCuIII. Agens de baptismo exponit'quomodo non sit contrarium, Qui mecum non est contra me est. Qui contra uos non est pro uobis est. Ex libro primo de Baptismo.

Dominus in Euangelio dicit: Qui non est mecum, aduersum me est, et qui mecum non colligit, spargit.  Tamen cum ad eum discipuli retulissent, uidisse se quemdam in eius nomine pellentem demonia, et prohibuisse quia cum illis eum non sequebatur: Nolite, inquit, prohibere, qui contra uos non est, pro uobis est. Non potest enim quisquam in nomine meo facere aliquid, et male loqui de me. Si nichil in illo corripiendum erat, securus sit ergo quisquis extra communionem Ecclesie constitutus, colligit in Christi nomine dissociatos a societate Christiana atque ita falsum erit illud: Qui non est mecum, non colligit, 14 spargit [qui non est mecum aduersum me est, et qui non colligit mecum, spargit]. Si autem quod discipuli Domini per ignorantiam facere uoluerunt, id in eo corrigendum est, quod Dominus dixit: Nolite prohibere, cur hoc ipse prohiberi prohibuit, et  quomodo erit uerum quod ibi ait: Qui contra uos non est, pro uobis est? In hoc enim facto, non contra eos, sed pro eis erat, ubi per nomen Christi sanitates operabantur [operabatur]. Ut ergo utraque sententia uera sit, sicuti uera est et illa ubi ait: Qui non est mecum, aduersus me est, et qui mecum non colligit, dispergit, et illa ubi ait: Nolite prohibere, qui enim contra uos non est, pro uobis est: quid restat intelligendum, nisi quia ille in tanti nominis ueneratione confirmandus fuit, ubi non erat contra  Ecclesiam, sed pro Ecclesia? et in illa tamen separatione culpandus, ubi si colligeret, spargeret; et si forte ueniret ad Ecclesiam, non illud quod habebat ibi acciperet, sed in quo aberrauerat emendaret. Neque enim et Cornelii gentilis hominis orationes non sunt exaudite, aut eleemosyne non sunt accepte, imo et angelum ad se mitti, et missum meruit intueri, per quem posset utique sine hominis alicuius accessu cuncta necessaria discere; sed quoniam quidquid boni in orationibus et eleemosynis habebat prodesse illi non poterat, nisi per uinculum christiane societatis et pacis incorporaretur Ecclesie, iubetur mittere ad Petrum, et per illum discit Christum; per illum etiam baptizatus christiano populo, consortio quoque communionis adiungitur,  cui sola bonorum operum similitudine iungebatur. Perniciose quippe contemneret bonum, quod nondum habebat, superbiens ex illo quod habebat: sic etiam qui seipsos a societate ceterorum separantes, caritate uiolata, unitatis uinculum rumpunt, si nichil faciunt eorum que in illa societate acceperunt, in omnibus separati sunt, et ideo quem sibi sociauerint, si uenire ad Ecclesiam uoluerit, debet omnia que non accepit accipere. Si uero nonnulla eadem faciunt, non se in eis separauerunt, et ex ea parte in texture compage detinentur, in cetera scissi sunt. Proinde si quem sibi sociauerint, ex ea parte nectitur Ecclesie in qua nec illi separati sunt:  et ideo si uenire ad Ecclesiam uoluerit, in eo sanatur, ubi laniatus errabat. Ubi uero sanus  connectebatur, non curatur, sed agnoscitur: ne cum sanare [sana curare] uolumus, potius uulneremus. Itaque illi quos baptizant, sanant a uulnere idololatrie, uel infidelitatis, sed grauius feriunt uulnere schismatis. Idololatras enim in populo Dei gladius interemit, schismaticos autem terre hiatus absorbuit; et Apostolus: Si habeam, inquit, omnem fidem, ita ut montes transferam, caritatem autem non habeam, nichil sum. Si quis adducatur ad medicum in aliqua necessaria parte corporis graui uulnere sauciatus, si dixerit medicus, Moritur inde nisi curetur: non opinor ut illi qui eum adduxerunt, ita desipiant, ut consideratis atque numeratis ceteris membris eius sanis, respondeant medico et dicant: Ergone ista sana tot membra, non ualent ad eius uitam, et  unum illud uulneratum ualet ad [eius] mortem: non utique hoc dicunt, sed curandum offerunt: nec ideo tamen quia curandum offerunt, medicum rogant, ut etiam illa que sana sunt curet, sed illi uni loco medicinam instanter adhibeat unde mors etiam saluis ceteris imminet, et nisi sanetur adueniet. Quid ergo prodest homini, uel sana fides, uel sanum fortasse solum fidei sacramentum, ubi lethali uulnere schismatis perempta est sanitas caritatis, per cuius solius peremptionem, etiam illa integra trahantur  ad mortem. Quod ne fiat non cessat misericordia Dei, per unitatem sancte Ecclesie sue, ut ueniant et curentur per medicamentum reconciliationis, per uinculum pacis. Nec ideo se putent sanos esse, quia dicimus eos habere aliquid sanum: nec rursus ideo putent curandum esse, quod sanum est, quia ostendimus aliquid uulneratum. Itaque in sacramenti sanitate, quia contra nos non sunt, pro nobis sunt. In schismatis autem uulnere, quidquid cum Christo non colligunt, spargunt. Non extollantur et his que habent. Quid tantum per ea que sana sunt superbos oculos ducunt? Et uulnus suum dignentur humiliter intueri: nec solum quid adsit, sed etiam quid desit attendant. uideant quam multa et quam magna nichil prosint, si unum quiddam defuerit:  et uideant quid sit ipsum unum, nec me in hoc audiant, sed Apostolum: Si linguis hominum, inquit, loquar et angelorum, caritatem autem non habeam, factus sum eramentum sonans, et cymbalum tinniens; et si habuero prophetiam, et sciero omnia sacramenta, et omnem scientiam, et si habuero omnem fidem ut montes transferam, caritatem autem non habeam, nichil sum. Quid ergo eis prodest, si et linguam in sacris mysteriis habeant angelicam, et prophetiam quemadmodum Caiphas et Saul, ut aliquando prophetent, quos fuisse damnabiles sancta Scriptura testatur? Si sacramenta non tantum sciant, sed et habeant, sicut habuit Simon Magus: si fidem, sicut demonia confessa sunt Christum; neque enim non credebant cum dicerent, Quid nobis et tibi est Fili  Dei; scimus qui sis? si dispertiant etiam ipsi substantiam suam pauperibus, sicut multi non solum in catholica fide, [sed] in diuersis heresibus faciunt: si aliqua ingruente persecutione, tradant ad flammas nobiscum corpus suum pro fide, quam pariter confitentur; tamen quia separati hec agunt, non sufferentes inuicem in dilectione, neque studentes seruare unitatem spiritus in uinculo pacis, caritatem utique non habendo, etiam cum illis omnibus qui nichil eis prosunt, ad eternam salutem peruenire non possunt.



CAPUT CCIX. Obiectionem donatistarum utrum generet filios baptismus Christi in parte Donati, an non generet, soluit.

Sed uidentur sibi argutissime querere, utrum generet  filios baptismus Christi in parte Donati, an non generet? ut si consenserimus quod generet, suam esse asseuerent Ecclesiam matrem, que filios potuit de Christi baptismate generare; et quia unam oportet esse Ecclesiam, ex hoc iam nostram non esse Ecclesiam criminentur; si autem dixerimus, Non generat: Cur ergo, inquiunt, apud uos non renascuntur per baptismum qui transeunt a nobis ad uos cum apud nos fuerint baptizati, si nondum nati sunt; quasi uero ex hoc generet unde separata est, et non ex hoc, unde coniuncta est: separata est enim a uinculo caritatis et pacis, sed iuncta est in uno baptismate. Itaque una est Ecclesia, que sola catholica nominatur, et quidquid suum habet, in communicantibus  diuersorum a sua unitate separatis, per hoc quod suum in eis habet, ipsa utique generat, non ille. Neque enim separatio earum [eorum] generat, sed quod secum de ista tenuerunt: quod si et hoc dimittant, omnino non generant.



CAPUT CCX. Quod etiam male conuersantes catholicos ipsa generet que et Simonem.

Hec itaque in omnibus generat, cuius sacramenta retinentur. Unde possit tale aliquid ubicunque generari, quamuis non omnes quos generat, ad eius pertineant unitatem, que usque in finem perseuerantes saluabit [saluat]. Neque enim hi soli ad eam non pertinent, qui separationis aperto sacrilegio manifesti sunt, sed etiam illi, qui in eius unitate  corporaliter mixti, per uitam pessimam separantur. Etenim Simonem Magum per baptisma ipsa pepererat, cui tamen dictum est, quod non haberet partem in hereditate 15 Christi. Nunquid ei baptismus, nunquid Euangelium, nunquid sacramenta defuerunt? sed quia ei caritas defuit, frustra natus est, et ei expediebat fortasse non nasci. Numquid non erant nati quibus Apostolus dicit: Tanquam paruulis in Christo lac uobis potum dedi, non escam: eos tamen sacrilegio schismatibus [a sacrilegio schismatis] reuocat, in quod ideo inruebant [irruebant], quia carnales erant: Quasi paruulis, inquit, in Christo lac uobis potum dedi, non escam, nondum enim poteratis, sed nec adhuc quidem potestis, adhuc enim estis carnales. Cum enim sint inter uos emulatio  et contentio, nonne carnales estis, et secundum hominem ambulatis? Cum enim quis dicat, Ego quidem sum Pauli, alius autem, Ego Apollo, nonne homines estis? de his enim supra dicit: Obsecro autem uos, fratres, per nomen Domini nostri Iesu Christi, ut idipsum dicatis omnes, et non sint in uobis schismata, sitis autem perfecti in eodem sensu et in eadem sententia. Nuntiatum est enim mihi de uobis, fratres mei, ab his qui sunt Cles, quia contentiones sunt in uobis: hoc autem dico, quia unusquisque uestrum dicit: Ego quidem sum Pauli, ego autem Apollo, ego uero Cephe, ego autem Christi; diuisus est Christus? nunquid Paulus crucifixus est pro uobis aut in nomine Pauli baptizati estis? Isti ergo, si in hac obstinatione et peruersitate  remanerent, certe quidem nati erant, nec tamen ad ipsam Ecclesiam, de qua nati erant, per pacis atque unitatis uinculum, pertinerent.



CAPUT CCXI. Utrum apud hereticos hec fiat remissio peccatorum; ex eodem libro.

Ergo ipsa generat, et per uterum suum, et per uteros ancillarum ex eisdem sacramentis, tanquam ex uiri sui semine. Non enim frustra dicit Apostolus, omnia illa in figura esse gesta: sed qui superbiunt et legitime matri non adiunguntur, similes sunt Ismaheli, de quo dictum est: Eiice ancillam et filium eius, non enim heres erit filius ancille, cum filio meo Isaac. Qui autem pacifice diligunt legitimam  patris sui coniugem, [cuius legitimo iure generati sunt, similes sunt filiis Iacob, quamuis de ancillis natis, sed tamen eamdem hereditatem sumentibus. Qui autem de utero ipsius matris intus in unitate nati, negligunt gratiam quam acceperunt, similes sunt Esau filio Isaac, qui reprobatus est, Deo attestante et dicente: Iacob dilexi, Esau autem odio habui: cum ambo ex uno concubitu concepti, ex uno utero nati sint. Querunt etiam utrum peccata dimittantur per baptismum in parte Donati, ut si dixerimus dimitti, respondeant: Ergo est illic Spiritus sanctus, quia cum insufflante Domino, datus esset discipulis, tunc secutus est et ait: Baptizate gentes in nomine Patris et Filii et Spiritus sancti: si cui dimiseritis peccata, dimittentur ei, si cui tenueritis tenebuntur,  et si ita est, inquiunt, communio nostra est Ecclesia Christi. Non enim preter Ecclesiam dimissionem peccatorum Spiritus sanctus operatur: et si nostra communio est Ecclesia Christi, non est Ecclesia Christi uestra communio. Una est enim quecunque illa sit de qua dictum est: Una est columba mea, una est matri sue. Nec possunt Ecclesie tot esse, quot schismata. Si autem dixerimus, non ibi dimitti peccata: Ergo, inquiunt, non est illic uerus baptismus, et propterea quos a nobis suscipitis uos baptizare debetis: quod quia non facitis, in Ecclesia Christi uos non esse fatemini. His ita resistimus, secundum scripturas eos interrogantes, ut quod a nobis querunt sibi ipsi respondeant. Quero enim ut dicant utrum dimittantur peccata ubi caritas non  est? peccata enim tenebre animarum sunt: audimus quippe Ioannem dicentem: Qui odit fratrem suum, in tenebris est usque adhuc: nulli autem schismata facerent, si fraterno odio non excecarentur. Si ergo dicimus non ibi dimitti peccata, quomodo renascitur qui apud eos baptizatur? quid est enim renasci per baptismum, nisi a uetustate renouari? Quomodo autem renouatur a uetustate, cui peccata preterita non dimittuntur? Quod si renatus non est, nec Christum induit, ex quo conficitur ut denuo baptizandus uideatur, quia dicit Apostolus: Quotquot enim in Christo baptizati estis, Christum induistis; quem ille si non induit, nec in Christo baptizatus habendus est. Porro quia in Christo dicimus baptizatum, fatemur eum Christum induisse, etsi hoc fatemur,  regeneratum fatemur: quod si ita est, et peccata dimissa sunt. Quomodo ergo dicit Ioannes: Qui odit fratrem suum in tenebris manet usque adhuc, si iam facta est remissio peccatorum? Annon est in schismate odium fraternum? quis hoc dixerit cum et origo et pertinacia schismatis nulla sit alia, nisi odium fratris [fraternum]? Hanc illi questionem soluere sibi uidentur cum dicunt: Non est ergo in schismate remissio peccatorum, et ideo nec regeneratio noui hominis, et propterea nec baptismus Christi. Nos autem quia fatemur ibi esse baptismum Christi, hanc eis questionem soluendam proponimus, Magus ille Simon, utrum uero Christi baptismate tinctus sit. Respondebunt, Ita, quia sancte scripture  auctoritate coguntur. Quero ergo utrum fateantur ei dimissa peccata? profecto fatebuntur. Item quero cur ei dixerit Petrus non cum habere partem in sorte sanctorum? Quia, inquiunt, postea peccauit, pecunia uolens emere donum Dei, cuius uenditores apostolos credidit. Quid si ad ipsum baptismum fictus accessit, dimissa sunt ei peccata, an non sunt dimissa? eligant quod uolunt, utrumlibet elegerint, sufficit nobis; si dimissa dixerint, quomodo ergo Spiritus sanctus discipline effugiet fictum, si in isto ficto remissionem operatus est peccatorum? si dixerint non esse dimissa, quero si postea fictionem suam corde concusso et uero dolore fateretur, denuo baptizandus iudicaretur? Quod si dementissimum est dicere, fateantur uero baptismo Christi baptizari posse bominem,  et tamen cor eius in malitia, uel sacrilegio perseuerans, peccatorum abolitionem non sinere fieri, atque ita intelligant, in communionibus ab Ecclesia separatis, posse homines baptizari ubi Christi baptismus eadem sacramenti celebratione datur et sumitur, qui tamen tunc prosit ad remissionem peccatorum, cum quis reconciliatus unitati, sacrilegio dissensionis exuitur, quo eius peccata tenebantur, et dimitti non sinebantur. Sicut enim in illo qui fictus accesserat, fit ut non denuo baptizetur, sed pia [ipsa] correctione et ueraci confessione purgetur, quod non posset sine baptismo, sed ut quod ante datum est, tunc ualere incipiat ad salutem, cum illa fictio ueraci confessione recesserit. Sic etiam iste, qui baptisma Christi, quod non amiserunt, qui  se separauerunt, inimicus caritatis et pacis Christi; in aliqua heresi aut schismate accepit, quo sacrilego scelere peccata eius non dimittebantur, cum se correxerit, et ad Ecclesie societatem unitatemque uenerit, non iterum baptizandus est quia ipsa ei reconciliatione ac pace prestatur, ut ad remissionem peccatorum eius in unitate iam prodesse incipiat sacramentum, quod acceptum in schismate prodesse non poterat. Si autem dixerint in illo qui fictus accessit, per sanctum uim tanti sacramenti dimissa quidem illi esse peccata, in ipso temporis puncto, sed perfectionem ipsius redisse, continuo ut Spiritus sanctus et adfuerit baptizato, ut peccata recederent, et perseuerantiam fictionis fugerit, ut redirent. Ut et illud uerum sit, Quotquot in Christo baptizati  estis, Christum induistis; et illud: Sanctus enim Spiritus discipline effugiet fictum: id est, ut et induat eum Christo sanctitas baptismi, et exuat eum Christo pernicies fictionis, sicut fit cum quisque 16 a tenebris per lucem transit ad tenebras: oculi quidem eius in tenebras perpetuo diriguntur, sed non potest eum lux, nisi perfundere transeuntem. Si ergo dixerint hoc [Qui ergo hoc dixerint], hoc etiam in eis intelligant fieri, qui extra Ecclesie communionem, sed tamen baptismate Ecclesie baptizantur; quod ubicumque fuerit, sanctum est per seipsum, et ideo non est eorum qui se separant, sed eius unde se separant. ualet tamen et apud eos hactenus, ut per eius lucem transeant ad dissensionis sue tenebras,  continuo redeuntibus peccatis, que baptismatis sanctitas in illo temporis puncto dimiserat, tanquam redeunte obscuritate, quam lux in transitu excusserat.



CAPUT CCXII. Peccata sine caritate non dimitti: probat per seruum cui dominus debitum dimiserat.

Nam redire dimissa peccata ubi fraterna caritas non est, apertissime Dominus in Euangelio docet, de illo seruo, quem cum inuenisset debitorem decem millium talentorum, deprecanti omnia dimisit: ille autem conseruum suum qui ei debebat centum denarios, cum miseratus non fuisset, iussit eum dominus reddere que ei dimiserat. Tempus ergo quo accipitur indulgentia per baptismum, tanquam tempus  est reddende rationis, ut omnia debita que inuenta fuerint, dimittantur; non tamen ille seruus postea dedit conseruo suo mutuam pecuniam, quam cum ille non posset reddere, non eius misertus, sed iam ei debebat conseruus eius, cum ipse rationem domino suo reddens, tanti numeri debito solueretur. Nec dimiserat conseruo suo quod ei debebat, et sic accesserat, ut ei dimitteret dominus. Hoc indicant uerba conserui dicentis: Patientiam habe in me, et reddam tibi; alioquin diceret, iam mihi hoc dimiseras, cur iterum repetis? Hoc et ipsius Domini uerba manifestius aperiunt; ait enim: Egressus autem seruus ille, inuenit unum de conseruis suis qui debebat ei centum denarios. Non dixit, cui debitum iam centum denariorum dimiserat; si enim dimiserat, non ei  debedat: quia ergo dixit, debebat ei, manifestum est, quod non dimiserat. Et melius quidem fuerat, atque hoc potius congruebat tanto debitori reddituro rationem, et exspectanti misericordiam domini sui, ut prior ipse conseruo dimitteret, quod ei debebatur, et sic ad rationem reddendam, ubi misericordia domini imploranda erat, accederet. Nec tamen illud quod nondum conseruo dimiserat impediuit domino [dominum] eius, quominus, in illo tempore accipiende rationis dimitteret ei omnia que debebat. Sed quid profuit quandoquidem in caput eius propter odiorum perseuerantiam rursus omnia continuo replicata sunt? Sic non impeditur baptismi gratia quominus omnia peccata dimittat, etiam si odium fraternum in eius cui dimittuntur animo perseuerat.  Soluitur enim hesternus dies, et quidquid supra est soluitur, etiam ipsa hora momentoque ante baptismum et in baptismo: deinceps autem continuo reus esse incipit, non solum consequentium, sed etiam preteritorum dierum, horarum, momentorum, redeuntibus omnibus que dimissa sunt, et sepe ista contingunt in Ecclesia.



CAPUT CCXIII. De baptizando in periculo mortis constituto, ac inimicitias gerente.

Nam plerumque fit ut homo habeat inimicum quem iniquissime oderit, quanquam etiam iniquos inimicos diligere iubeamur, et orare pro eis: subito autem periculo mortis incipit perturbari, et poscit baptismum  quem tanta festinatione accipit, ut necessariam interrogationem paucorum uerborum uix periculi tempus ammittat [admittat], quanto minus sermonem longissimum ut illud odium corde pellatur, etiamsi baptizanti sit cognitum? certe ista non solum apud nos, sed etiam apud illos euenire non cessant. Quid ergo dicimus? Dimittuntur peccata huic homini, an non dimittuntur? Prorsus quod uolunt eligant; si enim dimittuntur, continuo [continuo pro statim] redeunt. Euangelium loquitur, ueritas clamat: siue ergo dimittantur, siue non dimittantur, necessaria est postea medicina; nec tamen si uixerit, atque id corrigendum esse didicerit, atque correxerit, denuo baptizatur, siue apud illos, siue apud nos. Sic et illa que schismatici uel heretici non aliter  habent, nec aliter agunt quam uera Ecclesia, cum ad nos ueniunt, non emendamus, sed potius adprobamus; in quibus enim non dissentiunt a nobis, in eis non disiunguntur a nobis; sed tamen quia nichil eis prosunt quandiu schismatici uel heretici sunt, propter alia in quibus a ueritate dissentiunt, et propter ipsum separationis immanissimum scelus, siue permanserint in eis peccata, siue continuo dimissa redierint, ut ad salutem pacis atque caritatis ueniant, adhortamur; non solum, ut aliquid habeant quod non habebant, sed ut eis etiam illud prodesse incipiat, quod habebant.



CAPUT CCXIu. Quod baptismus Dei sit et Ecclesie ubicunque inuentus fuerit, ex eodem libro.

Frustra ergo nobis dicunt: Si baptismum nostrum  acceptatis, quid minus habemus, ut nobis de uestra communione consulendum putetis? Respondemus enim: Non baptismum uestrum acceptamus , sed Dei et Ecclesie, ubicumque fuerit inuentus, et quocunque translatus. uestrum autem non est, nisi quod praue sentitis, et sacrilege agitis, et impie separamini. Nam si cetera omnia uera uel habeatis uel sentiatis (et in eadem tamen separatione duretis, aduersus uinculum fraterne pacis, aduersus unitatem omnium fratrum qui toto terrarum orbe sicut promissi sunt, ita exhibiti, quorum omnium causas et corda, nullo modo unquam nosse ac [aut] discutere potuistis, ut merito damnaretis qui non  possunt propterea rei esse, quia iudicibus ecclesiasticis potius, quam litigatoribus credidere: hoc solum minus habetis, quod minus habet, qui caritatem non habet. Iam quid opus est, ut nos retexamus [retexemus]? uos ipsi in Apostolo inspicite, quantum sit quod minus habetis. Quid autem interest, qui caritatem non habet, utrum foras auolet aliquo uento tentationis ablatus, an intus de messe dominica non recedat, in ultima uentilatione separandus? et tamen etiam tales, si iam semel per baptismum nacti sunt, iterum eos nasci non oportet.



CAPUT CCXu. Quod Ecclesia pariat, siue per se, siue per ancillarum uterum de semine uiri sui, ubi ponit similitudinem, de Esau et Aser.

Ecclesia quippe omnes per baptismum parit, siue  apud se, id est ex utero suo, siue extra se, de [siue de se, siue de ancilla] semine uiri sui: sed et Esau de uxore natus, propter fraternam discordiam separatus est a populo Dei; et Aser per uxoris quidem potestatem, sed ex ancilla natus, propter fraternam concordiam terram promissionis accepit. Unde et Ismaheli, ut separaretur a populo Dei, non obfuit mater ancilla, sed obfuit fraterna discordia, et non profuit potestas uxoris, cuius magis filius erat, quia per ipsius iura coniugalia, et in ancilla seminatus erat et ex ancilla susceptus: sicut apud istos Ecclesie iure  nascuntur quicunque nascuntur. Sed si concordent cum fratribus, per unitatem pacis, ad terram ueniunt promissionis, non de materno utero rursus eiiciendi, sed in paterno  semine agnoscendi. Si autem in discordia perseuerent, ad Ismahelis funiculum pertinebunt. Prior autem fuit Ismahel, et postea Isaac, et prior Esau, posterior autem Iacob. Non quia prior peperit heresis, quam Ecclesia; aut ipsa Ecclesia prius carnales, uel animales, et postea spiritales. Sed quia in ipsa sorte mortalitatis nostre, ex quo de Adam nascimur, 17 non est prius quod spiritale, sed quod animale, postea spiritale. Ex ipso autem animali sensu, quia homo animalis non percipit que sunt Spiritus Dei, omnes dissensiones et schismata generantur. In quo sensu perseuerantes, Apostolus dicit, ad uetus Testamentum pertinere, id est, ad terrenorum promissorum cupiditatem, in quibus quidem spiritalia figurantur, sed animalis homo non  percipit que sunt Spiritus Dei.



CAPUT CCXuI. Quod antiqua res sit Ecclesia, in aliis habens animalem portionem, in aliis spiritalem.

Quocumque ergo tempore tales homines esse ceperint in hac uita, ut iam diuinis pro seculorum distributione sacramentis imbuti, adhuc tamen carnaliter sapiant, et carnalia de Deo siue in hac uita, siue post hanc uitam sperent atque desiderent, animales sunt. Ecclesia uero, quod est populus Dei, etiam in istius uite peregrinatione antiqua res est, in aliis hominibus habens animalem portionem, in aliis autem spiritalem: ad animales pertinet uetus Testamentum, ad spiritales Nouum; sed primis temporibus utrumque occultum fuit, ab Adam usque ad  Moysen. A Moyse autem manifestum est uetus, et in eo ipso occultabatur Nouum, quia occulte significabatur. Postea uero quam in carne Dominus uenit, reuelatum est Nouum, ueteris autem sacramenta cessarunt; sed concupiscentie tales non cessauerunt. In illis enim sunt quos Apostolus iam per sacramentum Noui Testamenti natos, adhuc tamen dicit animales, non posse percipere que sunt Spiritus Dei: sicut enim in sacramentis ueteris Testamenti uiuebant quidam spiritales, ad Nouum scilicet Testamentum, quod tunc occultabatur occulte pertinentes, sic et nunc in sacramento Noui Testamenti quod iam reuelatum est plerique uiuunt animales. Qui proficere si nolunt ad percipienda que sunt Spiritus  Dei, quo eos hortatur sermo apostolicus, ad uetus Testamentum pertinebunt: si autem proficiunt, et antequam capiant ipso profectu et accessu, ad Nouum pertinent; et si priusquam spiritales fiant, ex hac uita rapiantur, custoditi per sacramenti sanctitatem, in terra uiuentium computantur, ubi est spes nostra et portio Dominus. Nec inuenio quid uerius intelligatur in eo quod scriptum est: Imperfectum meum uiderunt oculi tui: quandoquidem sequitur, Et in libro tuo omnes scribentur. Que autem peperit Abel et Enoch, et Ne, et Abraham, ipsa peperit et Moysen, et Prophetas tempore posteriores ante Domini aduentum: et que istos, ipsa et apostolos, et martyres nostros, et omnes bonos christianos. Omnes enim diuersis quidem temporibus nati apparuerunt,  sed societate unius populi continentur, et eiusdem ciuitatis ciues labores huius peregrinationis experti sunt: et quidam eorum nunc experiuntur, et usque in finem ceteri experientur. Item que peperit Cain, et Cham, et Hismahelem [Ismelem], et Esau, eadem ipsa peperit, et Dathan, et alios in eodem populo similes: et que istos, eadem ipsa et Iudam pseudoapostolum, et Simonem Magum, et ceteros usque ad hec tempora pseudochristianos, in affectione animali pertinaciter obduratos: siue in unitate permixti sint, siue aperta precisione dissentiant.



CAPUT CCXuII. Quomodo generet Ecclesia bonos et malos, tanquam per se ipsam Rebecca geminos.

 Sed cum tales ab spiritalibus euangelizantur, et sacramentis imbuuntur, tanquam per se ipsam Rebecca eos parit sicut Esau. Cum autem per illos qui non caste annuntiant Euangelium, tales in Dei populo generantur, non Sara quidem, sed per Agar [Sara quidem sed per Agar]. Item boni spiritales, quando euangelizantibus uel baptizantibus carnalibus generantur, Lia quidem uel Rachel iure coniugali eos, sed per ancillarum uterum parit. Cum uero per spiritales in Euangelio generantur boni fideles, qui uel euadunt in spiritalis etatis affectum, uel eo tendere non desistunt, uel ideo non faciunt, quia non possunt, sicut ex utero Sare Isaac, uel Rebecce Iacob, in nouam uitam et Nouum Testamentum nascuntur. Itaque siue intus uersari uideantur, siue aperte foris  sint, quod caro est, caro est; siue in area in sua sterilitate perseueret, siue occasione tentationis tanquam uento extra tollantur, quod palea est, palea est: et semper ab illius Ecclesie que sine macula et ruga est, unitate diuisus est, etiam qui congregationi sanctorum in carnali obduratione miscetur. De nullo tamen desperandum est, siue qui intus talis apparet, siue qui foris manifestius aduersatur. Spiritales autem siue ad hoc ipsum pio studio proficientes, non eunt foras, quia et cum aliqua uel peruersitate, uel necessitate hominum uidentur expelli, ibi magis probantur quam si intus permaneant, cum aduersus Ecclesiam nullatenus eriguntur, sed in solida unitatis petra fortissimo caritatis robore radicantur.  Ad hoc enim pertinet quod in illo Abrahe sacrificio dicitur, aues autem non diuisit.



CAPUT CCXuIII. Quod propterea Dominus non aperuit Cypriano de Baptismo sententiam quam postea plenario concilio patefecit, ut eius caritas plenius appareret, ex eodem libro.

Exstant beati martyris Cypriani in eius litteris magna documenta, ut ad illum iam ueniam, de cuius sibi auctoritate isti carnaliter blandiuntur, cum eius caritate spiritaliter perimantur. Nam illis temporibus antequam plenarii Concilii sententia, quid in hac re sequendum esset, totius Ecclesie consensio confirmasset, uisum est ei, cum ferme octoginta cepiscopis suis Africanarum Ecclesiarum, hominem  [omnem] qui extra Ecclesie catholice communionem baptizatus fuisset, oportere ad Ecclesiam uenientem denuo baptizari, quod non recte fieri tanto uiro nimirum propterea Dominus non aperuit, ut eius pia et humilitas, et caritas, in custodienda salubriter Ecclesie pace, patesceret. Minus ergo ille penetrauit ut cerneret secretum abditum sacramenti: sed, si sciret omnia sacramenta, caritatem autem non haberet, nichil esset. Cum autem minus illud perspiciens, hanc tamen humiliter, fideliter, fortiter custodiuit, ad Martyrii coronam meruit peruenire, ut si qua in eius lucidam mentem ex humana conditione nebula inrepserant [irrepserat], gloriosa serenitate fulgentis sanguinis fugaretur. Non enim frustra ipse Dominus iehsu Christus, cum se ipsum diceret uitem, suos  autem tanquam in uite sarmenta precidi dixit eos, et de uite auferri, tanquam inutilia sarmenta que fructum non darent. Quis est autem fructus, nisi nouus ille fetus, de quo item dicit: Mandatum nouum do uobis, ut uos inuicem diligatis? Ipsa est illa caritas, sine qua cetera nichil prosunt, Dicit et Apostolus: Fructus autem spiritus est caritas, gaudium, pax, longanimitas, benignitas, bonitas, fides, mansuetudo, continentia. Que omnia incipiunt a caritate, et per ceteram iuncturam quasi botrum mirabilem faciunt. Nec tamen frustra idem Dominus addidit, Que autem sarmenta in me dant fructum, purgat illa pater meus, ut maiorem fructum afferant: nisi quia et ipsi, qui fructu preualent caritatis, possunt tamen aliquid habere purgandum, quod incultum agricola non relinquit. Quod ergo ille sanctus de  Baptismo aliter sentiens quam se res habebat, que postea pertractata et diligentissima consideratione firmata est, in catholica unitate permansit, et caritatis ubertate compensatum est, et passionis falce purgatum.



CAPUT CCXIX. 18 Quod sicut intus quod diaboli est argumentum est, sic et foris quod Christi est, agnoscendum est; ex libro de Baptismo Iu.

Sicut ergo et intus, quod diaboli est, arguendum est, sic et foris, quod Christi est agnoscendum est. An extra unitatem Ecclesie non habet sua Christus, et in unitate Ecclesie habet sua diabolus? Hoc fortasse [de] hominibus dici potest, ut sic extra Ecclesie  communionem non habeat Deus aliquem suorum, sicut inter angelos sanctos non habet diabolus aliquem suorum. Ecclesie uero huic, que adhuc carnis mortalitatem portat, quandiu peregrinatur a Domino, licuerit diabolo miscere zizania, hoc est, malos homines, et permissus sit propter ipsius Ecclesie peregrinationem, ut requies illius patrie qua sancti angeli perfruuntur, desideraretur ardentius. De Sacramentis autem hoc dici non potest. Sicut enim ea possunt habere atque tractare non ad salutem, sed ad perniciem suam, in qua igni destinata sunt interiora zizania, sic exteriora zizania, que ab interioribus recedentibus acceperunt, quia recedentia non amiserunt. Quod sine dubio manifestatur, cum redeuntibus non restituitur, quando forte aliqui  ex eis ipsis qui recesserant reuertuntur. Nec quisquam dixerit: Quid enim frumenti habent zizania? si enim hoc ita est, et intus et foris ad hoc duntaxat par conditio est. Neque enim in zizaniis exterioribus non inueniuntur grana frumenti, et in interioribus inueniuntur. De sacramento [sacramentis] autem cum queritur, non utrum habeant aliquid frumenti zizania queritur, sed utrum habeant aliquid celi? et exterioribus enim et interioribus zizaniis, cum ipso tritico est pluuia communis, que celestis et dulcis est; ipsa etiam si ex ea zizania steriliter crescunt, sic et Euangelicum Christi sacramentum diuinum et suaue est, neque propter eorum sterilitatem quos etiam foris cum pluit improbandum.



CAPUT CCXX.  Quod non ita sibi baptismus uerus succedere possit sicut false fidei uera succedit; ex eodem libro de Baptismo Iu.

Iam satis ostendimus ad baptismum qui uerbis euangelicis consecratur, non pertinere cuiusquam uel dantis uel accipientis errorem, siue de Patre, siue de Filio, siue de Spiritu sancto aliter sentiat quam doctrina celestis insinuat. Multi enim carnales et animales etiam intus baptizantur, cum aperte dicat Apostolus: Animalis autem homo non percipit ea que sunt spiritus Dei, et percepto iam baptismo, dicit eos adhuc animales esse. Secundum sensum autem carnalem, non potest nisi carnaliter de Deo sapere anima corporeis sensibus dedita. Unde multi  post baptismum proficientes, et maxime qui infantes uel pueri baptizati sunt, quanto magis eorum intellectus serenatur et illuminatur [illuminetur], dum interior homo renouatur de die in diem, propiores [priores,] suas opiniones, quas de Deo habebant, cum suis phantasmatis ludificarentur, inrident [irrident], detestantes atque confitentes abiiciunt. Nec tamen ideo non accepisse baptismum existimantur, aut talem baptismum accepisse dicuntur, qualis fuit error ipsorum: sed in eis et Sacramenti integritas honoratur, et mentis uanitas emendatur, etiamsi confirmata et fortasse multis contentionibus defensa calluerat. Quapropter etiam hereticus, qui perspicue foris est, si baptismum illic euangelicum accepit, non talem utique baptismum accepit, quali errore cecatur.  Et propterea si resipiscens uiderit, relinquendum esse quod male tenuerat, non simul ei relinquendum est bonum quod acceperat. Nec quia error illius improbandus est, propterea in illo Christi baptismus exsufflandus est. Iam enim ex his quos intus contigit de Deo falsa opinantes baptizari, satis elucet discernendam esse sacramenti ueritatem, a male credentis errore, quamuis utrumque in homine uno ualeat inueniri: et ideo cum etiam foris in errore aliquo constitutus, uero tamen sacramento fuerit baptizatus, cum Ecclesie redditur unitati, sicut false fidei uera succedit, non sic potest etiam uero baptismo uerus baptismus succedere, quia idem ipse sibi succedere non potest, quia nec decedere potest. Ad hoc ergo heretici ad catholicam ueniunt,  ut quod eorum malum est corrigatur, non quod Dei bonum est repetatur. Dicit aliquis: Nihilne ergo interest si duo in errore pari atque malitia constituti sint, nec uita nec corde mutato, alius eorum foris, alius intus baptizetur? Fateor interesse: ille enim peior est, qui etiam foris baptizatur, non eo quod baptizatur, sed eo quod foris est. Est etiam [enim] ipsius diuisionis, nec nullum, nec paruum malum, si tamen ille qui intus baptizatur, non propter aliquod terrenum aut temporale commodum intus esse uoluit, sed quod unitatem Ecclesie toto orbe diffuse schismatum concisionibus pretulit; alioquin etiam ipse inter illos qui foris sunt deputandus est. Constituamus ergo duos aliquos isto modo: unum eorum, uerbi gratia, id sentire de Christo quod Photinus  opinatus est, et in eius heresi baptizari extra Ecclesie catholice communionem; alium uero hoc idem sentire, sed in Catholica baptizari, existimantem ipsam esse Catholicam fidem; istum nondum hereticum dico, nisi manifestata sibi doctrina catholice fidei resistere maluerit, et illud quod tenebat elegerit, quod antequam fiat, manifestum est illum qui foris est esse peiorem. Itaque in hoc sola falsa opinio, in illo autem etiam ipsa diuisio corrigenda est; sed in neutro ipsorum sacramenti ueritas repetenda; quod si quisquam idem sentiat quod illi, et esse heresim nouerit ab unitate catholica separatam, ubi hoc docetur et discitur, sed alicuius secularis emolumenti causa, in catholica unitate baptizari uoluerit, uel in ea baptizatus propter hoc inde  exire noluerit, non solum separatus habendus est, uerum etiam tanto sceleratius, quanto magis errori heresis et diuisioni unitatis fallaciam simulationis adiungit. Quamobrem cuiusque hominis prauitas quanto periculosior est et tortuosior, tanto instantius et operosius corrigenda est. Nec ideo tamen, si quid habet integrum, presertim non suum, sed Dei, propter eius prauitatem uel nullum putandum est, uel eodem modo uituperandum, uel eius prauitati tribuendum, ac non illius largitati, qui etiam fornicanti a se anime, et eunti post amatores suos, dedit panem suum, et uinum suum, et oleum suum, et alia uel alimenta, uel ornamenta, que nec a se ipsa, nec ab eius amatoribus ei sunt, sed ab illo qui  eam miserans, ubique uoluit ad quem redeat ammonere [admonere].



CAPUT CCXXI. De bonorum morum heretico et catholico criminoso; ex eodem libro de Baptismo Iu.

Constituamus ergo aliquem castum, continentem, non auarum, non idolis seruientem, hospitalem, indigentibus ministrantem, non cuiusquam inimicum, non contentiosum, patientem, quietum, nullum emulantem, nulli inuidentem, sobrium, frugalem hereticum: nulli utique dubium est, propter hoc solum quod hereticus est, regnum Dei non possessurum. Constituamus alium fornicatorem, immundum, luxuriosum, auarum, uel etiam apertius idolis deditum, ueneficum, discordiosum, contentiosum, emulum,  animosum [pro temerario], seditiosum, inuidum, ebriosum, comessatorem, sed catholicum: nunquid propter hoc solum quod catholicus est, regnum Dei possidebit, agens talia de quibus sic concludit Apostolus: Que 17 predico uobis, sicut predixi, quoniam qui talia agunt regnum Dei non possidebunt? Si hoc dicimus, nos ipsos seducimus. Nam sermo Dei non nos seducit, qui nec tacet, nec parcit, nec ulla adulatione nos decipit. Ideo quippe et alibi dicit: Hoc autem scitote, cognoscentes quoniam omnis fornicator, aut immundus, aut auarus, quod est idolorum seruitus, non habet hereditatem in regno Christi et Dei; nemo uos seducat inanibus uerbis. Non est ergo quod de sermone Domini conqueramur. Dicit omnino et aperte ac libere, dicit eos qui  male uiuunt ad regnum Dei non pertinere; his igitur omnibus uitiis circumsepto catholico non adulemur, nec ei quia Christianus catholicus est impunitatem, quam Scriptura diuina non promittit, promittere audeamus. Nec si aliquid unum habeat ex his que dicta sunt, debemus ei societatem superne illius patrie polliceri. Ad Corinthios enim singula enumerat, in quibus singulis subauditur quod regnum Dei non possidebunt. Nolite, inquit, errare: neque fornicatores, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt. Non ait: Qui hec omnia uitia simul habuerint regnum Dei non possidebunt; sed: Neque illi, neque  illi, ut in singulis hoc subaudias, quod nulli eorum regnum Dei possidebunt. Sicut ergo heretici regnum Dei non possidebunt, sic auari regnum Dei non possidebunt. Nec dubitandum est quidem penas ipsas quibus cruciabuntur qui regnum Dei non possidebunt pro diuersitate criminum esse diuersas, et alias aliis acriores, ut in ipso igne eterno pro disparibus ponderibus peccatorum sint disparia tormenta penarum. Neque enim frustra ipse Dominus ait: Tolerabilius erit Sodomis quam uobis in die iudicii.



CAPUT CCXXII. Quod aqua baptismatis et intra Ecclesiam saluet et extra Ecclesiam damnet; ex libro u de Baptismo.

Sunt etiam quidam ex eo numero qui adhuc nequiter  uiuant, aut etiam in heresibus, uel in gentilium superstitionibus iaceant; et tamen etiam illic nouit Dominus qui sunt eius. Namque in illa ineffabili prescientia [Dei], multi qui foris uidentur intus sunt, et multi qui intus uidentur foris sunt. Ex illis ergo omnibus qui, ut ita dicam, intrinsecus et in occulto intus sunt, constat ille hortus conclusus, fons signatus, puteus aque uiue, paradisus cum fructu pomorum. Horum munera concessa diuinitus, partim sunt propria, sicut in hoc tempore infatigabilis caritas, et in futuro uita eterna; partim uero cum malis peruersisque communia, sicut omnia cetera, in quibus sunt et sacrosancta mysteria. Hinc itaque iam facilior nobis et expeditior arce illius, cuius Ne fabricator et gubernator fuit [exstitit],  consideratio proponitur. Ait enim Petrus: In arca Ne pauci, id est, octo anime hominum salue facte sunt per aquam, quod et uos simili forma baptisma saluos facit, non carnis depositio sordium, sed conscientie bone interrogatio. Quapropter si apparent hominibus in unitate catholica baptizati, qui seculo uerbis solis et non factis renuntiant, quomodo pertinent ad huius arce mysterium, in quibus non est conscientie bone interrogatio? Aut quomodo salui fiunt per aquam, qui sancto baptismate male utentes, cum uideantur esse intus, usque in finem uite in flagitiosis et perditis moribus perseuerant? aut quomodo non sunt per aquam saluati, quos in preteritum cum eo baptismate quod in heresi acceperant in Ecclesiam simpliciter admissos  Cyprianus ipse commemorat? eadem quippe arce unitas eos saluos fecit, in qua nemo nisi per aquam saluandus [saluatus] est. Ipse enim dicit: Potens est Dominus misericordia sua indulgentiam dare et eos qui ad Ecclesiam simpliciter admissi in Ecclesia dormierunt, ab Ecclesie sue muneribus non separare. Si non per aquam, quomodo in arca? si non in arca, quomodo in Ecclesia? si autem in Ecclesia, utique in arca; et si in arca, utique per aquam. Potest ergo fieri ut et quidam foris baptizati per Dei prescientiam uerius intus baptizati deputentur, quia illic eis incipit aqua prodesse ad salutem; neque enim aliter dici possunt salui facti in arca, nisi per aquam. Et rursus quidam, qui uidebuntur intus baptizati per eamdem prescientiam Dei, foris baptizati  uerius deputentur. Male quippe utentes baptismo, per aquam moriuntur, quod nulli tunc accidit, nisi qui preter arcam fuit. Certe manifestum est id quod dicitur in Ecclesia intus et foris, in corde, non in corpore, cogitandum; quandoquidem omnes qui corde sunt in arce unitate, per eamdem aquam salui fiunt, per quam omnes qui corde sunt foris, siue etiam corpore foris sint, siue non sint, tanquam unitatis aduersarii moriuntur. Sicut ergo non alia sed eadem aqua, et in arca positos saluos fecit, et extra arcam positos interemit, sic non alio, sed eodem baptismo, et boni catholici salui fiunt, et mali catholici uel heretici pereunt.



CAPUT CCXXIII. Quod multi lupi sint interius insidiantes et multe oues exterius errantes, scire tamen Dominum qui sunt eius: et de sancto Cypriano, uel de apostolo Petro ex libro uI de Baptismo.

Etiam corde tardiores, quantum existimo, intelligunt baptismum Christi nulla peruersitate hominis, siue dantis, siue accipientis, posse uiolari. Nec ob aliud illis temporibus, quando ista questio contra utilem consuetudinem disputationibus salua caritate atque unitate altercantibus discutiebatur, uisum est quibusdam etiam egregiis uiris antistitibus Christi, inter quos precipue beatus Cyprianus eminebat, non esse posse apud hereticos uel schismaticos baptismum Christi, nisi quia non distinguebatur sacramentum ab effectu uel usu sacramenti; et quia  eius effectus atque usus in liberatione a peccatis et cordis rectitudine apud hereticos non inueniebatur, ipsum quoque sacramentum illic non esse putabatur. Sed conuertentibus oculos ad interioris palee multitudinem, cum et hi qui in ipsa unitate peruersi sunt, et perdite uiuunt, appareant remissionem peccatorum nec dare posse, nec habere, quia non malignis, sed bonis filiis dictum est: Si cui dimiseritis peccata, dimittentur ei; si cui retinueritis, tenebuntur, habere tamen, et dare, et accipere baptismi sacramentum satis eluxit pastoribus Ecclesie catholice toto orbe diffuse, per quos postea plenarii concilii auctoritate originalis consuetudo firmata est, etiam ouem que foris errabat, et Dominicum characterem a fallacibus depredatoribus suis foris  acceperat, uenientem ad Christiane unitatis salutem, ab errore corrigi, a captiuitate liberari, a uulnere sanari: characterem tamen dominicum agnosci potius quam improbari, quandoquidem ipsum characterom multi [et] lupi et lupis infigunt, qui uidentur quidem intus esse, uerumtamen ad illam ouem, que etiam ex multis una est, non pertinere morum suorum fructibus conuincuntur, in quibus in finem usque perdurant, quia secundum prescientiam Dei sicut multe oues errant exterius, sic multi lupi insidiantur interius, inter quos tamen nouit Dominus qui sunt eius, qui non audiunt uocem nisi pastoris, etiam cum clamat per similes Phariseorum, de quibus dictum est: Que dicunt facite. Sicut enim homo spiritalis, habens finem precepti,  id est caritatem, de 20 corde puro, et conscientia bona, et fide non ficta, potest aliquid ex corpore quod adhuc corrumpitur et adgrauat animam, minus liquide cernere, et aliter sapere, quod in eadem caritate permanenti Deus cum uoluerit reuelabit: sic in homine carnali atque peruerso potest aliquod bonum et utile reperiri, quod aliunde sit, non ex ipso. Nam ut in palmite fructuoso inuenitur aliquid quod purgandum sit, ut maiorem fructum ferat, ita et in arundine sterili atque arida, uel alligata, solet uua pendere. Et ideo sicut stultum est fructiferi palmitis purgamenta diligere, commode autem facit qui poma sua uia ubicumque suspensa non respuit, ita quisquis ab unitate precisus, propterea rebaptizat quia  Cypriano uisum est ab hereticis uenientes denuo baptizari oportere, laudanda in tanto uiro auersatur, et emendanda sectatur, nec ea ipsa que sectatur assequitur. Ille enim dum zelo Dei grauiter detestatur eos qui se ab unitate separauerunt, etiam ab ipso baptismo separatos esse arbitratus est: isti autem parum sceleris putantes quod ipsi a Christi unitate separati sunt, etiam baptismum eius illic non esse et secum exisse contendunt. Tam ergo longe sunt fecunditate Cypriani, ut nec purgamentis eius equentur. Item quisquis non habens caritatem, et perditas uias morum ingrediens pessimorum, intus uidetur esse, cum foris sit, et baptismum Christi nec in hereticis repetit, nichil eius adiuuat sterilitatem quod non fecundatur suo, sed fructu oneratur  alieno. Fieri autem potest ut aliquis uigeat in radicem caritatis, et in quo Cyprianus aliter sapuit rectissime sapiat, et tamen in Cypriano quam in isto plura fecunda sint, et in isto quam in Cypriano plura purganda sint. Non solum itaque malos catholicos nullo modo comparamus, sed nec bonos facile cequamus beato Cypriano, quem inter raros et paucos excellentissime gratie uiros numerat pia mater Ecclesia: quamuis isti et apud hereticos cognoscant baptismum Christi, illi autem aliter uisum sit, ut per eum minus aliquid uidentem et in unitate firmissime permanentem, manifestius demonstraretur hereticis quam sacrilego scelere rumperetur uinculum pacis. Neque enim Pharisei ceci, quamuis dicentes aliquando quod fieri debebat, comparandi  erant apostolo Petro, quamuis dicenti aliquando quod fieri non debebat. Non solum autem istorum ariditas illius uiriditati conferenda non est, sed nec aliorum fructus illins ubertati adequandus est. Gentes enim nemo iudaizare nemo nunc cogit, nec ideo tamen quisquam nunc in Ecclesia quantumlibet profecerit Petri apostolatui conferendus est. Quapropter reddens debitam reuerentiam dignumque honorem, quantum ualeo, persoluens pacifico episcopo et glorioso martyri Cypriano, audeo tamen dicere aliter eum sensisse de schismaticis uel hereticis baptizandis, quam postea ueritas prodidit: non ex mea, sed ex uniuerse Ecclesie sententia, plenarii concilii auctoritate roborata atque firmata; sicut uenerans pro sui merito Petrum, primum apostolorum et eminentissimum  martyrem, audeo tamen dicere non eum recte fecisse ut gentes iudaizare cogeret; etiam hoc enim dico, non ex mea, sed ex apostoli Pauli salutari doctrina, per uniuersam Ecclesiam retenta atque seruata. Disputans ergo [enim] de sententia Cypriani, multum infra merita positus Cypriani, dico sacramentum baptismi et bonos et malos posse habere, posse dare, posse accipere; et bonos quidem utiliter ac salubriter, malos autem perniciose atque penaliter: cum illud tamen in utrisque sit equaliter integrum, atque nichil interesse ad eius equalem in omnibus integritatem quanto peior id habeat inter malos, sicut nichil interest quanto melior id habeat inter bonos; ac per hoc nichil etiam interest quanto peior id tradat, sicut nichil interest  quanto melior [dat]; atque ita nichil [aliud] interest quanto peior id accipiat, sicut nichil interest quanto melior [accipiat]: illud enim per seipsum, et in eis qui non equaliter iusti sunt, et in eis qui non equaliter iniqui sunt, equaliter sanctum est.



CAPUT CCXXIu. Quod sub eodem baptismo peccata dimittantur, propter uinculum caritatis, sub quo tenebantur propter sacrilegium diuisionis; et de laude sancti Cypriani; ex eodem libro.

Sed, ut dictum est, nichil interest ad baptismi sanctitatem quanto quisque peior id habeat, et quanto peiori tradat. Potest tamen tradere separatus, sicut potest habere separatus, sed quam perniciose habere, tam perniciose tradere; ille autem cui tradit, potest salubriter accipere, si ipse non separatus accipiat, sicut plerisque  accidit, ut catholico animo et corde ab unitate pacis non alienato, aliqua necessitate mortis urgentis in aliquem hereticum irruerent, et ab eo Christi baptismum sine ullius peruersitate perciperent, et siue defuncti, siue liberati, nequaquam apud eos remanerent, ad quos nunquam corde transierant. Si autem etiam ipse separatus acceperit, tanto perniciosius accipit, quanto magis bonum est quod non bene accipit: et tanto magis ualet ad exitium separato, quanto magis posset ad salutem ualere coniuncto: et ideo si ab illa peruersitate correctus, et a separatione conuersus uenerit ad catholicam pacem, sub eodem baptismate quod acceparat eius peccata dimittuntur, propter uinculum caritatis, sub quo baptismate peccata eius tenebantur, propter sacrilegium  diuisionis; quia illud et in homine iusto, et in homine iniusto semper sanctum est, quod neque alicuius equitate augetur, neque alicuius iniquitate minuitur. Que cum ita sint, quid huic tam perspicue ueritati officit quod multi cepiscopi Cypriano in illam sententiam consenserunt, suasque in idem conuenientes proprias protulerunt, nisi ut magis magisque illius uiri erga unitatem Christi caritas innotescat? Si enim solus ita sentiens nullo consentiente remaneret, uideretur propterea refriguisse ab scelere schismatis, quia socios non inueniebat erroris: tam multis autem sibi consentientibus, quam [quod] cum ceteris diuersa sentientibus in unitate permansit catholice uniuersitatis, sanctissimum uinculum non timore solitudinis, sed pacis amore seruauit.



CAPUT CCXXu. Quod sacramentum baptismi et in malo et in bono homine sit equale; ex libro uI.

Potest ergo fieri ut aliquis peior sit ethnico, et tamen in eo Christi sacramentum non solum sit, sed etiam non sit peius quam in homine sancto et iusto: etsi enim, quantum in illo homine est, non eum seruauit, sed animo et uoluntate uiolauit, tamen quantum ad ipsum attinet sacramentum, et cum contemptore et repudiatore suo integrum inuiolatumque permansit. Nonne Sodomite ethnici erant, id est gentiles? peiores ergo erant Iudei, quibus Dominus dicit, Tolerabilius erit Sodomis in die iudicii quam uobis; et quibus propheta dicit: Iustificatis Sodomam, id est, in comparatione uestra  Sodoma iustificata est. Nunquid tamen ideo sacramenta diuina que apud Iudeos erant, talia erant quales ipsi erant que Dominus quoque ipse suscepit, et ad ea celebranda leprosos quos mundauerat misit, et ea Zacarie ministranti angelus astitit, eumque in templo sacrificantem exauditum esse nuntiauit? Hec eadem sacramenta, et in bonis hominibus illius temporis erant, et in malis peioribus quam sunt ethnici, quandoquidem in 21 malitia Sodomitis prelati sunt: et tamen illa sacramenta erant in utrisque integra atque diuina. Nam et ipsi gentiles, si quid diuinum et rectum in doctrinis suis habere potuerunt, non improbauerunt sancti nostri, quamuis illi per suas superstitiones et idololatriam, et superbiam ceterosque mores detestandi essent, et  nisi corrigerentur, diuino iudicio puniendi. Nam et Paulus apostolus, apud Athenienses cum de Deo quedam diceret, perhibuit testimonium quod quidam eorum tale aliquid dixerint: quod utique, si ad Christum uenirent, agnosceretur in eis, non improbaretur. Et sanctus Cyprianus talibus aduersus eosdem ethnicos utitur testibus: nam cum de magis loqueretur, Quorum tamen, inquit, precipuus Sosthenes Ed. Ben. [Hostanos], et formam ueri Dei negat conspici posse, et angelos ueros dicit sedi eius assistere [a 1Kb] ; in quo et Plato pari ratione consentit, et unum Deum seruans, ceteros angelos uel demonas dicit: Hermes quoque Trismegistus unum Deum loquitur, et eum incomprehensibilem atque inestimabilem confitetur. Si ergo isti uenissent ad percipiendam Christianam  salutem, non eis utique diceretur, Hoc malum habetis, uel, falsum habetis, sed plane merito diceretur, Hoc uobis quamuis integrum et uerum, nichil tamen prodesset nisi ad Christi gratiam ueniretis. Si ergo in ipsis ethnicis potest aliquid diuinum inueniri reeteque approbari, quamuis eis salus adhuc a Christo prestanda sit, non oportet nos ita moueri, etiamsi peiores sint heretici, ut quod in eis malum ipsorum est uelimus corrigere, et quod in eis bonum est Christi nolimus agnoscere.



CAPUT CCXXuI. Quod caritate Cypriani hi qui per illius sententiam se uolunt excusare, damnentur; ex libro uII de Baptismo.

uerius uniuersitati Ecclesie catholice placuit, ut  heretici uel, schismatici qui iam Christi baptismum illic unde ueniunt acceperunt, in catholicam communionem cum illo admittantur, ab errore suo correcti, in caritate radicati atque fundati; ut quod attinet ad baptismi sacramentum, non adsit quod deerat, sed prosit quod inerat. Et beatus quidem Cyprianus ait: Corpore quod corrumpitur non aggrauante animam, et deprimente terrena inhabitatione sensum multa cogitantem, serenus perspicit ueritatem, quam meruit adipisci per caritatem [Et beatus Cyprianus quidem: Iam corpore quod corrumpitur non aggrauante animam, nec deprimente terrena inhabitatione sensum multa cogitantem, serenius perspicit ueritatem, quam  meruit adipisci per caritatem]. Adiuuet itaque nos orationibus suis in istius carnis mortalitate, tanquam in caliginosa nube laborantes, ut, donante Domino, bona eius quantum possumus imitemur. Si quid autem aliter sensit, et quibusdam fratribus collegisque persuasit, quod nunc eo quem dilexit reuelante iam cernit, nos longe impares meritis suis, Ecclesie tamen catholice auctoritatem, cuius ipse egregium et carissimum membrum est, pro nostra infirmitate sectantes, aduersus hereticos uel schismaticos enodemus, quos precisos ab unitate quam tenuit, et arescentes a caritate qua uiguit, et lapsos ab humilitate qua stetit, tanto amplius improbat atque condemnat, quanto magis eos nouit ad insidiandum perscrutari uelle quod scripsit, et ad pacificandum  imitari nolle quod fecit. Sicut illi qui se christianos Nazarenos uocant, et more iudaico carnalia preputia circumcidunt; nati heretici, ex illo errore in quem Petrus deuians a Paulo reuocatus est, in hoc adhuc usque persistunt. Sicut ergo illi, Petro in primatu apostolorum martyrii gloria coronato, in sua peruersitate precisi ab Ecclesia remanserunt, sic isti, Cypriano per abundantiam caritatis in sortem sanctorum passionis claritate suscepto, seipsos exsules unitatis agnoscunt, et contra unitatis patriam pro suis calumniis ciuem unitatis opponunt.



CAPUT CCXXuII. Quod ut in pessimis catholicis correctis baptismus non incipit adesse quod deerat, sed prodesse quod inerat, sic et in hereticis; ex eodem libro uII de Baptismo.

 Ubi nobis ostendit Dominus Deus noster per pacificum episcopum Cyprianum et illos qui ei consenserunt, quantum sit catholica unitas diligenda, ut in eo quod aliter sapiebant, donec Deus id quoque reuelaret, tolerarent potius diuersa sentientes, quam se ab eis nefario schismate separarent: ubi Donatistarum prorsus ora clauduntur, etiam si de Maximianistis nichil dicamus. Si enim mali bonos in unitate contaminant, nullam iam Ecclesiam cui sociaretur uel ipse Cyprianus inuenit; si autem mali bonos in unitate non maculant, nullam causam separationis sacrilegus Donatista proponit. Baptismum autem si habent et tradunt alii tam multi qui operantur opera carnis, qualia qui agunt, regnum Dei non possidebunt: habent  ac tradunt heretici, qui inter illa opera enumerati sunt, quod quia recedendo non amiserunt, et tradere manendo potuerunt; sed tam infructuose atque inutiliter tales talibus, quam et illi ceteri patres eorum, in eo quod regnum Dei non possidebunt; et quemadmodum illis correctis baptisma non incipit adesse quod deerat, sed prodesse quod inerat, sic et hereticis. Unde Cyprianus, et qui cum eo senserunt, catholice Ecclesie quam noluerunt precidere, non potuerunt prescribere. Quod uero aliter sapuerunt non expauescimus, quia cum eis ueneramur et Petrum: quod autem ab unitate non recesserunt gaudemus, quia cum eis edificamur in Petra.



CAPUT CCXXuIII. Que sint tenebre exteriores; ex libro de Gratia Noui Testamenti ad Honoratum.

Timore itaque casto permanenti in seculum seculi, timeat Deum omne semen Isrel. Timeant quem diligunt, non alta sapiendo, sed humilibus consentiendo, cum timore et tremore suam ipsorum salutem operentur [operando]: Deus est enim qui operatur in eis et uelle et operari per bonam uoluntatem. Hec est iustitia Dei, hoc est quod Deus donat homini cum iustificat impium; hanc Dei iustitiam ignorantes superbi Iudei, et suam uolentes constituere, iustitie Dei non sunt subiecti. Hac superbia deiiciuntur ut humilis inseratur oleaster, et illi ibunt in tenebras exteriores, de quibus inter alia requisisti, uenientibus  ab oriente et occidente multis, qui recumbent cum Abraham, Isaac et Iacob in regno celorum: sunt enim modo in exteris tenebris, unde correctio desperanda non est, quam si contempserint ibunt in tenebras exteriores, ubi correctionis locus non erit; quoniam Deus lux est, et tenebre in eo non sunt ulle, sed lux cordis, non istorum qui in carne sunt oculorum, nec omnino talis qualis huius uisibilis lucis phantasia cogitatur, quanquam et ibi est uidere, sed longe aliter, longe dissimiliter. Qualis enim lux est ipsa caritas, quis uerbis explicet? quis earum rerum que sensibus corporis adiacent, ullo demonstret exemplo? An forte lux caritas non est? Audi apostolum Ioannem, ipse quippe dixit quod modo commemoraui, quoniam Deus lux est, et tenebre in eo  non sunt ulle; qui rursus dicit, Deus caritas est. Ac per hoc si Deus lux est, et Deus caritas est, profecto caritas lux ipsa est, que diffunditur in cordibus nostris per Spiritum sanctum qui datus est nobis, Item dicit: Qui odit fratrem suum in tenebris est usque adhuc. Iste sunt tenebre in quas diabolus et angeli eius multum superbiendo progressi sunt; caritas enim non emulatur, non inflatur; ideo non emulatur, quia non inflatur. Ubi enim precedit inflatio, continuo sequitur emulatio, 22 quoniam superbia mater est inuidentie. Diabolus igitur et angeli eius, a luce atque feruore caritatis auersi, et nimis in superbiam inuidiamque progressi, uelut glaciali duritia torpuerunt, et ideo per figuram tanquam in aquilone ponuntur. Unde cum generi humano diabolus  incubaret, uentura gratia Saluatoris dicitur in Cantico canticorum: Exsurge, aquilo, et ueni, auster, perfla hortum meum, et fluent aromata; exsurge qui ruisti, qui subditis incumbis, qui possessos premis; exsurge, ut a tuo pondere releuati erigantur quorum animas premendo curuasti. Et ueni, auster, inquit, spiritum inuocans gratie, flantem de meridie, uelut a parte feruida et luminosa, et fluant aromata. Unde Apostolus dicit: Christi bonus odor sumus in omni loco; hinc etiam dicitur in quodam psalmo: Conuerte, Domine, captiuitatem nostram, sicut torrens in austro; captiuitatem scilicet, qua sub diabolo tanquam sub aquilone tenebantur, ubi abundante iniquitate friguerant, et quodammodo congelauerant;  hinc enim et Euangelium dicit: Quoniam abundauit iniquitas, refrigescet caritas multorum. At uero flante austro glacies resoluitur, et torrentes fluunt; id est, peccatis remissis, populi ad Christum caritate concurrunt; hinc et alibi scriptum est: Sicut glacies in sereno, ita soluentur peccata tua. Proinde rationalis creatura siue in angelico spiritu, siue in anima humana ita facta est, ut sibi ipsa bonum quo beata fiat esse non possit; sed mutabilitas eius si conuertatur ad incommutabile bonum, fiat beata: unde si auertatur misera est. Auersio eius uitium eius, et conuersio eius uirtus eius est. Natura ergo non est mala, quia creatura spiritus [est] uite rationalis, etiam priuata bono, cuius participatione beatificatur, id est, etiam uitiosa melior est corpore quod  summum est in corporibus, id est, hac luce que sentitur oculis carnis, quia et ipsa corpus est. Omni autem corpore quelibet incorporea natura prestantior, non mole , sed ui quadam qua supergreditur omnem phantasiam quam uolutat animus haustam de sensibus corporis. Sed quemadmodum in ipsis corporibus, ea que inferiora sunt, sicut terra et aqua, et ipse er, meliora fiunt participatione melioris, id est, cum luce illuminantur et feruore uegetantur, sic incorporee creature rationales ipsius Creatoris fiunt participatione meliores, cum ei coherent purissima et sanctissima caritate, qua omnimodo si caruerint, tenebrescent et obdurescent quodammodo. Proinde infideles homines tenebre sunt, qui per fidem conuersi ad Deum,  quadam premissa illuminatione lux fiunt: in qua proficiendo si ex fide ad speciem peruenerint, ut id quod credunt etiam prospicere, sicut tantum bonum potest conspici, mereantur, perfectam recipient imaginem Dei; talibus enim dicit Apostolus: Fuistis aliquando tenebre, nunc autem lux in Domino. Porro diabolus et angeli eius tenebre sunt infidelibus hominibus exteriores; plus enim ab illa caritate auersi, et in suum factum obstinationemque progressi sunt; et quoniam extremo iudicio dicturus est Christus eis quos ad sinistram discernet, Ite in ignem eternum, qui paratus est diabolo et angelis eius; his malignis spiritibus coniungendos simulque damnandos dicit ituros in tenebras exteriores, id est in societatem penalem diaboli et angelorum eius; huic pene contrarium  est quod bono seruo dicitur: Intra in gaudium Domini tui; ut quanto sunt iste tenebre exteriores, tanto sit lumen illud interius. Non hec per locorum interualla inani phantasmate cogitanda sunt, localia spatia non occupant nisi corporum [corporis] moles. Non est hoc spiritus uite, non est hoc anima rationalis, multo minus Deus omnium benignissimus conditor et iustissimus ordinator. uoluntatibus et affectibus ista uel propinquare, uel longe fieri, uel intrare, uel exire dicuntur. Sed quia malo opere, id est tenebroso, delectantur facientes, secutura est autem pena que torqueat; ideo Dominus ubi dicit: Tenebras exteriores, addit etiam, Ibi erit ploratus [fletus] et stridor dentium; ne talibus oblectationibus,  qualibus hic iniqui perfruuntur, quando infidelitate atque iniustitia tenebrescunt, etiam in illo supplicio se usuros dementer existiment. Quia enim uolentes iniuste utuntur bonis, iuste nolentes cruciabuntur malis; unde possunt etiam tenebre exteriores intelligi pene corporales. Corpus quippe est anime exterius, ut sint anime mala, quibus a caritatis lumine auersa [mens], in peccatis oblectatur, exteriores tenebre; corporis autem mala, quibus eternis in finem torquebitur, exteriores tenebre, quas solas timent qui seruili adhuc timore detinentur. Nam si eis liceret in illis exteris que sunt in peccatis impune semper uolui et inuolui, profecto nunquam uellent accedere ad Deum, et illuminari et inherere illi per caritatem, ubi est timor castus permanens in seculum  seculi; qui timor non cruciat, sed tenaciorem facit animam boni illius, quod si dimiserit, cadet.



CAPUT CCXXIX. Que sit latitudo, et longitudo, et altitudo, et profundum quod ait Apostolus; ex libro de Gratia Noui Testamenti.

Merito ergo istorum qui saturantur uiuent corda in seculum seculi: uita enim Christus est qui habitat in cordibus eorum, interim per fidem, post etiam per speciem. uident enim nunc per speculum in enigmate, tunc autem facie ad faciem. Unde ipsa caritas nunc in bonis operibus dilectionis exercetur, qua se ad subueniendum quaquauersum potest, porrigit; et hec latitudo est; nunc longanimitate aduersa tolerat, et in eo quod ueraciter tenuit perseuerat, et hec longitudo  est: hoc autem totum propter adipiscendam uitam facit eternam, que illi promittitur in excelso, et hec altitudo est. Existit uero ex occulto ista caritas, ubi fundati quodammodo et radicati sumus; ubi cause uoluntatis Dei non inuestigantur, cuius gratia sumus salui facti, non ex operibus iustitie que nos fecimus, sed secundum eius misericordiam. uoluntarie quippe genuit nos uerbo ueritatis, et hec uoluntas eius in abdito est, cuius secreti profunditatem quodammodo expauescens Apostolus clamat: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Quis enim cognouit sensum Domini? et hoc est profundum. Altitudo quippe commune nomen est excelso et profundo, sed cum in excelso dicitur, sublimitatis  eminentia commendatur; cum autem in profundo, difficultas inuestigationis et cognitionis. Unde et illud Deo dicitur: Quam magnificata sunt opera tua, Domine, nimis profunde facte sunt cogitationes tue; et iterum: Iudicia tua uelut multa abyssus. Hinc igitur est illud Apostoli quod requirendum inter cetera posuisti: Huius rei gratia, inquit, flecto genua mea ad Patrem Domini nostri Iesu Christi, ex quo omnis paternitas in celo et in terra nominatur, ut det uobis secundum diuitias glorie sue, uirtute corroborari per Spiritum eius, in interiore homine habitare Christum, per fidem in cordibus uestris, ut in caritate radicati et fundati, preualeatis comprehendere cum omnibus sanctis que sit latitudo, et  longitudo, et altitudo, et profundum, scire etiam supereminentem scientiam caritatis Christi, ut impleamini in omnem plenitudinem Dei. Attende omnia diligenter. Huius rei gratia, inquit, flecto genua mea ad Patrem Domini nostri Iesu Christi, ex quo omnis 23 paternitas in celo et in terra nominatur. Queris cuius rei gratia? Hoc supra dixerat: Propter quod peto non infirmari in tribulationibus meis pro uobis; hoc ergo eis optat ut non infirmentur in tribulationibus Apostoli quas pro illis sustinebat, et propter hoc genua flectebat ad Patrem; proinde non infirmari unde illis sit, sequitur et dicit: Ut det uobis secundum diuitias glorie sue, uirtute corroborari per Spiritum eius; he sunt diuitie de quibus dicit: O altitudo diuitiarum! Abditas enim habent causas  ubi, nullis meritis precedentibus, quid habemus quod non accepimus? Deinde sequitur et quid optet adiungit: In interiore, inquit, homine habitare Christum, per fidem in cordibus uestris; hec est uita cordium qua uiuimus in seculum seculi, ab initio fidei usque ad finem speciei: ut in caritate, inquit, radicati et fundati, preualeatis comprehendere cum omnibus sanctis. Ista est communio cuiusdam diuine celestisque reipublice, hinc saturantur pauperes, non sua querentes, sed que Iesu Christi, id est non commoda priuata sectantes, sed in commune ubi salus omnium est consulentes. Nam de ipso pane quo tales saturantur, quodam loco Apostolus dicit: Unus panis, unum corpus multi sumus. Quid ergo comprehendere? Que sit, inquit, latitudo: sicut etiam [iam]  dixi, in bonis operibus quibus beneuolentia porrigitur usque ad diligendos inimicos; et longitudo, ut longanimiter pro hac latitudine molestie tolerentur; et altitudo, ut pro his eternum quod in supernis est premium, non uarium aliquid temporale speretur; et profundum, unde gratuita gratia Dei secundum secretum et abditum uoluntatis eius existit. Ibi enim radicati, ibi fundati sumus; radicati propter agriculturam, fundati propter edificationem. Que quoniam non est ab homine dicit alio loco idem Apostolus: Dei agricultura [estis], Dei edificatio estis. Hoc totum igitur cum in hac nostra peregrinatione fides per dilectionem operatur, in futuro autem seculo perfecta et plena caritas, sine ulla malorum tolerantia, non fide credit quod non uidet, nec spe desiderat quod non  tenet, sed in eternum ueritatis incommutabilem speciem contemplabitur, cuius sine fine quietum opus erit laudare quod amat, et amare quod laudat. De hinc [hac] consequenter dicit: Scire etiam supereminentem scientiam caritatis Christi, ut impleamini in omnem plenitudinem Dei. In hoc mysterio figura crucis ostenditur: qui enim quia uoluit mortuus est, quomodo uoluit mortuus est; non frustra igitur tale genus mortis elegit, nisi ut in eo quoque latitudinis huius, longitudinis, et altitudinis, et profunditatis magister existeret. Nam latitudo est in eo ligno quod transuersum desuper figitur; hoc ad bona opera pertinet, quia ibi extenduntur manus; longitudo in eo quod ab ipso ligno usque ad terram conspicuum  est, ibi enim quodammodo statur, id est persistitur et perseueratur, quod longanimitati tribuitur: altitudo est in ea ligni parte que ab illo quod transuersum figitur sursum uersus relinquitur, hoc est ad caput crucifixi, quia bene sperantium superna exspectatio est. Iam uero illud ex ligno quod non apparet, quod fixum occultatur, unde totum illud exsurgit, profunditatem significat gratuite gratie, in quo multorum ingenia conteruntur id peruestigari conantium, ut ad extremum eis dicatur: O homo, tu quis es, qui respondeas Deo? uiuent ergo corda saturatorum pauperum in seculum seculi, hoc est humilium caritate flagrantium, non sua querentium, sed sanctorum societate gaudentium.



CAPUT CCXXX.  Utrum parentes baptisatis paruulis noceant, cum eos demoniorum sacrificiis sanare conantur, et si non nocent, quomodo eis prosit cum baptizantur parentum fides, quorum eis non potest obesse infidelitas?

Queris a me utrum parentes baptizatis paruulis suis noceant cum eos demoniorum sacrificiis sanare conantur? et si non nocent, quomodo eis prosit cum baptizantur parentum fides, quorum eis non potest obesse perfidia? Ubi respondeo tantam illius sacramenti, hoc est baptismi salutaris, esse uirtutem, in sancta compage corporis Christi, ut semel generatus per aliorum carnalem uoluptatem, cum semel regeneratus fuerit per aliorum spiritalem uoluntatem, deinceps non possit uinculo aliene iniquitatis obstringi, cui nulla sua uoluntate consentit. Et anima enim patris  mea est, inquit, et anima filii mea est: anima que peccauerit ipsa morietur. Non autem peccat ipsa, cum parentes ei omnino nescienti uel quilibet alius adhibet sacrilegia demoniorum. Sed ideo ex Adam traxit quod sacramenti illius gratia solueretur, quia nondum erat anima separatim uiuens, id est altera anima de qua diceretur: Et anima patris mea est, et anima filii mea est. Iam itaque cum homo in seipso est ab eo qui genuit aliter effectus, peccato alterius sine sua consensione non tenetur obnoxius: traxit origo reatum, quia unus erat cum illo a quo traxit, quando quod traxit admissum est. Non autem trahit alter ab altero, quando sua unoquoque propria uita uiuente; iam est unde dicatur: Anima que peccauerit ipsa morietur. Ut autem possit regenerari per  officium uoluntatis aliene, cum offertur consecrandus, facit hoc unus Spiritus, ex quo regeneratur oblatus. Non enim scriptum est, Nisi qui renatus fuerit ex parentum uoluntate, aut ex offerentium uel ministrantium fide; sed: Nisi quis renatus fuerit ex aqua et Spiritu. Aqua igitur exhibens forinsecus sacramentum gratie, et Spiritus operans intrinsecus beneficium gratie, soluens uinculum culpe, reconcilians bonum nature, regenerant hominem in uno Christo ex uno Adam generatum. Regenerans ergo Spiritus in maioribus offerentibus, et paruulo oblato renato, que communis est: ideo per societatem unius eiusdemque spiritus, prodest offerentiam uoluntas paruulo oblato. Quando autem in paruulum  maiores peccant, offerentes eum atque obligare conantes demonum sacrilegis uinculis, non est anima utrorumque communis, ut etiam culpam possint habere communem: non enim sic communicatur culpa per alterius uoluntatem, quemadmodum communicatur gratia per Spiritus sancti unitatem. Potest enim et in hoc et in illo homine esse unus Spiritus sanctus, etiamsi inuicem nesciant per quem sit utriusque gratia communis. Non autem potest spiritus hominis esse et huius et illius, per quem, peccante altero et altero non peccante, sit tamen culpa communis: ac per hoc potest paruulus semel ex parentum carne generantis [generatus] Dei Spiritu regenerari, ut ex illis obligatio contracta soluatur. Non potest autem semel Dei Spiritu regeneratus ex  parentum carne regenerari, ut obligatio que soluta est iterum contrahatur: et ideo semel perceptam paruulus Christi gratiam non amittit, nisi propria impietate, si etatis accessu tam malus euaserit. Tunc enim etiam propria incipiet habere peccata, que non regeneratione auferantur, sed alia curatione sanentur. uerumtamen recte dicuntur parentes, uel quicumque maiores filios, seu quoslibet paruulos baptizatos, demoniorum sacrilegio obligare conantes, spiritaliter homicide: nam in illis quidem interfectionem 24 non faciunt, sed, quantum in ipsis est, interfectores fiunt; recte illis dicitur, quando ab hoc scelere prohibentur: Nolite occidere paruulos uestros; dicit enim Apostolus: Spiritum nolite exstinguere. Non quia ille exstingui potest, sed quantum in  ipsis est exstinctores eius merito dicuntur qui sic agunt ut exstinctum uelint; si enim sacramenta quamdam similitudinem rerum earum quarum sacramenta sunt non haberent, omnino sacramenta non essent. Ex hac autem similitudine plerumque iam ipsarum rerum nomina accipiuntur. Sicut ergo secundum quemdam modum sacramentum corporis Christi corpus Christi, est sacramentum sanguinis Christi sanguis Christi est, ita sacramentum fidei fides est. Nihil autem est aliud credere quam fidem habere: ac per hoc cum respondetur paruulus credere qui fidei nondum habent affectum, respondetur, fidem habere propter fidei sacramentum, et conuertere se ad Deum propter conuersionis sacramentum, quia et ipsa  responsio ad celebrationem pertinet sacramenti; sicut de ipso baptismo Apostolus: Consepulti, inquit, sumus Christo per baptismum in mortem: non ait, Sepulturam significauimus, sed prorsus ait, Consepulti sumus. Sacramentum ergo tante rei non nisi eiusdem rei uocabulo nuncupauit. Itaque paruulum, etsi nondum fides illa que in credentium uoluntate consistit, iam tamen ipsius fidei sacramentum fidelem facit; nam sicut credere respondetur, ita etiam fideles uocatur, non rem ipsa mente annuendo, sed ipsius rei sacramentum percipiendo. Cum autem sapere homo ceperit, non illud sacramentum repetet, sed intelliget, eiusque ueritati consona etiam uoluntate coaptabitur. Hoc quandiu non potest,  ualebit sacramentum ad eius tutelam aduersus contrarias potestates, et tantum ualebit, ut si ante rationis usum ex hac uita migrauerit, per ipsum sacramentum, commendante Ecclesie caritate, ab illa condemnatione que per unum hominem intrauit in mundum, Christiano adiutorio liberetur. Hoc qui non credit et fieri non posse arbitratur, profecto infidelis est, etsi habeat fidei sacramentum; longeque melior est ille paruulus qui etiamsi fidem nondum habeat in cogitatione, non ei tamen obicem contrarie cogitationis opponit, unde sacramentum eius salubriter percipit.



CAPUT CCXXXI. An apostoli fuerint baptizati; ex epistola ad Seleucianam.

 Nescio quale cor habeat qui, cum apostolos baptizatos dicat, Petrum baptizatum negat. Quod autem dicitur Petrus egisse penitentiam, cauendum est ne ita putetur egisse quomodo agunt in Ecclesia qui proprie penitentes uocantur: et quis hoc ferat ut primum apostolorum inter tales penitentes numerandum putemus? Penituit enim eum negasse Christum, quod eius indicant lacryme; sic enim scriptum est: Quia fleuit amare. Nondum enim fuerant resurrectione Domini confirmati, et illo aduentu Spiritus sancti, qui apparuit die Pentecostes, uel illa inspiratione quam demonstrauit Dominus postquam resurrexit a mortuis, cum insufflauit in eorum faciem dicens: Accipite Spiritum sanctum. Unde recte dici potest quia cum Petrus negauit Dominum,  nondum fuerant apostoli baptizati, non tamen aqua, sed Spiritu sancto. Hoc eis dixit posteaquam resurrexit, et conuersatus est cum eis. Ioannes quidem baptizauit aqua, uos autem baptizabimini Spiritu sancto, quem et accepturi estis non post multos hos dies. Aliqui autem codices habent: uos autem Spiritu sancto incipietis baptizari; sed siue dicatur Baptizabimini, siue dicatur Incipietis baptizari, ad rem nichil interest. Nam in quibuscunque codicibus inuenitur Baptizaberis aut Incipietis baptizari, mendosi sunt: qui ex Grecis facillime conuincuntur. Si autem dicimus aqua non fuisse baptizatos, metuendum est ne grauiter in eis erremus, ne demus hominibus auctoritatem contemnendi baptismum, quem usque adeo non contemnendum ipsa apostolica disciplina commendat, ut Cornelius  centurio et hi qui cum illo erant, etiam iam accepto Spiritu sancto, fuerint baptizati: sicut antiqui iusti, si non circumciderentur, non erat eis peccatum, postea uero quam iussit Deus ut circumcideretur Abraham eiusque posteritas, iam si non fieret, graue peccatum fuit: sic etiam postquam Dominus Christus in Ecclesia sua sacramentum Noui Testamenti, pro circumcisione carnis sanctum baptismum dedit et apertissime dixit: Si quis non renatus fuerit ex aqua et Spiritu sancto, non intrabit in Regnum celorum; iam non debemus querere quando quisque fuerit baptizatus, sed quoscunque legimus in corpore Christi, quod est Ecclesia, pertinere ad regnum celorum, non nisi baptizatos intelligere debemus, nisi  forte quos angustia passionis inuenit, et nolentes negare Christum antequam baptizarentur occisi sunt, quibus ipsa passio pro baptismo deputata est. Sed nunquid hoc possumus de Apostolis dicere, qui usque adeo largum tempus habuerunt quo baptizarentur, ut alios etiam baptizauerint? Sed non omnia que facta sunt etiam scripta inueniuntur; uerumtamen facta esse ex ceteris documentis probantur. Scriptum est quando baptizatus sit Apostolus Paulus, et scriptum non est quando baptizati sint alii apostoli, uerum tamen etiam ipsos baptizatos intelligere debemus, quemadmodum scriptum est, quando baptizate sunt plebes Ecclesiarum in Hierusalem et in Samaria; quando autem baptizate sint alie plebes gentium, quibus apostoli epistolas miserunt, non est utique scriptum:  et tamen etiam ipsas baptizatas minime dubitamus, propter illam Domini sententiam: Nisi quis renatus fuerit ex aqua et Spiritu sancto, non intrabit in regnum celorum. Utrumque autem de Domino scriptum est, quia baptizabat plures quam Ioannes, et quia ipse non baptizabat, sed discipuli eius, ut intelligeremus et ipsum quidem baptizasse presentia maiestatis, non tamen ipsum baptizasse manibus suis: ipsius enim erat Baptismi sacramentum; ad discipulos autem baptizandi ministerium pertinebat. Tunc ergo quando dicit Ioannes euangelista in Euangelio suo, Post hec exiit iehsu et discipuli eius in Iudeam terram, et illic morabatur cum eis, et baptizabat; tunc paulo post de illo loquens ait: Ut ergo cognouit iehsu quia audierant Pharisei quod iehsu plures discipulos  faceret, et baptizaret plures quam Ioannes , reliquit Iudeam terram, et abiit iterum in Galileam. Tunc ergo quando ab Hierosolymis exiit cum discipulis suis in Iudeam, et illic morabatur cum eis, baptizabat non per seipsum, sed per discipulos suos: quos intelligimus iam fuisse baptizatos, siue baptismo Ioannis, sicut nonnulli arbitrantur, siue, quod magis credibile est, baptismo Christi; neque enim ministerium baptizandi defugeret, ut haberet baptizatos seruos per quos ceteros baptizaret, qui non defugit memorabilis illius humilitatis ministerium, quando eis lauit pedes, et petenti Petro ut non tantum pedes, uerum etiam manus et caput ei lauaret, respondit: Qui lotus est, non indiget nisi ut pedes lauet, sed est mundus totus; ubi intelligitur quod  iam Petrus fuerat baptizatus.



CAPUT CCXXXII. 25 Quod superbis uel occulte peccantibus utile sit cadere in aliquod apertum manifestumque peccatum; ex libro XIu de Ciuitate Dei.

Manifesto ergo apertoque peccato, ubi factum est quod Deus fieri prohibuerat, Diabolus hominem non cepisset [decepisset], nisi iam ille sibi ipsi placere cepisset. Hinc enim et delectauit quod dictum est: Eritis sicut dii; quod melius esse possent summo ueroque principio coherendo per obedientiam, non suum sibi existendo principium per superbiam. Dii enim creati non sua ueritate, sed Dei ueri participatione sunt dii. Plus autem [homo] appetendo minus  est, qui dum sibi sufficere eligit, ab illo qui ei uere sufficit, deficit. Illud itaque malum, quo, cum sibi homo placet tanquam sit et ipse lumen, auertitur ab eo lumine, quod ei si placeat, et ipse fit lumen: illud, inquam, malum precessit in abdito, ut sequeretur hoc malum quod nunc perpetratum est in aperto. uerum est enim quod scriptum est: Ante ruinam exaltatur cor, et ante gloriam humiliatur. Illa prorsus ruina, que fit in occulto, precedit ruinam que est in manifesto, dum illa ruina esse non putatur. Quis enim exaltationem ruinam putat, cum iam ibi sit defectus, quo relictus est excelsus? quis autem ruinam esse non uideat, quando fit mandati euidens atque indubitata transgressio? Propter hoc Deus illud prohibuit, quod cum esset admissum,  nulla defendi posset imaginatione iustitie: et [ideo] audeo dicere, superbis esse utile cadere in aliquod apertum manifestumque peccatum, unde sibi displiceant, qui iam sibi placendo ceciderant. Salubrius enim Petrus sibi displicuit quando fleuit, quam sibi placuit quando presumpsit. Hoc dicit et sacer psalmus: Imple facies eorum ignominia, et querent nomen tuum, Domine; id est, ut tu eis placeas querentibus nomen tuum qui sibi placuerant querendo suum. Sed est peior damnabiliorque superbia, qua etiam in peccatis manifestis suffugium excusationis inquiritur: sicut illi primi homines quorum et illa dixit: Serpens seduxit me, et manducaui; et ille dixit, Mulier quam dedisti mecum, hec mihi dedit de ligno et edi. Nusquam hic sonat petitio uenie,  nusquam imploratio medicine.



CAPUT CCXXXIII. De Trinitate, ex epistola ad Consentium.

Cogitationis carnalis compositionem uanumque figmentum ubi uera ratio labefactare incipit, continuo intus  ita ista confringere atque a fide nostra quodammado excutere festinamus, ut ne puluerem quidem ullum talium phantasmatum illic remanere patiamur. Quamobrem nisi ratione disputationis, qua forinsecus admoniti ipsa intrinsecus ueritate lucente hec falsa esse perspicimus, fides in nostro corde antecessisset que nos indueret pietate; nonne incassum  que uera sunt audiremus? ac per hoc, quoniam id quod ad eam pertinebat fides egit, ideo subsequens ratio aliquid eorum que inquirebat inuenit. False itaque rationi non solum ratio uera, qua id quod credimus intelligimus, uerum etiam fides ipsa rerum nondum intellectarum sine dubio preferenda est. Melius est enim, quamuis nondum uisum, credere quod uerum est, quam putare te uerum uidere quod falsum est. Habet namque fides oculos suos, quibus quodammodo uidet uerum esse quod nondum uidet, et quibus certissime uidet nondum se uidere quod credit. Porro autem qui uera ratione iam quod tantummodo credebat, intelligit, profecto preponendus est ei qui cupit adhuc intelligere quod credit.  Si autem nec cupit, et ea que intelligenda sunt credenda tantummodo existimat, cui rei fides prosit ignorat. Nam pia fides sine spe et sine caritate esse non uult. Sic igitur homo fidelis debet credere quod nondum uidet, ut uisionem et speret, et amet. Et uisibilium quidem rerum preteritarum, que temporaliter transierunt, sola fides est; quoniam non adhuc uidenda sperantur, sed facta et transacta creduntur. Sicut est istud quod Christus semel pro peccatis nostris mortuus est, et resurrexit, nec iam moritur, et mors ei ultra non dominabitur. Ea uero que nondum sunt, sed futura sunt, sicuti nostrorum spiritalium corporum resurrectio, ita creduntur, ut etiam uidenda sperentur, sed ostendi modo nullo possunt modo. Que uero ita sunt ut neque pretereant,  ut neque futura sint, sed eterna permaneant, partim sunt inuisibilia, sicut iustitia, sicut sapientia: partim uisibilia, sicut Christi immortale iam corpus. Sed inuisibilia intellecta conspiciuntur, ac per hoc et ipsa modo quodam sibi congruo uidentur, et cum uidentur, multo certiora sunt quam ea que corporis sensus attingit; sed ideo dicuntur inuisibilia, quia oculis istis mortalibus uideri omnino non possunt. At illa que uisibilia sunt permanentia, possunt si ostendantur etiam his mortalibus oculis conspici, sicut se discipulis post resurrectionem Dominus ostendit, sicut etiam post Ascensionem apostolo Paulo et diacono Stephano. Proinde ista uisibilia permanentia ita credimus, ut, etiamsi non demonstrentur, speremus ea nos quandoque uisuros;  nec ea conemur ratione intellectuque comprehendere, nisi ut ea, quia uisibilia sunt, ab inuisibilibus distinctius cogitemus: et cum cogitatione qualia sint imaginamur, satis utique nouimus ea nobis nota non esse. Nam et Antiochiam cogito incognitam, sed non sicut Carthaginem cognitam: illam quippe uisionem cogitatio mea fingit, hanc recolit; nequaquam tamen dubito, siue quod de illa testibus multis, siue quod de ista meis aspectibus credidi. Iustitiam uero, et sapientiam, et quidquid eiusmodi est, non aliter imaginamur, aliter contuemur, sed hec inuisibilia simplici mentis atque rationis intentione intellecta conspicimus, sine ullis formis et molibus corporalibus, sine ullis lineamentis figurisque membrorum, sine ullis localibus siue finibus siue spatiis infinitis; ipsumque  lumen quo cuncta ista discernimus, in quo nobis satis apparet quid credamus incognitum, quid cognitum teneamus: quam formam corporis recordemur, quam cogitatione fingamus, quid corporis sensus attingat, quid imaginetur animus simile corpori, quid certum, et omnium corporum dissimillimum, intelligentia contempletur. Hoc ergo lumen, ubi hec cuncta diiudicantur, non utique sicut huius solis, et cuiusque corporis luminis fulgore, per localia spatia circumquaque diffunditur, mentemque nostram quasi uisibili candore collustrat: sed inuisibiliter et ineffabiliter, et tamen intelligibiliter lucet, tamquo nobis certum est, quam nobis efficit certa que secundum ipsum cuncta conspicimus. Cum igitur tria  sint rerum genera que uidentur, unum corporalium, sicut hoc celum et hec terra, et quidquid in eis corporeus sensus cernit et tangit; alterum simile corporalibus, sicut sunt ea que spiritu cogitata imaginamur, siue recordata, uel oblita, quasi corpora contuemur: unde sunt etiam uisiones que uel in somnis, uel in aliquo mentis excessu, his quali localibus quantitatibus ingeruntur; tertium ab utroque discretum, quod neque sit corpus, neque habeat ullam similitudinem corporis, sicuti est sapientia, que mente intellecta conspicitur, et in cuius luce de his omnibus ueraciter iudicatur. In 26 quo istorum genere credendum est esse istam quam nosse uolumus, Trinitatem? Profecto aut in aliquo, aut in nullo. Si in aliquo, eo utique quod est aliis duobus  prestantius, sicut est Sapientia. Quod si donum eius in nobis est, et minus est quam illa summa et incommutabilis que Dei sapientia dicitur, puto quod non debemus dono suo inferius cogitare donantem. Si autem aliquis splendor eius in nobis est, que nostra sapientia dicitur, quantumcunque eius per speculum et in enigmate capere possumus, oportet eam et ab omnibus corporibus et ab omnibus corporum similitudinibus secernamus. Si autem in nullo istorum genere esse putanda est ista Trinitas, et sic est inuisibilis ut nec mente uideatur, multo minus huiusmodi opinionem habere debemus, ut eam rebus corporalibus, uel corporalium rerum imaginibus, similem esse credamus. Non enim corpora pulchritudine molis aut magnitudine superat, sed dissimilitudine ac disparilitate nature; et si discreta est a comparatione  bonorum animi nostri, qualia sunt sapientia, iustitia, caritas, castitas, et cetera talia, que profecto non mole corporis pendimus, nec eorum quasi corporeas formas cogitatione figuramus, sed ea quando recte intelligimus, sine aliqua corpulentia, uel similitudine corpulentie in luce mentis aspicimus; quanto est ab omnium qualitatum et quantitatum corporalium comparatione discretior? Non eam tamen a nostro intellectu omnino abhorrere Apostolus testis est, ubi ait: Inuisibilia enim eius a constitutione mundi per ea que facta sunt intellecta conspiciuntur, sempiterna quoque eius uirtus ac diuinitas. Ac per hoc, cum eadem Trinitas fecerit et corpus et animam, sine dubitatione est utroque prestantior. Anima itaque considerata maxime humana,  et rationalis atque intellectualis, que ad eius imaginem facta est, si cogitationes nostras et intelligentias, non euicerit, sed eius quod habet precipuum, id est ipsam mentem atque intelligentiam, mente atque intelligentia potuerimus apprehendere, non erit fortassis absurdum, ut eam ad suum quoque creatorem intelligendum, ipso adiuuante, meditemur attollere. Si autem in seipsa deficit, sibique succumbit, pia fide contenta sit, quandiu peregrinatur a Domino, donec fiat in homine quod promissum est; faciente illo qui potens est, sicut ait Apostolus, facere supra quam petimus et intelligimus. Restat itaque ut ita credamus unius esse substantie Trinitatem, ut ipsa essentia non aliud sit quam ipsa  Trinitas. Ad quam uidendam quantumlibet in hac uita proficiamus, per speculum erit et in enigmate quod uidebimus. Cum uero quod in resurrectione promittitur spiritale corpus habere ceperimus, siue illam mente, siue mirabili modo, quoniam ineffabilis est spiritalis corporis gratia, etiam corpore uideamus, non tamen per locorum interualla, nec in parte minorem, in parte maiorem, quoniam non est corpus et ubique tota est, pro nostra capacitate uidebimus. Quod uero posuisti in epistola tua, uideri tibi, uel potius quod uidebatur tibi, nichil uiuum secundum substantiam inesse iustitie; ideoque te non posse adhuc Deum, id est uiuentem naturam iustitie similem cogitare: quia iustitia, sicut dicis, non in se, sed in nobis uiuit, imo potius nos secundum illam uiuimus, ipsa uero per se iustitia nequaquam  uiuit: ad hoc ut tibi ipse respondeas, illud intuere, utrum recte dici possit, uitam ipsam non uiuere, qua fit ut uiuat quidquid non falso dicimus uiuere. Puto enim absurdum tibi uideri, ut per uitam uiuatur, et uita non uiuat. Porro, si uita ipsa precipue uiuit, qua uiuit omne quod uiuit, recole, obsecro, quas dicat Scriptura diuina animas mortuas, profecto inuenies iniustas, impias, infideles; nam licet per illas uiuant corpora impiorum, de quibus dictum est, quod mortui sepeliant mortuos suos, et ibi intelligantur etiam inique anime non esse sine aliqua uita; neque enim aliter ex eis possent corpora uiuere, nisi qualicunque uita, qua omnino anime carere non possunt, unde immortales merito uocantur; non tamen ob aliud amissa iustitia dicuntur  mortue, nisi quia et animarum, licet immortaliter uita qualicunque uiuentium, uerior et maior uita iustitia est, tanquam uita uitarum, que cum sint in corporibus, etiam ipsa corpora uiua sunt, que per seipsa uiuere nequeunt. Quapropter si anime non possunt nisi etiam in seipsis utcunque uiuere, quia ex eis uiuunt et corpora, a quibus deserta moriuntur, quanto magis uera iustitia et iam in seipsa uiuere intelligenda est, ex qua sic uiuunt anime, ut hac amissa mortue nuncupentur, quamuis quantulacunque uita non desinant uiuere. Ea porro iustitia que uiuit in seipsa, proculdubio Deus est, atque incommutabiliter uiuit. Sicut autem hec cum sit in seipsa uita, etiam nobis fit uita, cum eius efficimur utcunque participes; ita cum in seipsa sit iustitia, etiam  nobis fit iustitia, cum ei coherendo iuste uiuimus: et tanto magis minusue iusti sumus, quanto illi magis minusue coheremus. Unde scriptum est de unigenito Filio Dei, cum sit utique Patris sapientia atque iustitia, et semper in seipsa sit, quod factus sit nobis a Deo sapientia, et iustitia, et sanctificatio, et redemptio, ut quemadmodum scriptum est: Qui gloriatur, in Domino glorietur. Quod quidem et ipse uidisti addendo atque dicendo, nisi forte non hec humane equitatis, sed illa que Deus est, sola asseratur esse iustitia. Est plane ille summus Deus uera iustitia, uel ille uerus Deus summa iustitia, quam profecto esurire ac sitire, ea nostra est in hac peregrinatione iustitia, et qua postea saturari, ea nostra  est in eternitate plena iustitia. Non ergo Deum nostre iustitie similem cogitemus, sed cogitemus nos potius tanto similiores Deo, quanto esse potuerimus eius participatione iustiores. Si ergo cauendum est ne iustitie nostre similem putemus Deum , quanto magis caueri oportet, ne aliquid inferius et quodammodo decoloratius eum esse credamus, quam est nostra iustitia? Quid est autem aliud iustitia cum in nobis est, uel quelibet uirtus qua recte sapienterque uiuitur, quam interioris hominis pulchritudo? et certe secundum hanc pulchritudinem, magis quam secuudum corpus, facti sumus ad imaginem Dei. Unde nobis dicitur: Nolite conformari huic seculo, sed reformamini in nouitate mentis uestre,  ad probandum uos que sit uoluntas Dei, quod bonum et placitum, et perfectum. Si ergo non in mole, neque in distantibus per loca sua partibus, sicut corpora siue cernuntur, siue cogitantur, sed in uirtute intelligibili, qualis est iustitia, mentem dicimus, seu nouimus, seu uolumus pulchram, et secundum hanc pulchritudinem reformamur ad imaginem Dei; profecto ipsius Dei qui nos reformauit et reformat ad imaginem suam, non in aliqua mole corporea suspicanda est pulchritudo; eoque iustorum mentibus credendus est incomparabiliter pulchrior, quo est incomparabiliter iustior.



CAPUT CCXXXIu. 27 De Unitate Patris et Filii et Spiritus sancti qui  Trinitate primo.

Qui dixerunt Dominum [nostrum] Iesum Christum non esse Deum, aut non esse uerum Deum, aut non cum Patre unum et solum Deum, aut non uere immortalem [aut non esse immortalem], quia mutabilem manifestissima diuinorum testimoniorum et consona uoce conuicti sunt, unde sunt illa: In principio erat uerbum, et uerbum erat apud Deum, et Deus erat uerbum. Manifestum est enim quod uerbum Dei, Filium Dei unicum accipimus: de quo post dicit: Et uerbum caro factum est: propter natiuitatem incarnationis eius, que facta est in tempore ex uirgine. In eo autem declarat non tantum Deum esse, sed etiam eiusdem cum Patre substantie, quia cum dixisset, Et  Deus erat uerbum: hoc erat, inquit, in principio apud Deum. Omnia per ipsum facta sunt, et sine ipso factum est nichil. Neque enim dicit omnia, nisi que facta sunt, id est omnem creaturam. Unde liquido apparet ipsum factum non esse per quem facta sunt omnia: et si factus non est, creatura non est, si autem creatura non est, eiusdem cum Patre substantie est. Omnis enim substantia que Deus non est, creatura est, et que creatura non est, Deus est. Et si non est Filius eiusdem substantie cuius Pater, ergo facta substantia est: si facta substantia est, non omnia per ipsum facta sunt; at si omnia per ipsum facta sunt, unius igitur eiusdemque cum Patre substantie est. Et ideo non tantum Deus, sed et uerus Deus; quod idem Ioannes apertissime in Epistola  sua dicit: Scimus quod Filius Dei uenerit et dederit nobis intellectum ut cognoscamus Deum uerum et simus in uero Filio eius Iesu Christo. Hic est uerus Deus et uita eterna. Hinc etiam consequenter intelligitur non tantummodo de Patre dixisse Paulum apostolum, Qui solus habet immortalitatem; sed de uno et solo Deo, quod est ipsa Trinitas. Neque enim ipsa uita eterna mortalis est, secundum aliquam mutabilitatem, ac per hoc Filius Dei, quia uita eterna est, cum Patre etiam ipse intelligitur, ubi dictum est: Solus habet immortalitatem [Qui solus habet]: eius enim uite eterne, et nos participes facti, pro modulo nostro immortales efficimur. Sed aliud est ipsa cuius participes efficimur uita eterna, aliud nos qui eius participatione uiuemus in eternum. Si enim  dixisset, Quem temporibus propriis ostendet Pater, beatus et solus potens, rex regum et Dominus dominantium, qui solus habet immortalitatem; nec sic inde separatum Filium oporteret intelligi. Neque enim quia ipse Filius alibi loquens uoce Sapientie, ipse est enim sapientia Dei, ait, Gyrum celi circuiui sola, separauit a se Patrem: quanto magis ergo non est necesse, ut tantummodo de Patre preter Filium intelligatur, quod dictum est: Solus habet immortalitatem; [qui] cum ita dictum sit: Ut serues, inquit, mandatum sine macula, irreprehensibile usque in aduentum Domini nostri Iesu Christi quem temporibus propriis ostendet beatus et solus potens rex regum et dominus dominantium, qui solus habet immortalitatem, et lucem habitat  inaccessibilem, quem nemo hominum uidit, nec uidere potest, cui est honor et gloria in secula seculorum. In quibus uerbis, nec Pater proprie nominatus est, nec Filius, nec Spiritus sanctus, sed beatus et solus potens rex regum et Dominus dominantium, quod est unus et solus et uerus Deus, ipsa Trinitas. Nisi forte que sequuntur, perturbabunt hunc intellectum, quia dixit: Quem nemo hominum uidit, nec uidere potest: cum hoc etiam ad Christum pertinere secundum eiusdem [eius] diuinitatem accipiatur, quam non uiderunt Iudei, qui tamen carnem uiderunt, et crucifixerunt: uideri autem diuinitas humano uisu nullo modo potest, sed eo uisu uidetur, quo iam qui uident, non homines, sed ultra homines sunt. Recte ergo ipse Deus Trinitas  intelligitur, beatus et solus potens, ostendens aduentum Domini nostri Iesu Christi temporibus propriis; sic enim dictum est, Solus habet immortalitatem, quomodo dictum est, Qui facit mirabilia solus. Quod uelim scire, de quo dictum accipiant: si de Patre tantum, quomodo ergo uerum est quod ipse Filius dicit: Quecunque enim Pater facit, hec eadem et Filius similiter facit? An quicquam est inter mirabilia mirabilius, quam resuscitare et uiuificare mortuos? Dicit autem idem Filius: Sicut Pater suscitat mortuos et uiuificat, sic et Filius quos uult uiuificat. Quomodo ergo solus Pater facit mirabilia, cum hec uerba nec Patrem tantum, nec Filium tantum permittant intelligi, sed utique Deum unum, uerum, solum, id est Patrem et Filium et Spiritum  sanctum? [Cum] Item dicit idem apostolus, Nobis unus Pater, [Deus] ex quo omnia, et nos in ipso, et unus Dominus iehsu Christus per quem omnia, et nos per ipsum; quis dubitet eum omnia que creata sunt dicere, sicut [beatus] Ioannes: Omnia per ipsum facta sunt? Quero itaque de quo dicat alio loco: Quoniam ex ipso et per ipsum, et in ipso, sunt omnia, ipsi gloria in secula seculorum [amen]. Si enim de Patre et Filio et Spiritu sancto, ut singulis personis singula tribuantur, ex ipso, ex Patre; per ipsum, per Filium; in ipso, in Spiritu sancto [ex ipso, id est ex Patre: per ipsum, id est per Filium; in ipso, id est per Spiritum sanetum] manifestum quod Pater et Filius et Spiritus sanctus unus Deus est, quando singulariter intulit: Ipsi gloria in secula seculorum. Unde enim  cepit hunc sensum, non ait: O altitudo diuitiarum sapientie et scientie Patris, aut Filii, aut Spiritus sancti, sed »sapientie et scientie Dei!« quam inscrutabilia sunt iudicia eius, et inuestigabiles uie ipsius! Quis enim cognouit sensum Domini, aut quis consiliarius eius fuit, aut quis ei prior dedit, et retribuetur ei? quoniam ex ipso, et per ipsum, et in ipso sunt omnia; ipsi gloria in secula seculorum. Amen. Si autem hoc de Patre tantummodo intelligi uolunt, quomodo ergo omnia per Patrem sunt, sicut hic dicitur, et omnia per Filium, sicut ad Corinthios, ubi ait: Et unus Dominus iehsu Christus per quem omnia; et sicut in Euangelio Ioannis: Omnia per ipsum facta sunt? Si enim alia per Patrem, alia per Filium, iam non omnia per Patrem, nec omnia per Filium;  si autem omnia per Patrem et omnia per Filium, eadem per Patrem que per Filium; equalis est ergo Patri Filius et inseparabilis operatio est Patris et Filii, quia si uel Filium fecit Pater, quem non fecit ipse Filius, non omnia per Filium facta sunt, at omnia per Filium facta sunt. Ipse igitur factus non est, ut cum Patre faceret omnia que facta sunt. Quanquam nec ab ipso uerbo tacuerit Apostolus, et apertissime omnino dixerit: Qui cum in forma Dei esset, non rapinam arbitratus est esse equalis Deo: hic Deum proprie Patrem appellans, sicut alibi: Caput autem Christi Deus: similiter et de Spiritu sancto collecta sunt testimonia, quibus ante nos qui hec disputauerunt abundantius usi sunt, quia et ipse Deus, et non creatura: quod si non creatura, non  tantum Deus, nam et homines dicti sunt dii, sed etiam uerus Deus. Ergo Patri et Filio prorsus equalis, et in Trinitatis unitate consubstantialis et ceternus; maxime uero illo loco satis claret, quod Spiritus sanctus non sit creatura, ubi iubemur non seruire creature, sed creatori, non eo modo quo iubemur per caritatem seruire inuicem, quod est grece , sed eo modo [e conuerso modo] quo tantum Deo seruitur, quod est grece , unde idololatre dicuntur, qui simulacris eam seruitutem exhibent, que debetur Deo; secundum 28 hanc enim seruitutem dictum est: Dominum Deum tuum adorabis et illi soli seruies. Nam [et] hoc distinctius in Greca scriptura inuenitur; enim habet. Porro si  tali seruitute creature seruire prohibemur, quandoquidem dictum est, Dominum Deum tuum adorabis et illi soli seruies, unde et Apostolus detestatur eos qui coluerunt et seruierunt creature potius quam creatori; non est utique creatura Spiritus sanctus, cui ab omnibus sanctis talis seruitus exhibetur, dicente Apostolo: Nos enim sumus circumcisio, Spiritui Dei seruientes, quod est in Greco . Plures enim codices etiam Latini sic habent: Qui Spiritu Dei seruimus; Greci autem omnes aut pene omnes. In nonnullis autem exemplaribus Latinis inuenimus, non, Spiritui Dei seruimus, sed, Spiritu Deo seruimus. Sed qui in hoc errant, et auctoritati grauiori cedere detrectant, nunquid et illud uarium in codicibus reperiunt: Nescitis quia corpora uestra templum  in uobis est Spiritus sancti, quem habetis a Deo? Quid autem insanius magisque sacrilegum est, quam ut quisquam dicere audeat membra Christi templum esse creature minoris, secundum ipsos quam Christus est? Alio enim loco dicit: Corpora uestra membra sunt Christi: si autem que membra sunt Christi templum est Spiritus sancti, non est Spiritus sanctus creatura, quia cui corpus nostrum templum exhibemus, necesse est ut huic eam seruitutem debeamus, qua non nisi Deo seruiendum est, que Grece appellatur . Unde consequenter dicit: Glorificate ergo et portate Deum in corpore uestro.



CAPUT CCXXXu. Quod unigenitus Dei Filius propter formam serui minor Patre dicatur, qui in forma Dei equalis est Patri, ex  eodem libro, tit. 7.

His et talibus diuinarum Scripturarum testimoniis, quibus, ut dixi, priores copiosius usi, expugnauerunt hereticorum tales calumnias uel errores, insinuatur fidei nostre unitas, et equalitas Trinitatis. Sed quia multa in sanctis libris propter incarnationem uerbi Dei, que pro salute nostra reparanda facta est, ut mediator Dei et hominum esset homo Christus iehsu, ita dicuntur, ut maiorem Filio Patrem significent, uel etiam apertissime ostendant; errauerunt homines minus diligenter scrutantes uel intuentes uniuersam seriem Scripturarum, et ea que de Christo Iesu secundum hominem dicta sunt, ad eius substantiam que ante incarnationem sempiterna erat, et sempiterna est,  transferre conati sunt. Et illi quidem dicunt, minorem esse Filium quam Pater est, quia scriptum est, ipso Domino dicente: Pater maior me est. ueritas autem ostendit, secundum istum modum, etiam seipso minorem Filium; quomodo enim non etiam seipso minor factus est, qui semetipsum exinaniuit formam serui accipiens? Neque enim sic accepit formam serui, ut amitteret formam Dei, in qua erat equalis Patri. Si ergo ita accepta est forma serui, ut non amitteretur forma Dei, cum et in forma serui et in forma Dei idem ipse sit Filius unigenitus Dei Patris, in forma Dei equalis Patri, in forma serui mediator Dei et hominum, homo Christus iehsu; quis non intelligat quod in forma Dei etiam ipse seipso maior  est, in forma autem serui, etiam seipso minor est? Non itaque immerito Scriptura utrumque dicit, equalem Patri Filium, et Patrem maiorem Filio: illud enim propter formam Dei, hoc autem propter formam serui, sine ulla confusione intelligitur: et hec nobis regula, per omnes sanctas Scripturas dissoluende huius questionis, ex uno cap. Epist. Pauli apostoli promitur, ubi manifestius ista distinctio commendatur. Ait enim: Qui cum in forma Dei esset, non rapinam arbitratus est esse equalis Deo, sed semetipsum exinaniuit, formam serui accipiens, in similitudinem hominum factus, et habitu inuentus ut homo. Est ergo Dei Filius Deo Patri natura equalis, habitu minor: in forma enim serui quam accepit minor est Patre, in forma autem Dei, in qua erat  etiam antequam hanc accepisset, equalis est Patri. In forma Dei uerbum per quod facta sunt omnia, in forma autem serui factus ex muliere, factus sub lege, ut eos qui sub lege erant redimeret. Proinde in forma Dei fecit hominem, in forma serui factus est homo. Nam si Pater tantum sine Filio fecisset hominem, non scriptum esset: Faciamus hominem ad imaginem et similitudinem nostram: ergo quia forma Dei accepit formam serui, utrumque Deus et utrumque homo: sed utrumque Deus, propter accipientem Deum, utrumque autem homo, propter acceptum hominem; neque enim illa susceptione alterum eorum in alterum conuersum atque mutatum est: nec diuinitas quippe in creaturam mutata est, ut desisteret esse diuinitas, nec creatura in diuinitatem, ut desisteret  esse creatura.



CAPUT CCXXXuI. De subiectione qua Filius subiiciendus dicitur Patri, ex eodem libro.

Illud autem quod dicit Apostolus: Cum autem ei omnia subiecta fuerint, tunc et ipse Filius subiectus erit ei qui illi subiecit omnia: aut ideo dictum est, ne quisquam putaret habitum Christi, qui ex humana creatura susceptus est, conuersum iri postea in ipsam diuinitatem, uel ut certius expresserim Deitatem, que non est creatura, sed est unitas Trinitatis incorporea et incommutabilis et sibimet consubstantialis et ceterna natura. Aut si quisquam contendit, ut aliqui senserunt, ita dictum, et ipse Filius subiectus erit ei qui  illi subiecit omnia, ut ipsam subiectionem, commutationem, et conuersionem credat futuram creature in ipsam substantiam uel essentiam Creatoris, id est, ut que fuerat substantia creature fiat substantia Creatoris; certe uel hoc concedit, quod non habet ullam dubitationem, nondum hoc fuisse factum, cum Dominus diceret, Pater maior me est. Dixit enim hoc non solum antequam ascendisset in celum, uerumetiam antequam passus resurrexisset a mortuis. Illi autem qui putant humanam in eo naturam in deitatis substantiam mutari atque conuerti, et ita dictum esse: Tunc et ipse Filius subiectus erit ei qui illi subiecit omnia, ac si diceretur, tunc et ipse Filius hominis, et a uerbo Dei suscepta humana natura, commutabitur  in eius naturam qui illi subiecit omnia: tunc futurum putant, cum post diem iudicii tradiderit regnum Deo et Patri. Ac per hoc etiam secundum istam opinionem, adhuc Pater maior est, quam forma serui, que [quia] de uirgine accepta est. Quod si et aliqui hoc affirmant, quod iam fuerit in Dei substantiam mutatus homo Christus iehsu, illud certe negare non possunt, quod adhuc natura hominis manebat, quando ante passionem dicebat: Quoniam Pater maior me est. Unde nulla cunctatio est, secundum hoc esse dictum, quod forma serui maior est Pater, cui in forma Dei equalis est Filius. Nec quisquam cum audierit quod ait Apostolus, Cum autem dixerit, quia omnia subiecta sunt ei, manifestum quia preter eum qui subiecit ei omnia, ita existimet de Patre intelligendum  [cum autem omnia ei subiecta fuerint, manifestum quia preter eum qui illi subiecit omnia, ita existimet de Patre intelligendum], quod subiecerit omnia Filio, ut ipsum Filium sibi omnia subiecisse non putet: inseparabilis enim est operatio Patris et Filii. Alioquin nec ipse Pater sibi subiecit omnia, sed Filius ei subiecit, qui ei regnum tradidit, et euacuat omnem principatum, et omnem potestatem, et uirtutem. De Filio quippe ista dicta sunt: Cum tradiderit, 29 inquit, regnum Deo et Patri, cum euacuauerit omnem principatum, et omnem potestatem, et uirtutem: ipse enim subiicit qui euacuat. Nec sic arbitremur Christum traditurum regnum Deo et Patri, ut adimat sibi. Nam et hoc quidam uaniloqui crediderunt. Cum enim dicitur, Tradiderit regnum Deo et Patri, non separatur  ipse, quia simul cum Patre unus Deus est. Sed diuinarum Scripturarum incuriosos et contentionum studiosos fallit uerbum quod positum est, Donec. Ita namque sequitur: Oportet enim illum regnare, donec ponat inimicos suos sub pedibus suis; tanquam cum posuerit non sit regnaturus. Nec intelligunt ita dictum sicut est illud: Confirmatum est cor eius, non commouebitur donec uideat super inimicos suos. Non enim cum uiderit iam commouebitur. Quid ergo est, cum tradiderit regnum Deo et Patri? quasi modo non habeat regnum Deus et Pater, sed quia omnes iustos in quibus nunc regnat, ex fide uiuentibus, mediator Dei et hominum homo Christus iehsu perducturus est ad speciem, quam uisionem dicit idem Apostolus, Facie ad faciem:  ita dictum est: Cum tradiderit regnum Deo et Patri, ac si diceretur, cum perduxerit credentes ad contemplationem Dei et Patris. Sic enim dicit, Omnia mihi tradita sunt a Patre [meo], et nemo nouit Filium nisi Pater, neque Patrem quis nouit nisi Filius [et nemo nouit Patrem nisi Filius], et cui uoluerit Filius reuelare. Tunc reuelabitur a Filio Pater cum euacuauerit omnem principatum, et omnem potestatem, et uirtutem; id est, ut necessaria non sit dispensatio similitudinum, per angelicos principatus, et potestates, et uirtutes. Ex quarum persona non inconuenienter intelligitur dicit in Cantico canticorum ad sponsam: Similitudines auri faciemus tibi, cum distinctionibus argenti, quoadusque rex in recubitu suo est id est  quoadusque Christus in secreto suo est; quia uita nostra [uestra] abscondita est cum Christo in Deo: Cum Christus, inquit, apparuerit uita nostra [uestra], tunc et uos apparebitis cum ipso in gloria. Quod antequam fiat uidemus nunc per speculum in enigmate, hoc est in similitudinibus, tunc autem facie ad faciem: hec enim nobis contemplatio promittitur actionum omnium finis, atque eterna perfectio gaudiorum. Filii enim Dei sumus, et nondum apparuit quod [quid] erimus: scimus [enim] quia cum apparuerit similes ei erimus, quoniam uidebimus eum sicuti est. Quod enim dixit famulo suo Moysi, Ego sum qui sum; hec dices filiis Isrel, Qui est, misit me ad uos: hoc contemplabimur, cum uidebimus [uiuemus] in eternum. Ita quippe ait. Hec est autem uita eterna, ut  cognoscant te solum uerum Deum, et quem misisti Iesum Christum. Hoc fiet cum uenerit Dominus, et illuminauerit occulta tenebrarum, cum tenebre mortalitatis huius corruptionisque transierint: tunc enim mane nostrum, de quo in Psalmo dicitur: Mane astabo tibi et contemplabor. De hac contemplatione intelligo dictum, Cum tradiderit regnum Deo et Patri, id est cum perduxerit iustos, in quibus nunc ex fide uiuentibus regnat mediator Dei et hominum homo Christus iehsu ad contemplationem Dei et Patris. Si desipio hic, corrigat me qui melius sapit, mihi aliud non uidetur. Neque enim queremus aliud, cum ad illius contemplationem peruenerimus, que nunc non est, quandiu gaudium nostrum in spe est: spes autem [enim] que uidetur non est spes: quod enim uidet  quis, quid sperat? si autem quod non uidemus speramus, per patientiam exspectamus, quoadusque rex in recubitu suo est. Tunc erit quod scriptum est: Adimplebis me letitia cum uultu tuo. Illa letitia nichil amplius requiritur, quia nec erit quod amplius requiratur. Ostendetur enim nobis Pater, et sufficiet nobis, quod bene intellexerat Philippus ut diceret: Domine, ostende nobis Patrem et sufficit nobis: sed nondum intellexerat eo quoque modo idipsum se potuisse dicere: Domine, ostende nobis te, et sufficit nobis. Ut enim hoc intelligeret, responsum est ei a Domino: Tanto tempore uobiscum sum, et non cognouistis me? Philippe, qui me uidit, uidit et Patrem. Sed quia uolebat eum ex fide uiuere, antequam illud posset uidere, secutus est et ait: Non credis quia ego  in Patre et Pater est in me? Quandiu enim sumus in corpore, peregrinamur a Domino: per fidem enim ambulamus, non per speciem. Contemplatio quippe merces est fidei, cui mercedi per fidem corda mundantur, sicut scriptum est: Mundans fide corda eorum. Probatur autem quod illi contemplationi corda mundentur, illa maxime sententia: Beati mundo corde, quoniam ipsi Deum uidebunt. Et quia hec est uita eterna, dicit Dominus in psalmis: Longitudine dierum replebo eum, et ostendam illi salutare meum. Siue ergo audiamus, Ostende nobis Filium, siue audiamus, Ostende nobis Patrem, tantumdem ualet, quia neuter sine altero potest ostendi. Unum quippe sunt, sicut [et ipse] ait: Ego et Pater unum sumus. Denique  propter ipsam inseparabilitatem, sufficienter aliquando nominatur, uel Pater solus, uel Filius solus, adimpleturus nos letitia cum uultu suo. Nec inde separatur utriusque Spiritus, id est Patris et Filii Spiritus. Qui Spiritus sanctus proprie dicitur, Spiritus ueritatis, quem hic mundus accipere non potest; hoc est enim plenum gaudium nostrum, quo amplius non est, frui [scilicet] Trinitate Deo ad cuius imaginem facti sumus. Propter hoc aliquando ita loquitur de Spiritu sancto, tanquam ipse solus sufficiat ad beatitudinem nostram, et ideo solus sufficit, quia separari a Patre et Filio non potest: sicut Pater solus sufficit, quia separari a Filio et Spiritu sancto non potest. Et Filius ideo sufficit solus, quia separari a Patre et Spiritu sancto non potest. Quid enim sibi  uult quod ait: Si diligitis me, mandata mea seruate, et ego rogabo Patrem, et alium aduocatum dabit uobis, ut uobiscum sit in eternum, Spiritum ueritatis, quem hic mundus accipere non potest, id est dilectores mundi? animalis enim homo non percipit que sunt Spiritus Dei. Sed adhuc uideri potest ideo dictum: Et ego rogabo Patrem, et alium aduocatum dabit uobis [ut uobiscum sit in eternum], quasi non sufficiat solus Filius. Illo autem loco ita de illo dictum est, tanquam solus omnino sufficiat: Cum uenerit ille Spiritus ueritatis, docebit uos omnem ueritatem. Nunquid ergo separatur hinc Filius, tanquam ipse non doceat omnem ueritatem? Aut quasi hoc impleat Spiritus sanctus, quod minus potuit docere Filius? Dicant ergo si placet, maiorem esse Filio  Spiritum sanctum, quem minorem illo solent dicere. An quia non dictum est, ipse solus, aut nemo nisi ipse uos docebit omnem ueritatem, ideo permittunt, ut cum illo docere credatur et Filius? Apostolus ergo separauit Filium a sciendis his que sunt Dei, ubi ait: Sic et que Dei sunt nemo scit nisi Spiritus Dei: ut iam isti peruersi possint ex hoc dicere, quod et Filium non doceat que Dei sunt, nisi Spiritus sanctus tanquam maior minorem, cui Filius ipse tantum tribuit, ut diceret: Quia hec locutus sum uobis, tristitia cor uestrum impleuit: sed ego ueritatem dico, expedit uobis ut ego eam; nam si non abiero, aduocatus non ueniet ad uos. Hoc autem dixit, non propter inequalitatem uerbi Dei et Spiritus sancti, sed tanquam impedimento esset presentia Filii hominis  apud eos, quominus ueniret ille qui minor non esset, quia non semetipsum exinaniuit sicut Filius, formam serui accipiens.



CAPUT CCXXXuII. 30 Quod utile credentibus fuerit, ut ad Patrem in forma serui Christus ascenderet. ex eodem libro, tit. 9.

Oportebat ergo ut auferretur ab oculis eorum forma serui, quam uidentes, hoc solum esse Christum putabant quod uidebant. Inde est et illud quod ait: Si diligeretis me, gauderetis utique, quoniam eo ad Patrem, quia Pater maior me est: id est, propterea me oportet ire ad Patrem, quia dum me ita uidetis, ex hoc quod uidetis estimatis, [quia] minor  sum Patre, atque ita circa creaturam susceptumque habitum occupati, equalitatem quam cum Patre habeo, non intelligitis. Inde est et illud: Noli me tangere, nondum enim ascendi ad Patrem. Tactus enim, tanquam finem facit notionis. Ideoque nolebat in eo esse finem intenti cordis in se, ut hoc quod uidebatur tantummodo putaretur. Ascensio autem ad Patrem erat, ita uideri sicut equalis est Patri, ut ibi esset finis uisionis que sufficit nobis.



CAPUT CCXXXuIII. Quomodo traditurus sit Regnum Filius Patri; ex eodem libro tit. 10.

Sed propter insinuationem Trinitatis, personis etiam singulis nominatis, dicuntur quedam, non aliis separatis intelliguntur [separatim: non tamen  aliis separatis intelligentur], propter eiusdem Trinitatis unitatem, unamque substantiam atque deitatem [diuinitatem] Patris et Filii et Spiritus sancti. Tradet itaque regnum Deo et Patri Dominus noster iehsu Christus, non se inde separato, nec Spiritu sancto, quoniam perducet credentes ad contemplationem Dei, ubi est finis omnium bonarum actionum, et requies sempiterna, et gaudium quod non auferetur a nobis. Hoc enim significat in eo quod ait: Iterum uidebo uos, et gaudebit cor uestrum, et gaudium uestrum nemo auferet a uobis. Quid est A Patre exii, nisi, Non in ea forma qua equalis sum Patri, sed aliter, id est in assumpta creatura minor apparui? Et quid est, ueni in hunc mundum nisi, Formam serui quam me exinaniens accepi, etiam peccatorum qui  mundum istum diligunt oculis demonstraui? Et quid est, Iterum relinquo mundum, nisi, Ab aspectu dilectorum mundi aufero quod uiderunt? Et quid est, uado ad Patrem, nisi, Doceo me sic intelligendum a fidelibus meis, quomodo equalis sum Patri? Hoc qui credunt, digni habebuntur perduci a fide ad speciem, id est ad ipsam uisionem, quo perducens dictus est tradere regnum Deo et Patri; fideles quippe eius, quos redemit sanguine suo, dicti sunt regnum eius, pro quibus nunc interpellat. Tunc autem illic eos sibi faciens inherere, ubi equalis est Patri, non iam rogabit Patrem pro eis: Ipse enim, inquit, Pater amat uos; ex hoc enim rogat, quo minor [est] Pater: quo uero equalis [est], exaudit cum Patre. Unde se ab eo quod dixit, Ipse enim Pater amat uos, utique  ipse non separat, sed secundum ea facit intelligi que supra commemoraui, satisque insinuaui, plerumque ita nominari unamquamque in Trinitate personam, ut et alie illic intelligantur. Sic itaque dictum est, Ipse enim Pater amat uos, ut consequenter intelligatur et Filius et Spiritus sanctus, non quia modo nos non amat qui proprio Filio non pepercit, sed pro nobis omnibus tradidit eum; sed tales nos amat Deus, quales futuri sumus, non quales sumus. Quales enim amat, tales in eternum conseruat. Quod tunc erit, cum tradiderit regnum Deo et Patri, qui nunc interpellat pro nobis, ut iam non roget Patrem, quia ipse Pater amat nos. Quo autem merito nisi fidei qua credimus antequam illud quod promittitur uideamus?  Per hanc enim perueneimus ad speciem: ut tales [nos] amet, quales amat ut simus, non quales odit quia sumus, et hortatur ac prestat ne tales esse semper uelimus.



CAPUT CCXXXIX. Qua discretione intelligendus sit, Nunc equalis Patri Filius, nunc autem minor: ex eodem libro, tit. 11.

Quapropter cognita ista regula intelligendarum Scripturarum de Filio Dei, ut distinguamus quid in eis sonet secundum formam Dei in qua equalis est Patri, et quid secundum formam serui quam accepit, in qua minor est Patre, non conturbabimur tanquam contrariis ac re pugnantibus inter se sanctorum librorum sententiis: nam secundum formam Dei, equalis  est Patri, et Filius, et Spiritus sanctus, quia neuter eorum creatura est, sicut iam ostendimus: secundum formam autem serui, minor est Patre, quia ipse dixit: Pater maior me est: minor est seipso, quia de illo dictum est, Semetipsum exinaniuit: minor est Spiritu sancto, quia ipse ait: Qui dixerit blasphemiam in Filium hominis, remittetur ei; qui autem dixerit in Spiritum sanctum, non dimittetur ei. Et in ipso uirtutes operatus est dicens: Si ego in Spiritu Dei eiicio demonia, certe superuenit super uos regnum Dei. Et apud Esaiam dicit, quam lectionem ipse in synagoga recitauit, et de se completam sine scrupulo dubitationis ostendit.



CAPUT CCXL. Qua ratione nescire dicatur Filius diem et horam  quam scit Pater; ex eodem libro, tit. 11.

Secundum formam Dei, omnia que habet Pater ipsius sunt: Et omnia tua mea sunt, inquit, et mea tua: secundum formam serui, non est doctrina ipsius, sed illius qui eum misit. Et de die et hora nemo scit, neque angeli in celo, neque Filius, nisi Pater. Hoc enim nescit quod nescientes facit, id est quod non ita sciebat ut tunc discipulis indicaret, sicut dictum est ad Abraham: Nunc cognoui quia times Deum, id est, nunc feci ut cognosceres, quia et ipse sibi in illa tentatione probatus innotuit. Nam illud utique dicturus erat discipulis tempore opportuno, de quo futuro tanquam preterito loquens ait: Iam non uos dicam seruos, sed amicos; seruus enim nescit uoluntatem domini sui, uos autem dixi amicos, quia omnia que  audiui a Patre meo, nota uobis feci: quod nondum fecerat, sed quia certe facturus erat, quasi iam fecisset locutus est: ipsis enim ait: Multa habeo uobis dicere, sed non potestis illa portare modo: inter que intelligitur et de die et hora. Nam et Apostolus: Neque enim iudicaui me scire, inquit, aliquid in uobis, nisi Iesum Christum, et hunc crucifixum. Eis enim loquebatur qui capere altiora de Christi deitate non poterant; quibus etiam paulo post dicit Non potui loqui uobis quasi spiritalibus, sed quasi carnalibus. Hoc ergo inter illos nesciebat, quod per illum scire non poterant, et hoc solum se scire dicebat, quod eos per illum scire oportebat: denique sciebat inter perfectos, quod inter paruulos nesciebat.  Ibi quippe ait: Sapientiam loquimur inter perfectos. Eo namque genere locutionis, nescire quisquis dicitur quod occultat quod [quo] dicitur fossa ceca que occulta est. Neque enim aliquo genere loquuntur Scripture, quod in consuetudine humana non inueniatur, quia utique hominibus loquuntur. Secundum formam Dei dictum est: Ante omnes colles genuit me, id est, ante omnes altitudines creaturarum; et: Ante luciferum genui te, id est, ante omnia temporalia. Secundum autem formam serui, dictum est, Dominus creauit me in principio uiarum suarum, 31 quia secundum formam Dei dixit: Ego sum ueritas, et secundum formam serui: Ego sum uia. Quia enim ipse est primogenitus a mortuis, iter fecit Ecclesie sue ad regnum Dei, ad uitam eternam,  cui caput est, ad immortalitatem etiam corporis, ideo creatus est in principio uiarum Dei [suarum], in opera eius; secundum formam enim Dei principium est, quod et loquitur nobis; in quo principio fecit Deus celum et terram; secundum formam autem serui, Sponsus procedens de thalamo suo. Secundum formam Dei primogenitus omnis creature, et ipse est ante omnes, et omnia in illo constant; secundum formam serui, ipse est caput corporis Ecclesie: secundum formam Dei, Dominus [est] glorie, unde manifestum est quod ipse glorificet sanctos suos. Quos enim predestinauit, ipsos [hos] et uocauit; et quos uocauit, ipsos et iustificauit; quos autem iustificauit, ipsos et glorificauit. De illo quippe dictum est, quod iustificet impium; de illo dictum  est, quod sit iustus et iustificans. Si ergo quos iustificauit, ipsos et glorificauit, qui iustificat, ipse et glorificat, qui est, ut dixi, Dominus glorie. Secundum formam tamen serui, satagentibus discipulis de glorificatione sua respondit: Sedere ad dexteram meam aut sinistram, non est meum dare uobis, sed quibus paratum est a Patre meo. Quod autem paratum est a Patre eius, et ab ipso Filio paratum est, quia ipse et Pater unum sunt. Iam enim ostendimus in hac Trinitate per multos locutionum diuinarum modos, etiam de singulis dici quod omnium est, propter inseparabilem operationem unius eiusdemque substantie. Sicut de Spiritu sancto dicit: Cum ego abiero, mittam illum ad uos. Non dixit mittemus, sed ita quasi tantum Filius eum missurus esset,  non et Pater, cum alio loco dicat: Hec locutus sum uobis apud uos manens, aduocatus autem ille Spiritus sanctus, quem mittet Pater in nomine meo, ille uobis declarabit omnia. Hic rursus ita dictum est, quasi non eum missurus esset et Filius, sed tantum Pater. Sicut ergo ista, ita et illud quod ait: Sed quibus paratum est a Patre meo: cum Patre se intelligi uoluit parare sedes glorie quibus uellet. Sed dicit aliquis: Cum de Spiritu sancto loqueretur, ita se missurum ait, ut non negaret Patrem missurum: et alio loco ita Patrem, ut non negaret se missurum; hic uero aperte ait: Non est meum dare; atque ita secutus a Patre dixit ista preparata. Sed hoc est quod prestruximus secundum formam serui dictum:  ut ita intelligeremus, Non est meum dare uobis, ac si diceretur: Non est humane potestatis hoc dare: ut per illud intelligatur hoc dare, per quod Deus equalis est Patri. Non est meum, inquit, dare, id est, Non humana potestate ista do, sed quibus paratum est a Patre meo: sed iam tu intellige, quia si omnia que habet Pater mea sunt, et hoc utique meum est, et cum Patre ista paraui. Nam et illud quero, quomodo dictum sit: Si quis non audit uerba mea, ego non iudicabo illum: fortassis enim ita hic dixit: Ego non iudicabo illum, quemadmodum ibi, Non est meum dare. Sed quid hic sequitur? Non enim ueni, inquit, ut iudicem mundum, sed ut saluum faciam mundum. Deinde adiungit et dicit: Qui me spernit et non accipit uerba mea, habet qui se iudicet. Hic  iam intelligeremus Patrem nisi adiungeret et diceret: uerbum quod locutus sum, ipsum iudicabit illum in nouissimo die. Quid igitur, iam nec Filius iudicabit, quia dixit, Ego non iudicabo illum? nec Pater, sed uerbum quod locutus est Filius? Imo [potius] audi adhuc quod sequitur: Quia ego, inquit, non ex me locutus sum, sed ille qui me misit Pater, ille mandatum mihi dedit, quid dicam et quid loquar, et scio quia mandatum eius uita eterna est: que ergo ego loquor, sicut dixit mihi Pater, sic loquor. Si ergo non iudicat Filius, sed uerbum quod locutus est Filius, ideo autem iudicat uerbum, quod locutus est Filius, quia non ex se locutus est Filius, sed qui misit eum Pater, mandatum ei dedit quid dicat et quid loquatur, Pater utique iudicat, cuius uerbum  est quod locutus est Filius, atque ipsum uerbum Patris, idem ipse est Filius. Non enim aliud est mandatum Patris, aliud uerbum Patris: nam uerbum Patris hoc appellauit et mandatum. uideamus ergo ne forte quod ait, Ego non ex me locutus sum, hoc intelligi uoluerit: Ego non ex me natus sum: si enim uerbum Patris loquitur, seipsum loquitur, quia ipse est uerbum Patris. Plerumque enim dicit, Dedit mihi Pater, in quo uult intelligi quod eum genuerit Pater, non ut tanquam iam existenti et non habenti dederit aliquid, sed ipsum dedisse ut haberet, genuisse est ut esset. Non enim sicut creatura, ita Dei Filius ante incarnationem et assumptionem creature, unigenitus per quem facta sunt omnia, aliud est et aliud habet: sed hoc ipsum est quod est id quod habet, quod illo  loco manifestius dicitur, si quis ad capiendum sit idoneus, ubi ait: Sicut habet Pater uitam in semetipso, ita dedit Filio habere uitam in semetipso: neque enim iam existenti et uitam non habenti dedit ut haberet uitam in semetipso, cum eo ipso quod est uita sit. Hoc est ergo, Dedit Filio habere uitam in semetipso, Genuit Filium esse incommutabilem uitam, quod est uita eterna. Cum ergo uerbum Dei sit Filius Dei, et Filius Dei sit uerus Deus et uita eterna, sicut in Epistola sua dicit Ioannes, etiam hic quid aliud agnoscimus, cum dicit Dominus: uerbum quod locutus sum, ipsum iudicabit eum in nouissimo die; et ipsum uerbum, Patris uerbum esse dicit, et mandatum Patris, ipsumque mandatum uitam eternam? Et scio,  inquit, quia mandatum eius uita eterna est. Quero itaque quomodo intelligamus; Ego non iudicabo, [sed] uerbum quod locutus sum iudicabit? quod ex consequentibus apparet ita dictum, ac si diceret, Ego non iudicabo, sed uerbum Patris iudicabit. uerbum autem Patris est ipse Filius Dei. Siccine intelligendum est, Ego non iudicabo, sed ego iudicabo? Quomodo istud potest esse uerum, nisi ita: Ego scilicet non iudicabo ex potestate humana, quia Filius hominis sum, sed iudicabo ex potestate uerbi, quoniam [quia] Filius Dei sum. Aut si contraria et repugnantia uidentur, Ego non iudicabo, sed ego iudicabo, quid illic dicemus, ubi ait: Mea doctrina non est mea? Quomodo, mea; quomodo non mea? Non enim dixit, Ista doctrina non est mea; sed, Mea doctrina non est mea:  quam dixit suam, eamdem dixit non suam. Quomodo istud uerum est, nisi secundum aliud suam dixerit, secundum aliud non suam: secundum formam Dei suam, secundum formam serui non suam: cum enim dicit, Non est mea, sed eius qui me misit, ad ipsum uerbum nos facit recurrere, doctrina enim Patris est uerbum Patris, qui est unicus Filius. Quid sibi et illud uult, Qui in me credit, non in me credit? Quomodo in ipsum? quomodo non in ipsum? quomodo tam contrarium sibique aduersum potest intelligi? Qui in me credit, inquit, non in me credit, sed in eum qui me misit, nisi ita intelligas: Qui in me credit, non in hoc quod uidet credit, ne sit spes nostra in creatura, sed in illo qui suscepit creaturam, in qua humanis oculis appareret, ac sic  ad se equalem Patri contemplandum, per fidem corda mundaret. Ideoque ad Patrem referens intentionem credentium, et dicens, non in 32 me credit, sed in eum qui me misit, non utique se a Patre, id est ab illo qui eum misit, uoluit separari; sed ut sic in eum crederetur, quomodo in Patrem, cui equalis est; quod aperte alio loco dicit: Credite in Deum, et in me credite, id est, Sicut creditis in Deum, sicut et in me, quia ego et Pater unus Deus. Sicut ergo hic, tanquam abstulit a se fidem hominum et in Patrem transtulit, dicendo, Non in me credit, sed in eum qui me misit, a quo tamen se non utique separauit; sic etiam quod ait, Non meum dare, sed quibus paratum est a Patre meo, puto clarere secundum quid [qualiter] utrumque accipiendum sit: tale est enim et  illud, Ego non iudicabo, cum ipse iudicaturus sit uiuos et mortuos. Sed quia non ex potestate humana, propterea recurrens ad Deitatem, sursum erigit corda hominum, propter que subleuanda descendit.



CAPUT CCXLI. Quomodo intelligenda sit missio, siue Filii, siue Spiritus sancti; ex libro de Trinitate II, tit. 5.

Sed in his conuicti, ad illud se conuertunt ut dicant: Maior est qui mittit quam qui mittitur; proinde maior est Pater Filio, quia Filius a Patre se missum assidue commemorat; maior est et Spiritu sancto, quia de illo dixit iehsu, Quem mittet Pater in nomine meo: et Spiritus sanctus utroque minor est, quia et Pater eum mittit, sicut commemorauimus,  et Filius cum dicit: Si autem abiero mittam eum ad uos. Qua in questione, primum quero unde et quo [quomodo] missus sit Filius? Ego, inquit, a Patre exii et ueni in hunc mundum. Ergo a Patre exire, et uenire in hunc [mundum], hoc est mitti. Quid igitur est quod de illo idem ipse euangelista dicit: In hoc mundo erat, et mundus per ipsum factus est, et mundus eum non cognouit: deinde coniungit: In sua propria uenit. Illuc utique missus est quo uenit: at si in [hunc] mundum missus est, quia exiit a Patre et uenit in hunc mundum, et in hoc mundo erat: illuc ergo missus est ubi erat. Nam [et] illud quod scriptum est in Propheta, Deum dicere, Celum et terram ego impleo, si de Filio dictum est , quo missus est, nisi illuc ubi erat? Ubique enim erat, qui ait, Celum et terram ego impleo. Si autem de Patre [dictum est], ubi esse potuit sine uerbo suo et sine sapientia sua, que pertendit a fine usque ad finem fortiter, et disponit omnia suauiter? Sed neque sine Spiritu sancto usquam esse potuit. Itaque si ubique est Deus, ubique est etiam Spiritus sanctus [eius]: illuc ergo et Spiritus sanctus missus est ubi erat. Nam et ille qui non inuenit locum quo eat a facie Dei et dicit: Si ascendero in celum, tu ibi es, et si descendero in infernum, ades, ubique uolens intelligi presetnem Deum, prius nominauit Spiritum eius. Nam sic ait: Quo abibo a Spiritu tuo, et quo a facie tua fugiam? quocirca si et Filius et Spiritus sanctus illuc mittitur ubi  erat, querendum est quomodo intelligatur ista missio, siue Filii, siue Spiritus sancti, Pater enim solus nusquam legitur missus. Et de Filio quidem ita scribit Apostolus: Cum autem uenit plenitudo temporis, misit Deus Filium suum, factum ex muliere, factum sub lege, ut eos qui sub lege erant redimeret. Misit, inquit, Filium suum factum ex muliere, quo nomine quis catholicus nesciat, non eum priuationem uirginitatis, sed differentiam sexus, Hebreo loquendi more significare uoluisse? Cum itaque ait, Misit Deus Filium suum, factum ex muliere, satis ostendit eo ipso missum Filium, quo factus est ex muliere. Quod ergo de Deo natus est, in hoc mundo erat: quod autem de Maria natus est, in hunc mundum missus aduenit. Proinde mitti a Patre sine Spiritu  sancto non potuit, non solum quia intelligitur Pater, cum eum misit, id est fecit ex femina, non utique sine Spiritu suo fecisse, uerumetiam quod manifestissime atque apertissime in Euangelio dicitur uirgini Marie querenti ab angelo, Quomodo [fiet] istud? Spiritus sanctus superueniet in te, et uirtus Altissimi obumbrabit tibi. Et Mattheus dicit: Inuenta est habens in utero de Spiritu sancto: quanquam et apud Esaiam prophetam ipse Christus intelligitur de aduentu suo futuro dicere: Et nunc Dominus misit me, et Spiritus eius. Fortasse aliquis cogat ut dicamus etiam a seipso missum esse Filium, quia ille Marie conceptus et partus operatio Trinitatis est: qua creante, omnia creantur. Et quomodo,  inquit, Pater eum misit si ipse se misit? Cui primum respondeo querens ut dicat, si potest, quomodo Pater eum sanctificauit, si se ipse sanctificauit? Utrumque enim idem Dominus ait: Quem Pater, inquit, sanctificauit et misit in [hunc] mundum, uos dicitis, Quia blasphemat, quoniam dixi, Filius Dei sum. Alio autem loco ait: Et pro eis sanctifico meipsum. Item quero quomodo eum Pater tradidit, si seipse tradidit? Utrumque enim dicit apostolus Paulus: Qui Filio, inquit, proprio non pepercit, sed pro nobis omnibus tradidit eum [illum]. Alibi autem de ipso Saluatore ait: Qui me dilexit, et tradidit seipsum pro me. Credo, respondebit, si hec probe sapit, quia una uoluntas est Patris et Filii, et inseparabilis operatio: Sic ergo intelligat illam incarnationem  et ex uirgine natiuitatem, in qua Filius intelligitur missus, una eademque operatione Patris et Filii inseparabiliter esse factam, non utique inde separato Spiritu sancto, de quo apte [aperte] dicitur: Inuenta est in utero habens de Spiritu sancto. Nam etiam si ita queramus, enodatius fortassis quod dicimus apparebit. Quomodo misit Deus Filium suum? Iussit ut ueniret, atque ille iubenti obtemperans uenit; an rogauit, an tantummodo admonuit? Sed quodlibet horum sit, uerbo utique factum est: Dei autem uerbum, ipse est Dei Filius. Quapropter cum eum Pater uerbo misit, a Patre et uerbo eius factum est ut mitteretur. Ergo a Patre et Filio missus est idem Filius, quia uerbum Patris est ipse Filius. Quis enim se tam sacrilega induat opinione, ut putet temporale  uerbum a Patre factum esse, ut eternus Filius mitteretur, et in carne appareret ex tempore? Sed utique in ipso Dei uerbo, quod erat in principio apud Deum et Deus erat, in ipsa scilicet sapientia Dei, sine tempore erat: quo tempore illam in carne apparere oporteret. Itaque cum sine ullo initio temporis, initio [in principio] esset uerbum, et uerbum esset apud Deum, et Deus esset uerbum, sine ullo tempore in ipso uerbo erat, quo tempore uerbum caro fieret, et habitaret in nobis. Que plenitudo temporis cum uenisset, misit Deus Filium suum factum ex muliere, id est factum in tempore, ut incarnatum uerbum hominibus appareret: quod in ipso uerbo sine tempore erat, in quo tempore fieret. Ordo quippe temporum in eterna Dei sapientia sine  tempore est. Cum itaque hoc a Patre et Filio factum esset, ut in carne Filius appareret, congruenter dictus est missus ille qui in ea carne apparuit; 33 misisse autem ille qui in ea non apparuit. Quoniam illa que coram corporeis oculis foris geruntur, ab interiore apparatu nature spiritalis existunt, et propterea et conuenienter missa dicuntur. Forma quippe [porro] illa suscepti hominis, Filii persona est, non etiam Patris. Quapropter Pater inuisibilis una cum Filio secum inuisibili, eumdem Filium uisibilem faciendo, misisse eum dictus est: quasi [qui si] eo modo uisibilis fieret, ut cum Patre inuisibilis esse desisteret, id est, si substantia inuisibilis uerbi, in creaturam uisibilem mutata et transiens uerteretur, ita missus  a Patre intelligeretur Filius, ut tantum missus, non etiam cum Patre mittens inueniretur. Cum uero sic accepta [est] forma serui, ut maneret incommutabilis forma Dei, manifestum est quod a Patre et Filio non apparentibus factum sit quod appareret in Filio, id est, [ut] ab inuisibili Patre, cum inuisibili Filio, idem ipse Filius uisibilis mitteretur. Cur ergo ait: Et a meipso non ueni? Iam hoc secundum formam serui dictum est, secundum quod dictum est, Ego non iudico quemquam. Si ergo missus dicitur, in quantum apparuit foris in creatura corporali, qui intus in natura spiritali oculis mortalium semper occultus est, iam in promptu est intelligere etiam de Spiritu sancto, cur et ipse missus dicatur. Facta est enim quedam creature species ex tempore, in qua  uisibiliter ostenderetur Spiritus sanctus, siue cum in ipsum Dominum corporali specie uelut columba ascendit [in ipsum Dominum corporali specie uelut columba descendit], siue cum decem diebus peractis post ascensionem [eius], die Pentecostes factus est subito de celo sonus, quasi ferretur flatus uehemens, et uise sunt illis lingue diuise sicut ignis, qui et insedit super unumquemque eorum. Hec operatio uisibiliter expressa, [et] oculis oblata mortalibus, missio Spiritus sancti dicta est: non ut appareret eius ipsa substantia, qua et ipse inuisibilis et incommutabilis est sicut Pater et Filius, sed ut exterioribus uisis hominum corda commota, a temporali manifestatione uenientis, ad occultam eternitatem semper presentis, conuerterentur.



CAPUT CCXLII. De solo uero Deo Patre et Filio et Spiritu sancto, ex libro uI de Trinitate, tit. 9.

Ex Domini testimonio et Patrem unum uerum Deum dicimus, et Filium unum uerum Deum, et Spiritum sanctum [unum] uerum Deum: et simul Patrem et Filium et Spiritum sanctum, id est simul ipsam Trinitatem, non tres ueros deos, sed unum uerum Deum. An quoniam addidit, Et quem misisti Iesum Christum, subaudiendum est, unum uerum Deum, et ordo uerborum est: Ut te et quem misisti Iesum Christum cognoscant unum uerum Deum? Cur ergo tacuit de Spiritu sancto? An quoniam consequens est, ut ubicunque nominatur unum, tanta pace uni adherens, ut per hanc utrumque  unum sint [sit], iam ex hoc intelligatur etiam ipsa pax, quamuis non commemoretur? Nam et illo loco Apostolus uidetur quasi pretermittere Spiritum sanctum: et tamen ibi intelligitur ubi ait, Omnia uestra, uos autem Christi, Christus autem Dei; et iterum: Caput mulieris uir, caput uiri Christus, caput autem Christi Deus. Sed rursus si Deus non nisi omnia simul tria, quomodo caput Christi Deus, id est, caput Christi Trinitas, cum in Trinitate sit Christus, ut sit Trinitas? An quod est Pater cum Filio, caput est ei quod est solus Filius? Cum Filio enim Pater Deus, solus autem Filius Christus est: maxime quia iam uerbum caro factum loquitur, secundum quam humilitatem [humanitatem] eius etiam maior  est Pater, sicut dicit, Quoniam Pater maior me est, ut hoc ipsum Deum esse, quod illi cum Patre unum est, caput sit hominis Mediatoris, quod ipse solus est. Si enim mentem recte dicimus principale hominis, id est tanquam caput humane substantie, cum ipse homo cum mente sit homo, cur non multo congruentius multoque magis uerbum cum Patre quod simul Deus est, caput est Christi, quamuis Christus homo, nisi cum uerbo quod caro factum est, intelligi non possit?



CAPUT CCXLIII. De eo quod ait Apostolus uirum esse imaginem Dei, mulierem gloriam uiri, ex libro de Trinitate XII, tit. 7.

Si ergo spiritu mentis nostre renouamur, et ipse  est nouus homo qui renouatur in agnitionem Dei, secundum imaginem eius qui creauit eum, nulli dubium est, non secundum corpus, neque secundum quamlibet animi partem, sed secundum rationalem mentem, ubi potest esse agnitio Dei, hominem factum ad imaginem eius, qui creauit eum. Secundum hanc autem renouationem, efficimur etiam filii Dei, per baptismum Christi, et induentes nouum hominem Christum, utique induimur per fidem. Quis est ergo qui ab hoc consortio feminas alienet, cum sint nobiscum gratie coheredes, et alio loco idem Apostolus dicat: Omnes enim filii Dei estis, per fidem in Christo Iesu: Quicunque enim in Christo baptizati estis, Christum induistis: non est Iudeus neque Grecus, non est seruus neque liber, non est masculus  et [neque] femina: omnes enim uos unum estis in Christo Iesu? Nunquidnam igitur fideles femine sexum corporis amiserunt? Sed quia ibi renouantur ad imaginem Dei, ubi sexus nullus est, ibi factus est homo ad imaginem Dei, ubi sexus nullus est, hoc est in spiritu mentis sue. Cur ergo uir propterea non debet caput uelare, quia imago est et gloria Dei; mulier autem debet, quia gloria uiri est: quasi mulier non renouetur in spiritu mentis sue, qui renouatur in agnitionem Dei secundum imaginem eius qui creaui illum? Sed quia sexu corporis distat a uiro, rite potuit in eius corporali uelamento figurari pars illa rationis, que ad temporalia gubernanda flectitur, ut non maneat imago Dei, nisi ex qua parte mens hominis eternis rationibus conspiciendis uel consulendis  adherescit: quam non solum masculos, sed etiam feminas habere manifestum est. Ergo in eorum mentibus communis natura cognoscitur, in eorum uero corporibus ipsius unius mentis distributio figuratur.



CAPUT CCXLIu. Quid disputatum, quidue sit comprehensum precedentium XIu ratiocinatione librorum; ex lib. de Trinitate Xu, tit. 3.

Sed quoniam disserendi et ratiocinandi necessitas, per quatuordecim libros, multa nos compulit dicere, que cuncta simul aspicere non ualemus, ut ad id quod apprehendere uolumus, ea celeri cogitatione referamus, faciam, quantum Domino ad iuuante potuero, ut quidquid in singulis uoluminibus ad cognitionem  34 disputatione perduxi, remota disputatione, breuiter congeram: et tanquam sub uno mentis aspectu, non quemadmodum res queque persuasit, sed ipsa que persuasa sunt, ponam; ne tam longe sint a precedentibus consequentia, ut obliuionem precedentium faciat inspectio consequentium, aut certe si fecerit, cito possit quod exciderit relegendo recolligi. In primo libro, secundum Scripturas sanctas unitas et equalitas summe illius Trinitatis ostenditur. In secundo et tertio, et quarto, eadem. Sed de Filii missione et Spiritus sancti diligenter questio pertractata tres libros fecit, demonstratumque est, non ideo minorem mittente qui missus est [mittentem eo qui missus est], quia ille misit, hic missus est: cum Trinitas que per omnia equalis  est, pariter quoque in sua natura immutabilis, et inuisibilis, et ubique presens, inseparabiliter operetur. In quinto, propter eos quibus ideo uidetur non eamdem Patris et Filii esse substantiam, quia omne quod de Deo dicitur, secundum substantiam dici putant, et propterea gignere et gigni, uel genitum esse et ingenitum, quoniam diuersa sunt, contendunt substantias esse diuersas, demonstratur non omne quod de Deo dicitur secundum substantiam dici, sicut secundum substantiam dicitur, bonus et magnus, et si quid aliud ad se dicitur; sed dici etiam relatiue, id est non ad se, sed ad aliquid quod ipse non est, sicut Pater ad Filium dicitur, uel Dominus ad creaturam sibi seruientem: ubi si quid relatiue, id est ad aliquid quod ipse non est, etiam  ex tempore dicitur, sicuti est, Domine, refugium factus es nobis, nichil ei accidere quo mutetur, sed omnino ipsum in natura uel essentia sua immutabilem permanere. In sexto, quomodo dictus sit Christus ore apostolico Dei uirtus et Dei sapientia, sic disputatur, ut differatur eadem questio diligentius retractanda, utrum a quo genitus est Christus non sit ipse sapientia, sed tantum sapientie sue Pater, an sapientia sapientiam genuerit. Sed quodlibet horum esset, etiam in hoc libro apparuit Trinitatis equalitas, et non Deus triplex, sed Trinitas: nec quasi aliquid duplum esse Patrem et Filium, ad simplum Spiritum sanctum, ubi nec tria plus aliquid sunt quam unum horum. Disputatum est etiam quomodo possit intelligi quod ait Hilarius  episcopus, Aeternitas in Patre, species in imagine, usus in munere. In septimo, questio que dilata fuerat, explicatur, ita ut Deus qui genuit Filium, non solum sit Pater uirtutis et sapientie sue, sed etiam ipse uirtus atque sapientia; sic et Spiritus sanctus, nec tamen simul tres sunt uirtutes, aut tres sapientie, sed una uirtus et una sapientia, sicut unus Deus et una essentia. Deinde quesitum est, quomodo dicantur una essentia tres persone, uel a quibusdam Grecis una essentia tres substantie; et inuentum est elocutionis necessitate dici, ut aliquo uno nomine enuntiarentur, cum queritur quid tres sint quos tres esse ueraciter confitemur, Patrem scilicet, et Filium, et Spiritum sanctum. In octauo, ratione etiam reddita intelligentibus clarum est, in  substantia ueritatis non solum Patrem Filio non esse maiorem, sed nec ambos simul aliquid maius esse quam solum Spiritum sanctum, aut quoslibet duos in eadem Trinitate maius esse aliquid quam unum, aut omnes simul tres maius aliquid esse quam singulos: deinde per ueritatem que intellecta conspicitur, et per bonum summum a quo omne bonum, et per iustitiam propter quam diligitur animus iustus ab animo etiam nondum iusto, ut natura non solum incorporalis, uerumetiam immutabilis, quod est Deus, quantum fieri potest intelligeretur admonui; et per caritatem que in Scripturis sanctis Deus dicta est, per quam cepit utcunque etiam Trinitas intelligentibus apparere, sicut sunt amans, et quod amatur, et amor. In nono, ad imaginem  Dei, quod est homo, secundum mentem peruenit disputatio, et in ea quedam trinitas inuenitur, id est, mens et notitia qua se nouit, et amor quo se notitiamque suam diligit: et hec tria equalia inter se et unius ostenduntur esse essentie. In decimo, hoc idem diligentius subtiliusque tractatum est, at adque id perductum, ut inueniretur in mente euidentior trinitas eius, in memoria scilicet, et intelligentia, et uoluntate. Sed quoniam et hoc compertum est, quod mens nunquam esse ita potuerit, ut non sui meminisset, non se intelligeret et diligeret, quamuis non semper se cogitaret, cum autem cogitaret, non se a corporalibus rebus eadem cogitatione discerneret, dilata est de trinitate, cuius hec imago est, disputatio, ut in ipsis etiam corporalibus uisis  inueniretur trinitas, et distinctius in ea lectoris exerceatur [exerceretur] intentio. In undecimo ergo electus est sensus oculorum, in quo id quod inuentum etiam in ceteris quatuor sensibus corporis, et non dictum posset agnosci, atque ita exterioris hominis trinitas primo in his que cernuntur extrinsecus, ex in corpore scilicet quod uidetur et forma que inde in acie cernentis imprimitur, et utrumque copulantis intentione uoluntatis apparuit. Sed hec tria non inter se equalia, nec unius esse substantie claruerunt. Deinde in ipso animo, ab his que extrinsecus sensa sunt uelut introducta, inuenta est altera trinitas, ubi apparerent eadem tria unius esse substantie, imaginatio corporis que in memoria est, et inde informatio cum ad eam conuertitur acies cogitantis, et  utrumque coniungens intentio uoluntatis. Sed ideo ista trinitas ad exteriorem hominem reperta est pertinere, quia de corporibus illata est, que sentiuntur extrinsecus. In duodecimo discernenda uisa est sapientia ab scientia [sapientia a sapientia], et in ea que proprie scientia nuncupatur, quia inferior est, prius quedam sui generis trinitas inquirenda: que licet ad interiorem hominem iam pertineat, nondum tamen imago Dei uel appellanda sit, uel putanda. Et hoc agitur in tertio decimo, per commendationem fidei Christiane. In quarto decimo autem, de sapientia hominis uera, id est Dei munere in eius ipsius Dei participatione donata, que ab scientia distincta est, disputatur: et eo peruenit  disputatio, ut Trinitas, appareat in imagine Dei, quod est homo secundum mentem, que renouatur in agnitione Dei secundum imaginem eius qui creauit hominem ad imaginem suam, et sic percipit sapientiam ubi contemplatio est eternorum.



CAPUT CCXLu. 35 De Spiritu sancto qui Patri et Filio equalis accipitur et utriusque Spiritus dicitur, et caritatis nomine intelligitur, cum quelibet in Trinitate persona sit caritas; ex libro de Trinitate Xu, titalis 17, 18, 19.

Nunc de Spiritu sancto, quantum Deo donante uidere conceditur, disserendum est. Qui Spiritus sanctus secundum Scripturas sanctas nec Patris est solius, nec Filii solius, sed amborum; [et] ideo communem, qua inuicem se diligunt Pater et Filius,  nobis insinuat caritatem. Ut autem nos exerceret sermo diuinus, non res in promptu sitas, sed in abdito scrutandas et ex abdito eruendas, maiore studio fecit inquiri. Non itaque dixit Scriptura, Spiritus sanctus caritas est: quod si dixisset, non paruam partem questionis istius abstulisset; sed dixit, Deus caritas est; ut incertum sit et ideo requirendum, utrum Deus Pater sit caritas, an Deus Filius, an Deus Spiritus sanctus, an Deus ipsa Trinitas. Neque enim dicturi sumus, non propterea Deum dictum esse caritatem, quod ipsa caritas sit ulla substantia que Dei digna sit nomine, sed quod donum sit Dei, sicut dictum est Deo: Quoniam tu es patientia mea: non utique propterea dictum est quia Dei substantia est nostra patientia, sed quod  ab ipso nobis est, sicut alibi legitur: Quoniam ab ipso patientia mea. Hunc quippe sensum facile refellit Scripturarum ipsa locutio. Tale est enim: Tu es patientia; mea quale est: Domine, spes mea; et: Deus meus, misericordia mea; et multa similia. Non est autem dictum: Domine, caritas mea, aut, Tu es caritas mea, aut [Tu] Deus, caritas mea; sed ita dictum est: Deus caritas est: sicut dictum est, Deus Spiritus est. Hoc qui non discernit intellectum a Domino, non expositionem querat a nobis; non enim apertius quidquam possumus dicere. Deus ergo caritas est utrum autem Pater, an Filius, an Spiritus sanctus, an ipsa Trinitas , hoc queritur. Sed etiam [iam] in hoc libro superius disputaui non sic accipiendam  esse Trinitatem, que Deus est, ex illis tribus que in trinitate nostre mentis ostendimus: ut tanquam memoria sit omnium trium Pater, et intelligentia omnium trium Filius, et caritas omnium trium Spiritus sanctus, quasi Pater non intelligat sibi nec diligat, sed Dei Filius intelligat, et Spiritus sanctus ei diligat: ipse autem et sibi et illis tantum meminerit, et Filius nec meminerit nec diligat sibi, sed meminerit ei Pater, et diligat ei Spiritus sanctus; ipse autem et sibi, et illis tantummodo intelligat; itemque Spiritus sanctus nec meminerit nec intelligat sibi, sed meminerit ei Pater, et intelligat Filius, ipse autem et sibi et illis non nisi diligat: sed sic potius, ut omnia tria, et omnes, et  singuli habeant in sua quisque natura, nec distent in eis ista, sicut in nobis aliud est memoria, aliud intelligentia, aliud dilectio, siue caritas: sed unum aliquid sit quod omnia ualeat, sicut ipsa sapientia, et sic habetur in uniuscuiusque natura, ut qui habet hoc sit quod habet, sicut immutabilis simplexque substantia. Si ergo hec intellecta sunt, et quantum nobis [in] rebus tantis uidere uel coniectare concessum est, uera esse claruerunt, nescio cur non sicut sapientia et Pater dicitur, et Filius, et Spiritus sanctus, et simul omnes non tres, sed una sapientia, ita et caritas et Pater dicatur, et Filius, et Spiritus sanctus, et simul omnes una caritas. Sic enim et Pater Deus, et Filius Deus, et Spiritus sanctus Deus, et simul omnes unus Deus. Et tamen non frustra in  hac Trinitate non dicitur uerbum Dei, nisi Filius, nec donum Dei nisi Spiritus sanctus, nec de quo genitum est uerbum, et de quo procedit principaliter Spiritus sanctus, nisi Deus Pater. Ideo autem addidi, Principaliter, quia et de Filio Spiritus sanctus procedere reperitur: sed hoc quoque illi Pater dedit, non iam existenti et nondum habenti, sed quidquid unigenito uerbo dedit, gignendo dedit. Sic ergo eum genuit, ut etiam de illo donum commune procederet, et Spiritus sanctus Spiritus esset amborum. Non est igitur accipienda transeunter, sed diligenter intuenda inseparabilis ista Trinitatis distinctio. Hinc enim factum est, ut proprie Dei uerbum etiam Dei sapientia diceretur, cum sit sapientia et Pater et Spiritus sanctus. Si ergo proprie aliquid  horum trium caritas nuncupanda est, quid aptius quam ut hoc sit Spiritus sanctus? ut scilicet in illa simplici summaque natura non sit aliud substantia, et aliud caritas, sed substantia ipsa sit caritas, et caritas ipsa sit substantia, siue sit in Patre, siue in Filio, siue in Spiritu sancto, et tamen proprie Spiritus sanctus caritas nuncupetur, sicut legis nomine, aliquando simul omnia ueteris instrumenti sanctarum Scripturarum significantur eloquia. Nam ex propheta Isaia testimonium ponens Apostolus ubi ait: In aliis linguis et in aliis labiis loquar popolo huic: premisit tamen: In lege scriptum est. Et ipse Dominus, In lege, inquit, eorum scriptum est: Quia oderunt me gratis: cum hoc legatur in Psalmo. Aliquando autem proprie uocatur lex  que data est per Moysen: secundum quod dictum est: Lex et Prophete usque ad Ioannem: et in his duobus preceptis tota Lex pendet et Prophete. Hic utique proprie Lex appellata est de monte Sina. Prophetarum autem nomine etiam Psalmi significati sunt, et tamen alio loco ipse Saluator: Oportebat, inquit, impleri omnia que scripta sunt in Lege et Prophetis et Psalmis de me. Hic rursus Prophetarum nomen, exceptis Psalmis, intelligi uoluit: dicitur ergo lex uniuersaliter, cum Prophetis et Psalmis, dicitur et proprie que per Moysen data est. Ita [Item] dicuntur communiter Prophete simul cum Psalmis, dicuntur et proprie preter Psalmos. Et multis aliis exemplis doceri potest, multa rerum  uocabula, et uniuersaliter poni, et proprie quibusdam rebus adhiberi, nisi in re aperta uitanda sit longitudo sermonis. Hoc ideo dixi, ne quisquam propterea nos inconuenienter existimet caritatem appellare Spiritum sanctum, quia et Deus Pater, et Deus Filius potest caritas nuncupari. Sicut ergo unicum Dei uerbum proprie uocamus nomine Sapientie, cum sit uniuersaliter et Spiritus sanctus, et Pater ipse Sapientia: ita Spiritus [sanctus] proprie nuncupatur uocabulo caritatis, cum sit et Pater et Filius uniuersaliter caritas. Sed Dei uerbum, id est unigenitus Dei Filius aperte dictus est Dei sapientia ore apostolico, ubi ait: Christum Dei uirtutem et Dei sapientiam; Spiritus autem sanctus, ubi sit dictus caritas, inuenimus si diligenter Ioannis apostoli  scrutemur eloquium. Qui cum dixisset: Dilectissimi, diligamus inuicem, quia dilectio ex Deo est, secutus adiunxit: Et omnis qui diligit, ex Deo natus est; qui non diligit, non cognouit Deum, quia Deus dilectio est. Hic manifestauit eam se dixisse dilectionem Deum, quam dixit ex Deo: Deus ergo ex Deo est dilectio. Sed quia et Dei Filius ex Deo Patre natus est, et Spiritus sanctus ex Deo Patre procedit, quem potius eorum hic debeamus accipere dictum esse dilectionem Deum, merito queritur. Pater enim solus ita Deus est, 36 ut non sit ex Deo, ac per hoc dilectio, que ita Deus est ut ex Deo sit, aut Filius est, aut Spiritus sanctus: sed in consequentibus cum Dei dilectionem commemorasset, non qua nos eum, sed qua nos ipse  dilexit et misit Filium suum liberatorem pro peccatis nostris; et hinc exhortatus est ut et nos inuicem diligamus, atque ita in nobis Deus maneat, quia utique dilectionem Deum dixerat: statim uolens de hac re apertius aliquid eloqui: In hoc, inquit, cognoscimus quia in ipso manemus, et ipse in nobis, quia de Spiritu suo dedit nobis. Sanctus itaque Spiritus, de quo dedit nobis, facit nos in Deo manere, et ipsum in nobis, hoc autem facit dilectio. Ipse est igitur Deus dilectio. Denique paulo post, cum hoc ipsum repetisset atque dixisset, Deus dilectio est, continuo subiecit, Et qui manet in dilectione, in Deo manet, et Deus in eo manet. Unde supra dixerat: In hoc cognoscimus quia in ipso manemus, et ipse in nobis, quoniam de Spiritu suo dedit nobis. Ipse ergo significatur,  ubi legitur: Deus dilectio est. Deus igitur Spiritus sanctus qui procedit ex Deo, cum datus fuerit homini, accendit eum in dilectionem Dei et proximi, et ipse dilectio est: non enim habet homo unde Deum diligat, nisi ex Deo. Propter quod paulo post dicit: Nos diligimus, quia ipse prior dilexit nos. Apostolus quoque Paulus: Dilectio, inquit, Dei diffusa est in cordibus nostris per Spiritum sanctum, qui datus est nobis. Nullum est isto Dei dono excellentius, solum est quod diuidit inter filios regni eterni et filios perditionis eterne. Dantur et alia per Spiritum [sanctum] munera, sed sine caritate nichil prosunt. Nisi ergo tantum impertiatur cuique Spiritus sanctus, ut eum Dei et proximi faciat amatorem, a sinistra  non transfertur ad dexteram. Nec Spiritus proprie dicitur donum, nisi propter dilectionem, quam qui non habuerit, si linguis hominum loquatur et angelorum, sonans eramentum est et cymbalum tinniens: et si habuerit prophetiam, et scierit omnia sacramenta et omnem scientiam, et si habuerit omnem fidem, ita ut montes transferat, nichil est; et si distribuerit omnem substantiam, et si tradiderit corpus suum ut ardeat, nichil prodest. Quantum ergo bonum est, sine quo ad eternam uitam neminem bona tanta perducunt! Ipsa uero dilectio, siue caritas , si habeat eam qui non loquitur linguis, nec habet prophetiam, nec omnia scit sacramenta omnemque scientiam, nec distribuit omnia sua pauperibus, uel non habendo quod distribuat,  uel aliqua necessitate prohibitus, nec tradit corpus suum ut ardeat, si talis passionis nulla tentatio est, perducit ad regnum. Ita ut ipsam fidemnon faciat utilem nisi caritas: sine caritate quippe fides quidem potest esse, sed non et prodesse. Propter quod et apostolus Paulus, In Christo, inquit, Iesu neque circumcisio aliquid ualet, neque preputium, sed fides que per dilectionem operatur; sic eam discernens ab ea fide qua et demones credunt et contremiscunt. Dilectio igitur que ex Deo est et Deus est, proprie Spiritus sanctus est, per quem diffunditur in cordibus nostris Dei caritas, per quam nos tota inhabitat Trinitas. Quocirca rectissime Spiritus sanctus cum sit Deus, uocatur etiam donum Dei. Quod donum proprie quid nisi caritas intelligenda  est, que perducit ad Deum, et sine qua quodlibet aliud Dei donum non perducit ad Deum? An et hoc probandum est, donum Dei dictum esse in sacris litteris Spiritum sanctum? Si et hoc exspectatur, habemus in Euangelio secundum Ioannem Domini Christi uerba dicentis: Si quis sitit, ueniat ad me et bibat: qui credit in me, sicut dicit Scriptura, Flumina de uentre eius fluent aque uiue. Porro Euangelista secutus adiunxit: Hoc autem dixit de Spiritu quem accepturi erant credentes in eum. Unde dicit etiam Paulus Apostolus: Et omnes uno Spiritu potati sumus. Utrum autem donum Dei sit appellata aqua ista, quod est Spiritus sanctus, hoc queritur. Sed sicut hic inuenimus hanc aquam Spiritum sanctum esse, ita inuenimus alibi in ipso Euangelio, hanc aquam Dei  donum appellatam: nam Dominus idem quando cum Samaritana muliere apud eum loquebatur, cui dixerat, Da mihi bibere: cum illa respondisset quod Iudei non conterentur Samaritanis, respondit iehsu et dixit ei: Si scires donum Dei, et quis est qui dicit tibi, Da mihi bibere, tu forsitan petisses ab eo, et dedisset tibi aquam uiuam. Dicit ei mulier: Domine, neque in quo haurias habes, et puteus altus est, unde ergo habes aquam uiuam? etc. Respondit iehsu et dixit ei: Omnis qui bibit ex aqua hac sitiet iterum, qui autem biberit ex aqua quam dabo ei, non sitiet in eternum: sed aqua quam dabo ei fiet in eo fons aque salientis in uitam eternam. Quia ergo hec aqua uiua, sicut euangelista exposuit, Spiritus sanctus est, proculdubio  Spiritus donum Dei est: de hoc hic Dominus ait: Si scires donum Dei, et quis est qui dicit tibi, Da mihi bibere, tu forsitan petisses ab eo, et dedisset tibi aquam uiuam. Nam quid ibi ait? [nam quod ibi ait:] Flumina de uentre eius fluent aque uiue; hoc in isto loco, Fiet, inquit, in eo fons aque salientis in uitam eternam. Paulus quoque apostolus: Unicuique, inquit, nostrum datur gratia, secundum mensuram donationis Christi. Atque ut donationem Christi Spiritum sanctum ostenderet, secutus adiunxit: Propter quod dicit, Ascendit in altum, captiuauit captiuitatem: dedit dona hominibus. Notissimum est autem, Dominum Iesum, cum post resurrectionem a mortuis ascendisset in celum, dedisse Spiritum sanctum quo impleti qui crediderant [crediderunt]  linguis omnium gentium loquebantur. Nec moueat quod ait, Dona, non, Donum. Id enim testimonium de [ex] Psalmo posuit. Hoc autem in Psalmo ita loquitur [legitur]: Ascendisti in altum, captiuasti captiuitatem, accepisti dona in hominibus: sic enim plures codices habent, et maxime Greci: et ex Hebreo sic interpretatum habemus. Dona itaque dixit Apostolus quemadmodum propheta, non donum: sed cum Propheta dixerit, Accepisti dona in hominibus, Apostolus maluit dicere, Dedit dona hominibus, ut ex utroque scilicet uerbo, uno prophetico, Apostolico altero , sensus plenissimus redderetur: utrumque enim uerum est, et quia dedit hominibus, et quia accepit in hominibus. Dedit hominibus, tanquam caput membris  suis: accepit in hominibus idem ipse, utique in membris suis; propter que membra sua clamauit de celo: Saule, Saule, quid me persequeris? et de quibus membris [suis] ait: Quod uni ex minimis meis fecistis, mihi fecistis. Ipse ergo Christus et dedit de celo, et accepit in terra. Porro autem dona ob hoc ambo dixerunt, et propheta et apostolus, quia per donum quod est Spiritus sanctus in commune omnibus membris Christi multa dona que sunt quibusque propria diuiduntur; non enim singuli quique habent omnia, sed hi illa et alii alia, quamuis ipsum donum, a quo cuique propria diuiduntur, omnes habeant, id est Spiritum sanctum. Nam cum et alibi multa dona commemorasset: Omnia, inquit, hec operatur unus atque idem Spiritus diuidens propria unicuique prout  37 uult; quod uerbum et in Epistola que ad Hebreos est inuenitur, ubi scriptum est, Attestante Deo signis et ostentis, et uariis uirtutibus, et Spiritus sancti diuisionibus [distributionibus]. Et hic cum dixisset: Ascendit in altum, captiuauit captiuitatem, dedit dona hominibus; quod autem ascendit Ait, quid est, nisi quia et descendit in inferiores partes terre? Qui descendit ipse est et qui ascendit super omnes celos, ut adimpleret omnia: et ipse dedit quosdam quidem apostolos, quosdam quidem [autem] prophetas, quosdam autem [uero] Euangelistas, quos dam autem pastores et doctores. Ecce quare dicta sunt [omnia] dona, quia sicut alibi dicit: Nunquid omnes apostoli, nunquid omnes prophete? et cetera,  hic adiunxit: Ad consummationem sanctorum, in opus ministerii, in edificationem corporis Christi. Hec est domus que, sicut Psalmus canit, edificatur post captiuitatem ; hanc autem captiuitatem ipse captiuauit, quia diabolum uicit: et ne illa que futura erant sancti capitis membra, in eternum supplicium secum traheret, eum iustitie prius, deinde potentie uinculis alligauit. Ipse itaque diabolus est appellata captiuitas, quam captiuauit qui ascendit in altum, et dedit dona hominibus, uel accepit in hominibus. Petrus autem apostolus, sicut in eo libro canonico legitur, ubi scripti sunt Actus Apostolorum, loquens de Christo,  commotis corde Iudeis et dicentibus: Quid ergo faciemus, fratres? monstrate nobis; dixit ad eos: Agite penitentiam, et baptizetur unusquisque uestrum in nomine Iesu Christi, in remissionem peccatorum, et accipietis donum Spiritus sancti. Itemque in eodem libro legitur, Simonem Magum apostolis dare uoluisse pecuniam, ut ab eis acciperet potestatem quia [qua] per impositionem manus eius daretur Spiritus sanctus: cui Petrus idem, Pecunia, inquit, tua tecum sit in perditione, quia donum Dei estimasti te pecunia possidere. Et alio eiusdem libri loco, cum Petrus Cornelio et illis qui cum illo fuerant, loqueretur, annuntians et predicans Christum, ait Scriptura: Adhuc loquente Petro uerba hec, cecidit Spiritus sanctus super omnes qui audiebant  uerbum, et obstupuerunt qui ex circumcisione fideles simul cum Petro uenerant, quia et in nationes donum Spiritus sancti effusum est. Audiebant enim illos loquentes linguis, et magnificantes Deum. De quo facto suo, quod incircumcisos baptizauerat, quia priusquam baptizarentur, ut nodum questionis huius auferret, in eos uenerat Spiritus sanctus, cum Petrus postea redderet rationem fratribus qui erant Hierosolymis, et hac re audita mouebantur, ait post cetera: Cum cepissem autem loqui ad illos, cecidit Spiritus sanctus in illos, sicut et in nos in initio. Memoratusque sum uerbi Domini sicut dicebat: Quia Ioanne quidem baptizauit aqua, uos uero baptizabimini Spiritu sancto; si igitur equale donum dedit illis, sicut et nobis qui credidimus in Dominum Iesum Christum,  ego quis eram qui possem prohibere Deum, non dare illis Spiritum sanctum? Et multa alia sunt testimonia Scripturarum, que concorditer attestantur donum Dei esse Spiritum sanctum, in quantum datur eis qui per eum diligunt Deum: sed nimis longum est cuncta colligere, et quid eis satis est quibus hec que diximus satis non sunt? Sane admonendi sunt, quandoquidem donum Dei iam uident dictum Spiritum sanctum, ut cum audiunt donum Spiritus sancti, illud genus locutionis agnoscant quod dictum est, In exspoliatione corporis carnis. Sicut enim corpus carnis nichil aliud est quam caro, sic donum Spiritus sancti nichil aliud est quam Spiritus sanctus. In tantum ergo donum Dei est, in quantum datur eis quibus datur. Apud se autem Deus  est, etsi nemini detur, quia Deus erat Patri et Filio ceternus, antequam cuiquam daretur. Nec quia illi dant, ipse datur, ideo minor est illis. Ita enim datur, sicut Dei donum, ut etiam seipsum det sicut Deus. Non enim dici potest, non esse sue potestatis, de quo dictum est: Spiritus ubi uult spirat: et apud apostolum [illud apostolicum] quod iam supra commemoraui: Omnia autem hec operatur unus atque idem Spiritus, diuidens propria unicuique prout uult. Non est illic conditio dati, et dominatio dantium. sed concordia dati et dantium. Quapropter, sicut sancta Scriptura proclamat; Deus caritas est, illa que ex Deo est, et in nobis id agit, ut in Deo maneamus, et ipse in nobis, et hoc inde cognoscimus, quia de Spiritu suo dedit nobis, ipse Spiritus eius est Deus caritas.  Deinde, si in donis Dei nichil maius est caritate, et nullum est maius donum Dei quam Spiritus sanctus, quid consequentius, quam ut ipse sit caritas, que dicitur et Deus et ex Deo? Et si caritas, qua Pater diligit Filium et Patrem diligit Filius, ineffabiliter communionem demonstrat amborum, quid conuenientius quam ut ille proprie dicatur caritas qui Spiritus est communis ambobus? Hoc enim sanius creditur uel intelligitur, ut non solus Spiritus sanctus caritas sit in illa Trinitate, sed non frustra proprie caritas nuncupetur, propter illa que dicta sunt: sicut non solus est in illa Trinitate, uel Spiritus, uel sanctus, quia et Pater Spiritus, et Filius Spiritus, et Pater sanctus, et Filius sanctus, quod non ambigit pietas, et tamen ipse non frustra proprie dicitur Spiritus  sanctus, Quia enim est communis ambobus, id uocatur ipse proprie quod ambo communiter; alioquin si in illa Trinitate solus Spiritus sanctus est, caritas profecto et Filius, non solius Patris, uerum etiam Spiritus sancti Filius inuenitur. Ita enim locis innumerabilibus dicitur et legitur, Filius unigenitus Dei Patris, ut tamen et illud uerum sit, quod Apostolus ait de Deo Patre: Qui eruit nos de potestate tenebrarum, et transtulit in regnum Filii caritatis sue. Non dixit Filii sui, quod si diceret, uerissime diceret, quemadmodum quia sepe dixit, uerissime dixit: sed ait, Filii caritatis sue. Filius ergo est etiam Spiritus sancti, si non est in illa Trinitate caritas Dei, nisi Spiritus sanctus. Quod si absurdissimum est, restat ut non solus ibi sit caritas Spiritus sanctus, sed propter  illa, de quibus satis disserui, proprie sic uocetur: quod autem dictum est Filii caritatis sue, nichil aliud intelligatur quam Filii sui dilecti, quam Filii postremo substantie sue. Charitas quippe Patris, que in natura eius est ineffabiliter simplici, nichil est aliud quam eius ipsa natura atque substantia , ac per hoc Filius caritatis eius nullus est alius quam qui de substantia eius est genitus.



CAPUT CCXLuI. De interrogatione heretici, contra eos qui Unigenitum Dei non paterne substantie sed uoluntatis Filium esse dixerunt; ex libro Xu de Trinitate.

Acute sane quidam respondit heretico uersutissime interroganti, utrum Deus Filium uolens an nolens  genuerit: ut si diceretur, nolens, absurdissima Dei miseria sequeretur; si autem, uolens, continuo quod intendebat uelut inuicta ratione concluderet, non nature esse Filium, sed uoluntatis. At ille uigilantissime uicissim quesiuit ab eo, utrum Deus Pater uolens an nolens sit Deus: ut si responderet, nolens, sequeretur illa miseria quam de Deo credere magna insania est; si autem diceret, uolens, responderetur ei, Ergo et ipse uoluntate sua Deus est, non natura. Quid ergo restabat, nisi et obmutesceret, et sua interrogatione 38 obligatum insolubili uinculo se uideret? Sed uoluntas Dei, si et proprie dicenda est aliqua in Trinitate persona, magis hoc nomen Spiritui sancto competit, sicut caritas: nam quid est aliud caritas quam uoluntas? uideo  me de Spiritu sancto in isto libro secundum Scripturas sanctas hoc disputasse quod fidelibus sufficit, iam scientibus Deum esse Spiritum sanctum; nec alterius substantie, nec minorem quam est Pater et Filius, quod in superioribus libris, secundum easdem Scripturas sanctas, uerum [etiam] esse docuimus. De creatura etiam quam fecit Deus, quantum ualuimus admonuimus eos qui rationem de rebus talibus poscunt, ut inuisibilia eius, per ea que facta sunt, sicut possent intellecta conspicerent, et maxime per rationalem uel intellectualem creaturam, que facta est ad imaginem Dei, per quod, uelut speculum, quantum possent, si possent, cernerent Trinitatem Deum in nostra memoria, intelligentia, uoluntate. Que tria in sua mente naturaliter diuinitus instituta  quisquis uiuaciter perspicit, et quam magnum sit in ea, unde potest etiam sempiterna immutabilisque natura recoli, conspici, concupisci (reminiscitur per memoriam, intueturper intelligentiam, amplectitur per dilectionem, profecto reperit illius summe Trinitatis imaginem. Ad quam summam Trinitatem reminiscendam, uidendam, diligendam, ut eam recordetur, eam contempletur, ea delectetur, totum debet referre quod uiuit. uerum ne hanc imaginem, ab eadem Trinitate factam, et suo uitio in deterius commutatam, ita eidem comparet Trinitati, ut omni modo existimet similem, sed potius in qualicunque ista similitudine magnam quoque dissimilitudinem cernat, quantum satis esse uidebatur admonui.



CAPUT CCXLuII. De similitudinibus Trinitatis diuine, que in natura mentis ad imaginem Dei facte reperiri utcunque potuerunt.

Sane Deum Patrem, et Deum Filium, id est Deum genitorem, qui omnia que substantialiter habet in ceterno sibi uerbo suo dixit quodammodo: et ipsum uerbum eius Deum, qui nec plus nec minus aliquid habet etiam ipse substantialiter, quam quod est in illo qui uerbum non mendaciter sed ueraciter genuit: quemadmodum potui, non ut illud iam facie ad faciem, sed per hanc similitudinem in enigmate, quantulumcunque coniiciendo uideretur in memoria, et intelligentia mentis nostre significaretur, curaui:  memorie tribuens omne quod scimus, etiamsi non inde cogitemus; intelligentie uero proprio [quodam] modo quamdam cogitationis informationem: cogitando enim quod uerum inuenimus, hoc maxime intelligere dicimus [dicimur], et hoc quidem in memoria rursus relinquimus. Sed illa est abstrusior profunditas nostre memorie, ubi hoc etiam primum cum cogitaremus inuenimus, et gignitur intimum uerbum, quod nullius lingue sit, tanquam scientia de scientia, et uisio de uisione, et intelligentia que apparet in cogitatione, de intelligentia que in memoria iam fuerat, sed latebat: quanquam et ipsa cogitatio, quamdam suam memoriam nisi haberet, non reuerteretur ad ea que in memoria reliquerat cum alia cogitaret. De Spiritu autem sancto nichil  in hoc enigmate quod ei simile uideretur, ostendi, nisi uoluntatem nostram, uel amorem, seu dilectionem, que ualentior est uoluntas. Quoniam uoluntas nostra, que nobis naturaliter inest, sicut ei res adiacuerint uel occurrerint, quibus allicimur uel offendimur, ita uarias affectiones habet. Quid ergo est? nunquid dicturi sumus uoluntatem nostram, quando recta est, nescire quid appetat, quid euitet? Porro si scit, profecto inest ei sua quedam scientia, que sine memoria et intelligentia esse non potest [possit]. An uero audiendus est quispiam, dicens, Charitatem nescire quid agat, que non agit perperam? Sicut ergo inest intelligentia, inest dilectio illi memorie principali, in qua inuenimus paratum et reconditum ad quod cogitando possumus peruenire, quia et duo  ista inuenimus ibi, quando nos cogitando inuenimus, et intelligere aliquid, etiam et amare que ibi erant, et quando inde non cogitabamus: et sicut inest memoria, inest dilectio huic intelligentie que cogitatione formatur; quod uerbum uerum sine ullius gentis lingua intus dicimus, quando cognouimus dicimus; nam nisi reminiscendo non redit ad aliquid, et nisi amando redire non curat nostre cogitationis intuitus, ita dilectio, que uisionem in memoria constitutam, et uisionem cogitationis inde formatam, quasi parentem prolemque coniungit.



CAPUT CCXLuIII. Tria que sunt in imagine Dei, id est memoria, intellectus et amor unius persone, quia non hoc est ei  esse quod hec habere; ex eodem libro.

uerum hec quando in una sunt persona, sicut est homo, potest nobis quispiam dicere: Tria ista, memoria, intellectus et amor, mea sunt, non sua; nec sibi, sed mihi agunt quod agunt; imo ego per illa, ego enim memini per memoriam, intelligo per intelligentiam, amo per amorem: et quando ad memoriam meam aciem cogitationis aduerto, ac sic in corde meo dico quod scio, uerbumque uerum de scientia mea gignitur, utrumque meum est, et scientia utique et uerbum. Ego enim scio, ego dico in meo corde quod scio, et quando in memoria mea cogitando inuenio, iam me intelligere, iam me amare aliquid, qui intellectus et amor ibi erant, et antequam inde cogitarem, intellectum  meum et amorem meum inuenio in memoria mea, quo ego intelligo, ego amo, non ipsa. Item quando cogitatio mea memor est, et uult redire ad ea que in memoria reliquerat, ea que intellecta conspicere atque intus dicere, mea memoria memor est, et mea uult uoluntate, non sua. Ipse quoque amor meus, cum meminit atque intelligit quid appetere debeat, quid uitare, per meam, non per suam memoriam meminit, et per intelligentiam meam, non [per] suam, quidquid intelligenter amat, intelligit; quod breuiter dici potest: Ego per omnia illa tria memini, ego intelligo, ego diligo, qui nec memoria sum, nec intelligentia, nec dilectio, sed hec habeo. Ista ergo dici possunt ab una persona que habet hec tria, non ipsa est hec tria. In illius uero  summe simplicitate nature, que Deus est , tres tamen persone sunt, Pater, et Filius, et Spiritus sanctus. Aliud est itaque Trinitas res ipsa, aliud imago Trinitatis in re alia; propter quam imaginem, simul et illud in quo sunt hec tria imago dicitur; sicut imago dicitur simul et tabula et quod in ea pictum est; sed propter picturam que in ea est, simul et tabula nomine imaginis appellatur.



CAPUT CCXLIX. 39 Quam uera in Dei Trinitate unitas, et quam uera in eiusdem unitate sit Trinitas; ex eodem libro, tit. 23.

uerum in illa summa Trinitate, que incomparabiliter rebus omnibus antecellit, tanta est inseparabilitas,  ut cum trinitas hominum non possit dici unus homo, in illa unus Deus et dicatur et sit, nec in uno Deo sit illa Trinitas, sed unus Deus. Nec rursus quemadmodum ista imago quod est homo, habens illa tria, una persona est, ita est illa Trinitas, sed tres persone sunt, Pater Filii, et Filius Patris, et Spiritus Patris et Filii. Quamuis enim memoria hominis, et maxime illa quam pecora non habent, id est qua res intelligibiles ita continentur, ut non in eam per sensus corporis uenerint, habeat pro modulo suo, in hac imagine Trinitatis, incomparabiliter quidem imparem, sed tamen qualemcunque similitudinem Patris: itemque intelligentia hominis, que per intentionem cogitationis inde formatur, quando quod scitur dicitur, et nullius lingue cordis uerbum est, habeat in sua  magna disparilitate nonnullam similitudinem Filii, et amor hominis de scientia procedens, et memoriam intelligentiamque coniungens, tanquam parenti prolique communis. Unde nec parens intelligitur esse, nec proles habeat in hac imagine aliquam, licet ualde imparem, similitudinem Spiritus sancti: non tamen sicut in ista imagine Trinitatis, non hec tria unus homo, sed unius hominis sunt; ita in ipsa summa Trinitate, cuius hec imago est, non unius Dei sunt illa tria, sed unus Deus est; et tres sunt ille, non una persona. Quod sane mirabiliter ineffabile est, uel ineffabiliter mirabile, cum sit una persona imago hec Trinitatis, ipsa uero summa Trinitas tres persone sint, inseparabilior est illa Trinitas personarum  trium, quam hec unius; illa quippe in natura Diuinitatis, siue id melius dicatur Deitatis, quod est, hoc est, atque incommutabiliter inter se ac semper equalis est, nec aliquando non fuit, aut aliter fuit, nec aliquando non erit, aut aliter erit. Ista uero tria que sunt in impari imagine, etsi non locis , tamen inter se, nunc in ista uita, magnitudinibus separantur. Neque enim quia moles nulle ibi sunt, ideo non uidemus in alio maiorem esse memoriam quam intelligentiam; in alio contra [in alio autem econtra]: in alio duo hec amoris magnitudine superari, siue sint ipsa duo inter se equalia, siue non sint equalia. Atque ita et a singulis bina, et a binis singula, et a singulis singula, a maioribus minora uincuntur. Et quando inter se  equalia fuerint, ab omni languore sanata, nec tunc equabitur rei natura immutabili ea res que per gratiam non mutabitur , et quando ab omni languore sanabitur, mutabitur. Sed hanc non solum incorporalem, uerum etiam summe inseparabilem uereque immutabilem Trinitatem, cum uenerit uisio que facie ad faciem nobis promittitur, multo clarius certiusque uidebimus quam nunc eius imaginem quod nos sumus: per quod tamen speculum et in quo enigmate qui uident, sicut in hac uita uidere concessum est, non illi sunt, qui ea que digessimus et commendauimus in sua mente conspiciunt, sed illi qui eam tanquam imaginem uident, ut possint ad eum, cuius imago est, quomodocunque referre quod uident; et per  imaginem quam conspiciendo uident, etiam illud uidere coniiciendo, quoniam nondum possunt facie ad faciem: non enim ait Apostolus, uidemus nunc in speculum; sed, uidemus nunc per speculum.



CAPUT CCL. Quare bis datus sit Spiritus sanctus; ex eodem libro, tit. 26.

Deinde in illa summa Trinitate, que Deus est, interualla temporum nulla sunt, per que possit ostendi, aut saltim requiri, utrum prius de Patre natus sit Filius, et postea de ambobus processerit Spiritus sanctus. Quoniam Scriptura sancta Spiritum eum dicit amborum: ipse est enim de quo dicit Apostolus: Quoniam autem estis filii [Dei], misit  Deus Spiritum Filii sui in corda nostra [uestra]: et ipse est de quo dicit idem Filius: Non enim uos estis qui loquimini, sed Spiritus Patris uestri qui loquitur in uobis; et multis aliis diuinorum eloquiorum testimoniis comprobatur, Patris et Filii esse Spiritum, qui proprie dicitur Trinitate Spiritus sanctus. De quo item dicit ipse Filius: Quem ego mittam uobis a Patre; et alio loco, Quem mittet Pater in nomine meo. De utroque autem procedere sic docetur, quia ipse Filius ait: de Patre procedit; et cum resurrexisset a mortuis, et apparuisset discipulis suis, insufflauit et ait: Accipite Spiritum sanctum ut eum etiam de se procedere ostenderet; et ipsa est uirtus que de illo exiebat [de ipso exibat], sicut legitur  in Euangelio, et sanabat omnes. Quid uero fuerit cause ut post resurrectionem suam, et in terra prius daret et de celo postea mitteret Spiritum sanctum; hoc ego existimo, quia per ipsum donum diffunditur caritas in cordibus nostris, qua diligimus Deum et proximum, secundum duo illa precepta, in quibus tota Lex pendet et Prophete. Hoc significans Dominus iehsu, bis dedit Spiritum sanctum: semel in terra, propter dilectionem proximi; et iterum de celo, propter dilectionem Dei: et si forte alia ratio reddatur de bis dato Spiritu sancto, eumdem tamen Spiritum datum, cum insufflasset iehsu, de quo mox ait: Ite, baptizate omnes gentes, in nomine Patris, et Filii et Spiritus sancti, ubi maxime commendatur hec Trinitas, ambigere  non debemus. Ipse est igitur qui etiam de celo datus est die Pentecostes, id est post dies decem quam Dominus ascendit in celum. Quomodo ergo Deus non est qui dat Spiritum sanctum? imo quantus Deus est, qui dat Deum? neque enim aliquis discipulorum eius dedit Spiritum sanctum. Orabant quippe ut ueniret in eos quibus manum imponebant, non ipsi eum dabant; quem morem in suis prepositis etiam nunc seruat Ecclesia.



CAPUT CCLI. Quare bis datus sit Spiritus sanctus; ex sermone de Ascensione Domini.

Quare bis dedit Spiritum sanctum, multi multa dixerunt, et sicut homines quesierunt, et aliquid dixerunt quod non est contra fidem: alius hoc,  alius illud, utrumque quod non excederet regulam ueritatis. Si dicam me scire quare bis dederit, mentiar uobis. Qui se dicit scire quod nescit, temerarius est: qui se negat scire quod scit, ingratus est. Ergo fateor uobis, quare bis dederit Dominus Spiritum sanctum, adhuc quero: ad aliquid certius cupio peruenire; adiuuet me Dominus orantibus uobis, ut quod donare dignatur, et uobis non taceatur. Ergo nescio quid tamen existimem, nondum sciens, nondum pro certo tenens, sicut certissimum teneo dedisse; quid ergo existimem non tacebo. Si hoc est, confirmet Dominus, si aliud est quod uerius appareat, donet Dominus. Ergo arbitror, sed arbitror ideo bis datum Spiritum sanctum, ut commendarentur duo precepta caritatis. Duo sunt enim  precepta, et una est caritas: Diliges Dominum 40 Deum tuum ex toto corde tuo, et ex tota anima tua, et ex tota mente tua; et diliges proximum tuum tanquam teipsum. In his duobus preceptis, tota lex pendet et prophete. Una caritas, et duo precepta; unus Spiritus, et duo data. Non enim alius datus est prius, et alius datus est postea, quia non alia caritas diligit proximum quam illa que diligit Deum; non ergo alia caritas est: qua caritate proximum diligimus, ipsa caritate et Deum. Sed quia aliud est Deus, aliud proximus, una caritate diliguntur, non sunt tamen unum qui diliguntur. Quia ergo magna est primitus commendanda dilectio Dei, secunda dilectio proximi, a secunda autem incipitur  ut ad primam perueniatur ; ideo forte informans nos ad dilectionem proximi, dedit in terra conspicuus et proximis proximus Spiritum sanctum insufflando in faciem eorum, et ab hac maxime caritate, que in celis est, de celo misit iterum Spiritum sanctum. Spiritum sanctum accipe in terra, et dilige fratrem: accipe de celo, et dilige Deum; quia et in terra quod accepisti de celo est: in terra Christus dedit, sed de celo est quod dedit; ille enim dedit qui de celo descendit; hic inuenit cui daret, sed inde attulit quod daret Quid est ergo, fratres? an forte commemoro et hoc, quomodo caritas ad Spiritum sanctum pertineat? Paulum audite: Non solum autem,  inquit, sed et gloriamur in tribulationibus, scientes quia tribulatio patientiam operatur, patientia probationem, probatio uero spem, spes autem non confundit, quia caritas Dei diffusa est in cordibus nostris. Unde quid tibi dabas, quid quasi de tuo presumebas? Quid enim habes quod non accepisti? Ergo unde, nisi quod sequitur, per Spiritum sanctum qui datus est nobis: caritas ista non tenetur nisi in unitate Ecclesie: non illam habent diuisores, sicut dicit apostolus Iudas: Hi sunt qui seipsos segregant, animales, Spiritum non habentes; ideo defluunt, quia coagulum non habent caritatis.



CAPUT CCLII. Quid quodam sermone ad populum disputatum sit de differentia generationis Filii et processionis Spiritus  sancti; ex eodem libro, tit. 27.

uerum quia in illa ceterna et equali, et incorporali, et ineffabiliter immutabili atque inseparabili Trinitate, difficillimum est generationem a processione distinguere, sufficiat interim eis qui extendi non ualent [in] amplius, id quod de hac re in sermone quodam proferendo ad aures populi Christiani diximus, dictumque conscripsimus. Inter cetera enim, cum per Scripturarum sanctarum testimonia docuissem, de utroque procedere Spiritum sanctum: Si ergo, inquam, et de Patre et de Filio procedit Spiritus sanctus, cur Filius dixit: De Patre procedit? Cur, putas, nisi quemadmodum solet ad eum referre, et quod ipsius est de quo et ipse est? Unde [et] illud est quod ait: Mea doctrina non est mea, sed  eius qui me misit. Si igitur hic intelligitur eius doctrina, quam tamen dixit non suam, sed Patris, quanto magis illic intelligendus est et de ipso procedere Spiritus sanctus, ubi sic ait: De Patre procedit, ut non diceret, de me non procedit. A quo autem habet Filius ut sit Deus  ab illo habet utique, ut etiam de illo procedat Spiritus sanctus. Ac per hoc [etiam] Spiritus sanctus, ut etiam de Filio procedat, sicut procedit de Patre, ab ipso habet Patre. Hic utcunque etiam illud intelligitur, quantum a talibus quales nos sumus, intelligi potest, cur non dicatur natus esse, sed potius procedere Spiritus sanctus, quoniam si et ipse Filius diceretur, amborum utique Filius diceretur; quod absurdissimum  est. Filius quippe nullus est duorum nisi patris et matris. Absit autem, ut inter Deum Patrem et Deum Filium tale aliquid suspicemur. Quia nec filius hominum simul et ex patre et ex matre procedit; sed cum in matrem procedit ex patre, non tunc procedit ex matre, et cum in hanc lucem procedit ex matre, non tunc procedit ex patre. Spiritus autem sanctus non de Patre procedit in Filium, et de Filio procedit ad sanctificandam creaturam, sed simul de utroque procedit. Quamuis hoc Filio Pater dederit, ut quemadmodum de se, ita de illo quoque procedat. Neque enim possumus dicere, quod non sit uita Spiritus sanctus, cum uita Pater, uita sit Filius: ac per hoc sicut Pater, cum habeat uitam in semetipso, dedit et Filio habere uitam in semetipso, sic ei dedit uitam  procedere de illo, sicut procedit et de ipso. Hec de illo sermone in hunc librum transtuli, sed fidelibus, non infidelibus loquens. uerum si ad hanc imaginem contuendam, et ad uidenda ista quam uera sint que in eorum mente sunt, nec tria sic sunt ut tres persone sint, sed omnia tria hominis sunt que una persona est, minus idonei sunt, [cur] qui non de illa summa Trinitate, que Deus est, credunt potius quod in sacris litteris inuenitur, quam poscunt liquidissimam reddi sibi rationem, que ab humana mente, tarda scilicet infirmaque, non capitur: et certe cum inconcusse crediderint Scripturis sanctis, tanquam ueracissimis testibus, agant orando, et querendo, et bene uiuendo ut intelligant, id est ut, quantum uideri potest, uideatur mente quod tenetur fide. Quis  hoc prohibeat, imo uero ad hoc quis non hortatur [hortetur]? Si autem propterea negandum putant ista esse, quia ea non ualent cecis mentibus cernere, debent et illi qui ex natiuitate sua ceci sunt, esse solem negare. Lux ergo lucet in tenebris, quod si eam tenebre non comprehendunt, illuminentur Dei dono prius ut sint fideles, et incipiant esse lux in comparatione infidelium; atque hoc premisso fundamento edificentur, ad uidenda que credunt ut aliquando possint uidere. Sunt enim que ita creduntur, ut uideri iam omnino non possint: non enim Christus iterum in cruce uidendus est, sed nisi hoc credatur, quod ita factum atque uisum est, ut futurum ac uidendum iam non speretur, non peruenitur ad Christum, qualis sine fine uidendus est. Quantum  uero attinet ad illam summam, ineffabilem, incorporalem, incommutabilemque naturam, per intelligentiam utcunque cernendam, nusquam se melius  acies humane mentis exercet, quam in eo quod ipse homo in sua natura melius ceteris animalibus, melius etiam ceteris anime sue partibus habet, quod est ipsa mens, cui quidam rerum inuisibilium tributus est uisus, et ut cui tanquam in loco superiore atque interiore honorabiliter presidenti, iudicanda omnia nuntiant etiam corporis sensus; et qua non est superior cui subdita regenda est nisi Deus. uerum inter hec, que multa iam dixi, et nichil illius summe Trinitatis ineffabilitate dignum, me dixisse audeo profiteri, sed confiteri  potius, mirificatam scientiam eius ex me inualuisse, nec potuisse [posse] me ad illam; o tu, anima mea, ubi te esse sentis, ubi iaces, aut ubi stas, donec ab eo qui propitius factus est omnibus iniquitatibus tuis, sanentur omnes languores tui? Agnoscis te certe in illo esse stabulo, quo Samaritanus ille perduxit eum quem reperit multis a latronibus inflictis uulneribus semiuiuum: et tamen multa uera uidisti, non his oculis quibus uidentur corpora colorata, sed his pro quibus orabat qui dicebat: Oculi mei uideant equitatem; nempe ergo multa uera uidisti, eaque discreuisti ab illa luce qua tibi lucente uidisti: attolle oculos 41 ad [in] ipsam lucem, et eos in eam fige si potes; sic enim uidebis quid distet natiuitas uerbi Dei a processione doni Dei, propter quod Filius unigenitus  non de Patre genitum , sed procedere dixit Spiritum sanctum: unde, cum sit communio quedam consubstantialis Patris et Filii, amborum Spiritus, non amborum, quod absit, dictus est Filius. Sed ad hoc dilucide perspicueque cernendum, non potes ibi aciem figere, scio, non potes; uerum dico, mihi dico, quid non possim scio; ipsa tamen tibi ostendit in te tria illa, in quibus tu summe ipsius, quam fixis oculis contemplari nondum uales, imaginem Trinitatis agnosceres [agnoscas]. Ipsa ostendit tibi uerbum uerum esse in te, quando de scientia tua gignitur, id est, quando quod scimus, dicimus, etsi [quamuis] nullius gentis linguam significantem uocem, uel proferamus, uel cogitemus, sed ex illo quod nouimus cogitatio nostra formetur,  sitque in acie cogitantis imago simillima cogitationis eius, quam memoria continebat, ista duo scilicet, uelut parentem ac prolem tertia uoluntate siue dilectione iungente. Quam quidem uoluntatem de cogitatione procedere , non tamen esse cognitionis imaginem, et ideo quamdam in hac re intelligibili natiuitatis et processionis insinuari distantiam, quoniam non hoc est cogitatione conspicere quod appetere, uel etiam perfrui uoluntate, cernit discernitque qui potest. Potuisti et tu, quamuis non potueris neque possis explicare sufficienti eloquio, quod inter nubila similitudinum corporalium que cogitationibus humanis occursare non desinunt, uix uidisti. Sed illa lux, que non est quod tu, et hoc tibi ostendit,  aliud esse illas incorporeas similitudines corporum, et aliud esse uerum quod eis reprobatis intelligentia contuemur: hec et alia similiter certa oculis tuis interioribus lux illa monstrauit. Que igitur causa est, cur acie fixa ipsam uidere non possis, nisi utique infirmitas? et quis [quid] eam tibi fecit, nisi utique iniquitas? Quis ergo sanat omnes languores tuos, nisi qui propitius fit omnibus iniquitatibus tuis?



CAPUT CCLIII. Quod omnis doctrina, uel rerum sit uel signorum, et res qua fruendum est, sit Deus Trinitas; ex libro de Doctrina Christiana.

Omnis doctrina uel rerum est uel signorum; sed res per signa discuntur. Proprie autem nunc res appellaui,  que non ad significandum aliquid adhibentur, sicut est lignum, lapis, pecus, atque huiusmodi cetera, sed non illud lignum quod in aquas amaras Moysen misisse legimus, ut amaritudine carerent, neque ille lapis quem Iacob sibi ad caput posuerat, neque illud pecus quod pro filio immolauit Abraham: he namque ita res sunt, ut aliarum etiam signa sint rerum. Sunt autem alia signa quorum omnis usus in significando est, sicuti sunt uerba: nemo enim utitur uerbis, nisi aliquid significandi gratia. Ex quo intelligitur quid appellem signa, res eas uidelicet, que ad significandum aliquid adhibentur. Quamobrem omne signum etiam res aliqua est: quod enim nulla res est, omnino nichil est. Non autem omnis res etiam signum est: et ideo in hac diuisione rerum atque signorum,  cum de rebus loquimur, ita loquimur, ut etiamsi earum alique adhiberi ad significandum possint, non impediant partitionem qua prius de rebus, postea de signis disseruimus, memoriterque teneamus id nunc in rebus considerandum esse quod sunt, non quod aliud etiam preter seipsas significant. Res ergo alie sunt, quibus fruendum est; alie, quibus utendum est; alie, que fruuntur et utuntur. Ille quibus fruendum est, nos beatos faciunt; istis quibus utendum est, tendentes ad beatitudinem adiuuamur, et quasi adminiculamur, ut ad illas que nos beatos faciunt peruenire atque his inherere possimus. Nos uero qui fruimur et utimur inter utrasque constituti, si eis quibus utendum est frui uoluerimus, impeditur cursus noster, et aliquando etiam deflectitur, ut ab his rebus quibus  fruendum est obtinendis uel retardemur uel etiam reuocemur, inferiorum amore prepediti. Frui est enim, amore inherere alicui rei, propter seipsam. Uti autem, quod in usum uenerit ad id quod amatur obtinendum referre, si tamen amandum est: nam usus illicitus, abusus potius, uel abusio, nominandus est. Quomodo ergo si essemus peregrini, qui beate uiuere nisi in patria non possemus, eaque peregrinatione utique miseri, et miseriam finire cupientes, in patriam redire uellemus, opus esset uel terrestribus uel marinis uehiculis, quibus utendum esset ut ad patriam qua fruendum erat peruenire ualeremus: quod si amenitates itineris, et ipsa gestatio uehiculorum nos delectaret, conuersi ad fruendum his quibus uti debuimus, nollemus cito uiam finire, et peruersa suauitate implicati,  alienaremur a patria, cuius suauitas faceret beatos; sic in huius mortalitatis uita peregrinantes a Domino, si redire ad patriam uolumus, ubi beati esse possimus, utendum est hoc mundo, non fruendum, ut inuisibilia Dei, per ea que facta sunt intellecta, conspiciantur, hoc est ut de corporalibus temporalibusque rebus, eterna et spiritalia capiamus. Res igitur quibus fruendum est, Pater, et Filius, et Spiritus sanctus, eademque Trinitas, una quedam summa res communisque omnibus fruentibus ea; si tamen res, et non rerum omnium causa, si tamen et causa. Non enim facile nomen quod tante excellentie conueniat, inueniri potest, nisi quod melius ita dicitur, Trinitas hec, unus Deus, ex quo omnia, per quem omnia, in quo  omnia: ita Pater, et Filius, et Spiritus sanctus, et singulus quisque horum Deus, et simul omnes unus Deus, et singulus quisque horum plena substantia, et simul omnes una substantia, Pater nec Filius est, nec Spiritus sanctus; Filius nec Pater est, nec Spiritus sanctus; Spiritus sanctus nec Pater, nec Filius: sed Pater tantum Pater, et Filius tantum Filius, et Spiritus sanctus tantum Spiritus sanctus. Eadem tribus eternitas, eadem incommutabilitas, eadem maiestas, eadem potestas. In Patre unitas, in Filio equalitas, in Spiritu sancto unitatis equalitatisque concordia; et tria hec unum; omnia propter Patrem equalia, omnia propter Filium connexa, omnia propter Spiritum sanctum. Diximusne aliquid et sonuimus aliquid dignum Deo? imo uero nichil me aliud  quam dicere uoluisse sentio. Si autem dixi, non hoc est quod dicere uolui; hoc unde scio, nisi quia Deus ineffabilis est; quod autem a me dictum est, si ineffabile esset, dictum non esset? Ac per hoc ne ineffabilis quidem dicendus est Deus; quia et hoc cum dicitur, aliquid dicitur, et fit nescio que pugna uerborum: quoniam si illud est ineffabile quod dici non potest non est ineffabile quod uel ineffabile dici potest. Que pugna uerborum silentio cauenda potius, quam uoce pacanda est. Et tamen Deus, cum de illo nichil digne dici possit, admisit humane uocis obsequium, et uerbis nostris in laude sua gaudere nos uoluit. Nam inde est et quod dicitur Deus. Non enim reuera in strepitu istarum duarum syllabarum ipse cognoscitur, sed tamen omnes Latine lingue scios,  cum aures eorum sonus iste tetigerit, 42 mouet ad cogitandam excellentissimam quamdam immortalemque naturam. Nam cum ille unus cogitatur deorum Deus, ab his etiam qui alios et suspicantur, et uocant, et colunt deos, siue in celo, siue in terra, ita cogitatur, ut aliquid quo nichil sit melius atque sublimius illa cogitatio conetur attingere.



CAPUT CCLIu. De purgatione mentis ad fruendam illam lucem que se uiam nobis prebens, superbis stulte fecisse putata est humanum genus, de contrariis et de similibus curans; ex eodem libro I.

Quapropter cum illa ueritate perfruendum sit, que incommutabiliter uiuit, et in ea Trinitas Deus auctor et conditor uniuersitatis, rebus quas condidit, consulat, purgandus est animus, ut et perspicere  illam lucem ualeat, et inherere perspecte: quam purgationem, quasi ambulationem quamdam, et quasi nauigationem ad patriam esse arbitremur. Non enim ad eum qui ubique presens est locis mouemur, sed bono studio bonisque moribus, quod non possemus, nisi ipsa sapientia tante etiam nostre infirmitati congruere dignaretur, et uiuendi nobis preberet exemplum, non aliter quam in homine, quoniam et nos homines sumus. Sed quia nos cum ad illam uenimus, sapienter facimus; ipsa cum ad nos uenit, ab hominibus superbis quasi stulte fecisse putata est: et quoniam nos cum ad illam uenimus, conualescimus, ipsa cum ad nos uenit, quasi infirma existimata est; sed quod stultum est Dei, sapientius  est quam homines, et quod infirmum est Dei, fortius est quam homines. Cum ergo ipsa sit patria, uiam se quoque nobis fecit ad patriam. Et cum sano et puro interiori oculo ubique sit presens, eorum qui oculum illum infirmum immundumque habent, oculis etiam carneis apparere dignata est. Quia enim in sapientia Dei non poterat mundus per sapientiam cognoscere Deum, placuit Deo per stultitiam predicationis saluos facere credentes. Non igitur per locorum spatia ueniendo, sed in carne mortali mortalibus apparendo, uenisse ad nos dicitur. Illuc ergo uenit ubi erat, quia in hoc mundo erat, et mundus per eum factus est. Sed quoniam cupiditate fruendi, pro ipso Creatore, creatura homines configurati huic mundo, et mundi nomine congruentissime uocati,  non eum cognouerunt, propterea dixit euangelista: Et mundus eum non cognouit. Itaque in sapientia Dei non poterat mundus per sapientiam cognoscere Deum. Cur ergo uenit cum hic esset, nisi quia placuit Deo per stultitiam predicationis saluos facere credentes? Quomodo uenit, nisi quod uerbum caro factum est, et habitauit in nobis? Sicuti cum loquimur, ut id quod animo gerimus in audientis animum per aures carneas illabatur: fit sonus uerbum quod corde gestamus, et locutio uocatur, nec tamen in eumdem sonum cogitatio nostra conuertitur, sed apud se manens integra, formam uocis qua se insinuet auribus, sine aliqua labe sue mutationis assumit: ita uerbum Dei non commutatum, caro tamen factum est, ut habitaret in nobis. Sicut autem  curatio uia est ad sanitatem, sic ista curatio peccatores sanandos reficiendosque suscepit. Et quemadmodum medici, cum alligant uulnera, non incomposite sed apte id faciunt, ut uinculi utilitatem quedam pulchritudo etiam consequatur; sic medicina sapientie, per hominis susceptionem, nostris est accommodata uulneribus, de quibusdam contrariis curans, et de quibusdam similibus. Sicut etiam ille qui medetur uulneri corporis, adhibet quedam contraria, sicut frigidum calido, uel humido siccum, uel quid aliud eiusmodi; adhibet etiam quedam similia, sicut linteolum, uel rotundo uulneri rotundum, uel oblongum oblongo, ligaturamque ipsam non eamdem membris omnibus, sed similem similibus coaptat: sic sapientia Dei, hominem curans,  seipsam exhibuit ad sanandum, ipsa medicus, ipsa medicina. Quia ergo per superbiam homo lapsus est, humilitatem adhibuit ad sanandum: serpentis sapientia decepti sumus, Dei stultitia liberamur. Quemadmodum autem illa sapientia uocabatur, erat autem stultitia contemnentibus Deum, sic ista que uocatur stultitia, sapientia est uincentibus diabolum. Nos immortalitate male usi sumus ut moreremur, Christus mortalitate bene usus est, ut uiueremus. Corrupto animo femine ingressus est morbus, integro corpore femine processit salus. Ad eadem contraria pertinet, quod etiam exemplo uirtutum eius, uitia nostra curantur. Iam uero similia, quasi ligamenta, membris et uulneribus nostris adhibita illa sunt,  quod per feminam deceptos per feminam natus homo homines, mortalis mortales, morte mortuos liberauit.



CAPUT CCLu. Utrum frui se homo debeat an uti, et de regula dilectionis diuinitus constituta; ex eodem libro.

Magna questio est, utrum frui se homines debeant an uti, an utrumque. Preceptum est enim nobis ut diligamus inuicem. Sed queritur, utrum propter se homo ab homine diligendus sit, an propter aliud? Si enim propter se, fruimur eo, si propter aliud, utimur eo. uidetur autem mihi propter aliud diligendus; quod enim propter se diligendum est, in eo constituitur beata uita. Cuius etiam si nondum res, tamen spes eius nos hoc tempore consolatur.  Maledictus autem qui spem suam ponit in homine. Sed nec seipso quisque frui debet, si liquide aduertas quia nec seipsum debet propter seipsum diligere, sed propter illum [illud] quo fruendum est. Tunc est quippe optimus homo, cum tota uita sua pergit in incommutabilem uitam, et toto affectu inheret illi: si autem se propter se diligit, non se refert ad Deum, sed ad seipsum conuersus, non ad incommutabile aliquid conuertitur: et propterea iam cum defectu aliquo se fruitur: quia melior est, cum totus heret atque constringitur incommutabili bono, quam cum inde uel ad seipsum relaxatur. Si ergo teipsum non propter te debes diligere, sed propter illum [illud] ubi dilectionis tue rectissimus finis est, non succenseat alius homo, si etiam ipsum propter Deum diligis:  hec enim regula dilectionis diuinitus constituta est: Diliges, inquit, proximum tuum tanquam teipsum, Deum uero ex toto corde, et ex tota anima, et ex tota mente: ut omnes cogitationes tuas, et omnem uitam, et omnem intellectum in illum conferas, a quo habes ea ipsa que confers. Cum autem ait, Toto corde, tota anima, tota mente, nullam uite nostre partem reliquit que uacare debeat, et quasi locum dare ut re alia uelit frui, sed quidquid aliud diligendum uenerit in animum, illuc rapiatur quo totus dilectionis impetus currit. Quisquis ergo recte diligit proximum, hoc cum eo debet agere, ut etiam ipse toto corde, tota anima, tota mente diligat Dominum [Deum]: sic enim eum diligens tanquam seipsum, totam dilectionem sui et illius refert in  illam dilectionem Dei, que nullum a se riuulum duci extra patitur, cuius deriuatione minuatur. Non autem omnia, quibus utendum est, diligenda sunt, sed ea sola que aut nobiscum societate quadam referuntur in Deum, sicuti est homo uel angelus, aut ad nos relata, beneficio Dei per nos indigent, sicuti est corpus. Nam utique martyres non dilexerunt scelus persequentium se, quo tamen usi sunt ad promerendum Deum.



CAPUT CCLuI. 43 De rebus quatuor diligendis, et ordinatam haberi oportere dilectionem, et coniunctioribus pro sorte consulendum; ex eodem libro.

Cum ergo quatuor sint diligenda: unum quod supra nos est, alterum quod nos sumus, tertium quod  iuxta nos est, quartum quod infra nos est; de secundo et quarto nulla precepta danda erant, quantumlibet enim homo excedit a ueritate, remanet illi dilectio sui, et dilectio corporis sui. Fugax enim animus, ab incommutabili lumine omnium regnatore id agit, ut ipse sibi regnet et corpori suo. Ideo non potest nisi et se et corpus suum diligere. Magnum ergo aliquid adeptum se putat, si etiam sociis, id est aliis hominibus, dominari potuerit: inest enim uitioso animo, id est magis appetere, et sibi tanquam debitum uindicare quod uni proprie debetur Deo. Talis autem sui dilectio melius odium uocatur. Iniquum est enim, quia uult sibi seruire quod infra se est, cum ipse superiori seruire nolit. Rectissimeque dictum est: Qui autem diligit iniquitatem, odit animam  suam; et ideo fit infirmus animus, et de mortali corpore cruciatur: necesse est enim ut illud diligat, et eius corruptione pregrauetur. Immortalitas enim et incorruptio corporis de sanitate animi existit. Sanitas autem animi est firmissime inherere potiori, hoc est incommutabili Deo. Cum uero etiam eis qui sibi naturaliter pares sunt, hoc est hominibus, dominari affectat, intolerabilis omnino superbia est. Nemo ergo se odit, et hinc quidem nulla cum aliqua secta questio fuit, sed neque corpus suum quisquam odit; uerum est enim quod ait Apostolus: Nemo unquam carnem suam odio habuit. Et quod nonnulli dicunt, malle se [omnino] esse sine corpore, omnino falluntur, non enim corpus suum, sed corruptiones eius et pondus oderunt: non itaque nullum corpus,  sed incorruptum et celerrimum [integerrimum] corpus uolunt habere, sed putant nullum corpus esse, si tale fuerit, quia tale aliquid esse animam putant: quod autem continentia quadam et laboribus persequi uidentur corpora sua, qui hoc recte faciunt non id agunt ut non habeant corpus, sed ut habeant subiugatum et paratum ad opera necessaria; libidines enim male utentes corpore, id est consuetudines et inclinationes anime ad fruendum interioribus, per ipsius corporis laboriosam quamdam militiam exstinguere affectant: nam non se interimunt, sed curam sue ualetudinis gerunt; qui autem peruerse id agunt, quasi naturaliter inimico suo corpori bellum ingerunt: in quo fallit eos quod legunt: Caro concupiscit aduersus spiritum, et spiritus aduersus carnem; hec enim inuicem aduersantur. Dictum est  enim hoc propter indomitam carnalem consuetudinem, aduersus quam spiritus concupiscit, non ut interimat corpus, sed ut concupiscentia eius, id est consuetudine mala edomita, faciat spiritui subiugatum, quod naturalis ordo desiderat. Quia enim hoc erit post resurrectionem, ut corpus omnimodo cum quiete summa spiritui subditum immortaliter uigeat, hoc etiam in hac uita meditandum est, ut consuetudo carnalis mutetur in melius, nec inordinatis motibus resistat spiritui; quod donec fiat, caro concupiscit aduersus spiritum, et spiritus aduersus carnem: non per odium resistente spiritu, sed per principatum, quia magis quod diligit uult subditum esse meliori; nec per odium resistente carne, sed per consuetudinis  uinculum, quod a parentum etiam propagine inueteratum, nature lege inoleuit. Id ergo agit spiritus in domanda carne, ut soluat male consuetudinis quasi pacta peruersa, et fiat pax consuetudinis bone. Diliges, inquit, Dominum Deum tuum ex toto corde tuo, et ex tota anima tua, et ex tota mente tua, et diliges proximum tuum tanquam teipsum: in his duobus preceptis tota Lex pendet et Prophete: finis itaque precepti est dilectio, et ea gemina, id est Dei et proximi. Quod si te totum intelligas, id est animum et corpus tuum, et proximum totum, id est animum et corpus eius , nullum rerum diligendarum genus in his duobus preceptis pretermissum est: cum enim precurrat dilectio Dei, eiusque  dilectionis modus prescriptus appareat ita ut cetera in illum confluant, de dilectione tua nichil dictum uidetur; sed cum dictum est: Diliges proximum tuum tanquam teipsum, simul et tui abs te dilectio non pretermissa est. Ille autem iuste et sancte uiuit qui rerum integer estimator est; ipse est autem qui ordinatam habet dilectionem, ne aut diligat quod non est diligendum, aut non diligat quod diligendum est, aut amplius diligat quod minus diligendum est, aut eque diligat quod uel minus uel amplius diligendum est, aut minus uel amplius quod eque diligendum est. Omnis peccator, inquantum peccator est, non est diligendus; et omnis homo, inquantum homo est, diligendus est propter Deum, Deus uero propter seipsum, etsi Deus  omni homine amplius diligendus est: amplius quisque Deum debet diligere quam seipsum, item amplius alius homo diligendus est quam corpus nostrum: quia propter Deum omnia ista diligenda sunt, et potest nobiscum alius homo Deo perfrui, quod non potest corpus, quia corpus per animam uiuit qua fruimur Deo. Omnes autem eque diligendi sunt, sed cum omnibus prodesse non possis, his potissimum consulendum est, qui pro locorum et temporum uel quarumlibet rerum opportunitatibus constrictius tibi, quasi quadam sorte iunguntur. Sicut enim si tibi abundaret aliquid quod dari oporteret ei qui non haberet, nec duobus dari posset, si tibi occurrerent duo, quorum neuter alium uel indigentia, uel erga te aliqua necessitudine superaret, nichil  iustius faceres, quam ut sorte legeres [eligeres] cui dandum esset quod dari utrique non posset; sic in hominibus, quibus omnibus consulere nequeas, pro sorte habendum est, prout quisque tibi temporaliter colligatius adherere potuerit. Omnium autem qui nobiscum frui possunt Deo, partim eos diligimus quos ipsi adiuuamus, partim eos a quibus adiuuamur, partim [eos] quorum et indigemus adiutorio et indigentie subuenimus, partim quibus nec ipsi conferimus aliquid commodi, nec ab eis ut nobis conferatur attendimus. uelle tamen debemus ut omnes nobiscum diligant Deum, et totum quod eos uel adiuuamus uel adiuuamur ab eis, ad unum illum finem referendum est.



CAPUT CCLuII. 44 De principio uiarum secundum Salomonem; ex eodem libro.

Cum homine in Deo frueris, Deo potius quam homine frueris; illo enim frueris quo efficeris beatus, et ad eum te peruenisse letaberis, in quo spem ponis ut uenias. Inde ad Philemonem Paulus: Ita, frater, inquit, ego te fruar in Domino; quod si non addidisset, in Domino, et te fruar tantum dixisset, in eo constituisset spem beatitudinis sue. Quanquam etiam uicinissime dicitur frui cum dilectione uti [et uicissitudine dicitur frui cum delectatione uti]; cum enim adest quod diligitur, etiam delectationem secum necesse est gerat, per quam si transieris, eamque ad illud ubi permanendum est retuleris,  uteris ea, et abusiue, non proprie, diceris frui: si uero inheseris atque permanseris, finem in ea ponens letitie tue, tunc uere et proprie frui dicendus es; quod non faciendum est, nisi in illa Trinitate, id est summo et incommutabili bono. uide quemadmodum cum ipsa ueritas et uerbum, per quod facta sunt omnia, caro factum est ut habitaret in nobis, tamen ait Apostolus: Et si noueramus Christum secundum carnem, sed nunc iam non nouimus; ille quippe qui non solum peruenientibus possessionem, sed etiam uiam se prebere uoluit uenientibus, ad [se] principium uiarum uoluit carnem assumere. Unde est etiam illud: Dominus creauit me principium uiarum suarum; ut inde inciperent qui uellent uenire. Apostolus igitur, quamuis adhuc ambularet in uia, et ad  palmam superne uocationis sequeretur uocantem Deum, tamen ea que retro sunt obliuiscens, et in ea que ante sunt extentus, iam principium uiarum transierat, hoc est eo non indigebat a quo tamen aggrediendum et exordiendum iter est omnibus qui ad ueritatem peruenire et in uita eterna permanere desiderant; sic enim ait: Ego sum uia, et ueritas, et uita: hoc est, Per me uenitur, ad me peruenitur, in me permanetur. Cum enim ad ipsum peruenitur [etiam ad ipsum Patrem peruenitur], quia per equalem ille cui est equalis agnoscitur, uinciente et tanquam agglutinante nos sancto Spiritu, quo in summo atque incommutabili bono permanere possimus. Ex quo intelligitur quia nulla res in uia tenere nos debeat, quia [Quando] nec ipse Dominus in quantum  uia nostra esse dignatus est, tenere nos uoluerit, sed transire, ne rebus temporalibus, quamuis ab illo pro salute nostra susceptis et gestis, hereamus infirmiter, sed per eas potius curramus alacriter, ut ad eum ipsum qui nostram naturam a temporalibus liberauit et collocauit, ad dexteram Patris prouehi atque peruenire mereamur. Omnium igitur que predicta sunt, ex quo de rebus tractamus, hec summa est, ut intelligatur Legis et omnium diuinarum Scripturarum plenitudo et finis esse dilectio rei qua fruendum est, et rei que nobiscum ea re frui potest: quia ut se quisque diligat, precepto non opus est. Hoc ergo ut nossemus atque possemus, facta est tota pro nostra salute per diuinam prouidentiam  dispensatio temporalis, qua debemus uti, non quasi mansoria quadam dilectione et delectatione, sed transitoria potius tanquam uie, tanquam uehiculorum, uel aliorum quorumlibet instrumentorum; aut si quid congruentius dici potest, ut ea quibus ferimur, propter illud ad quod ferimur, diligamus. Quisquis igitur Scripturas diuinas uel quamlibet earum partem intellexisse sibi uidetur, ita ut eo intellectu non edificet istam geminam caritatem Dei et proximi, nondum intellexit: quisquis uero talem inde sententiam duxerit, ut huic edificande caritati sit utilis, nec tamen hoc dixerit quod ille quem legit eo loco sensisse probabitur, non pernicioso fallitur, nec omnino mentitur. Inest quippe in mentiente uoluntas falsa dicendi, et ideo multos inuenimus  qui mentiri uelint, qui autem falli neminem. Cum igitur hoc sciens homo faciat, illud nesciens patiatur, satis apparet in una eademque re, illum qui fallitur eo qui mentitur esse meliorem; quandoquidem pati melius est iniquitatem quam facere. Omnis autem qui mentitur, inique facit, et si cuiquam uidetur utile aliquando esse mendacium, potest uideri utilem aliquando esse iniquitatem. Nemo enim mentiens, in eo quod mentitur seruat fidem: nam hoc utique uult ut cui mentitur fidem sibi habeat, quam tamen ei mentiendo non seruat. Omnis autem fidei uiolator iniquus est. Aut igitur iniquitas aliquando est utilis, quod fieri non potest, aut mendacium semper inutile est. Sed quisquis in Scripturis aliud sentit quam ille qui scripsit illis non  mentientibus, fallitur. Sed tamen, ut dicere ceperam, si ea sententia fallitur qua edificet caritatem, que finis precepti est, ita fallitur ac si quisquam errore deserens uiam, eo tamen per agrum pergat, quo etiam uia illa perducit: corrigendus est tamen, et quam sit utilis uiam non deserere demonstrandum est, ne consuetudine deuiandi, etiam in transuersum aut peruersum ire cogatur. Asserendo enim temere quod ille non sensit quem legit, plerumque incurrit in alia que illi sententie contexere nequeat. Que si uera et certa esse consentit, illud non possit uerum esse quod senserat, fitque in eo nescio quomodo ut amando sententiam suam, Scripture incipiat offensior esse quam sibi: quod malum si serpere siuerit, euertetur ex eo; per fidem enim ambulamus,  non per speciem; titubabit autem fides, si diuinarum Scripturarum uacillat auctoritas. Porro fide titubante, caritas etiam ipsa languescit. Nam si a fide quis ceciderit, a caritate etiam necesse est cadat. Non enim potest diligere quod esse non credit. Porro si et credit, et diligit bene agendo, et preceptis morum bonorum obtemperando, efficit ut etiam speret se ad id quod diligit esse uenturum.



CAPUT CCLuIII. Quod fide et spe decedente caritas maneat, et quod temporale quid uilescat cum uenerit, eternum uero ardentius diligatur; ex eodem libro.

Itaque tria hec sunt quibus et scientia omnis et prophetia militat: fides, spes, caritas. Sed fidei  succedit species quam uidebimus, et spei succedit beatitudo ipsa ad quam peruenturi sumus: caritas autem etiam istis decedentibus augebitur potius. Si enim credendo diligimus quod nondum uidemus, quanto magis cum uidere ceperimus? Et si sperando diligimus quo nondum peruenimus, quanto magis cum peruenerimus? Inter temporalia quippe atque eterna hoc interest, quod temporale aliquid plus diligitur antequam habeatur, uilescit autem cum aduenerit, non enim satiat animam cum [cui] uera est et certa sedes eternitas; eternum autem ardentius diligitur adeptum quam desideratum. Nulli enim desideranti conceditur plus de illo existimare quam se habet, ut ei uilescat cum minus inuenerit, sed quantum quisque ueniens existimare potuerit,  plus perueniens inuenturus est. Homo itaque 45 fide, spe, et caritate subnixus, eaque inconcusse retinens, non indiget Scripturis, nisi ad alios instruendos: itaque multi per hec tria etiam in solitudine sine codicibus uiuunt; unde in illis arbitror iam impletum esse quod dictum est, siue prophetie euacuabuntur, siue lingue cessabunt, siue scientia euacuabitur [destruetur]: quibus tamen quasi machinis, tanta fidei, et spei, et caritatis in eis surrexit instructio, ut perfectum aliquid tenentes, ea que sunt ex parte non querant: perfectum sane, quantum in hac uita potest; nam in comparatione future uite, nullius iusti et sancti est uita ista perfecta; ideo manent, inquit, fides, spes, caritas, tria hec, maior autem horum caritas, quia et cum quisque ad eterna  peruenerit, duobus istis decedentibus, caritas auctior et certior permanebit. Quapropter cum quisque cognouerit finem precepti esse caritatem, de corde puro et conscientia bona, et fide non ficta, omnem intellectum diuinarum Scripturarum ad ista tria relaturus, ad tractationem illorum librorum securus accedat: cum enim diceret, caritas, addidit, de corde puro, ut nichil aliud quam id quod diligendum est diligatur. Conscientiam uero bonam subiunxit propter spem: ille enim se ad id quod credit et diligit peruenturum esse desperat, cui male conscientie scrupulus inest. Tertio: Et fide, inquit, non ficta: si enim fides nostra mendacio caruerit, tunc et non diligimus quod non est diligendum, et recte uiuendo id speramus ut nullo modo spes nostra  fallatur.



CAPUT CCLIX. De signis naturalibus, et de datis; ex libro II de Doctrina Christiana.

Quoniam de rebus cum scriberem, premisi commonens ne quis in eis attenderet, nisi quod sunt, non etiam si quid aliud preter se significant; uicissim de signis disserens, hoc dico, ne quis in eis attendat quod sunt, sed potius quod signa sunt, id est quod significant. Signum est enim res preter speciem quam ingerit sensibus, aliud aliquid ex se faciens in cogitationem uenire, sicut uestigio uiso, transisse animal cuius uestigium est, cogitamus; et fumo uiso, ignem subesse cognoscimus: et uoce animantis  audita, affectionem animi eius aduertimus: et tuba sonante, milites uel progredi, uel regredi, et si quid aliud pugna postulat, oportere nouerunt. Signorum igitur alia sunt naturalia, alia data: naturalia sunt, que sine uoluntate atque ullo appetitu significandi preter se aliquid aliud ex se cognosci faciunt: sicuti est fumus, significans ignem; non enim uolens significari id facit, sed rerum expertarum animaduersione et notatione cognoscitur ignem subesse, etiamsi fumus solus appareat: sed et uestigium transeuntis animantis ad hoc genus pertinet, et uultus irati seu tristis affectionem animi significat, etiam nulla eius uoluntate qui aut iratus aut tristis est; aut si quis alius motus animi uultu indice proditur, etiam nobis non id agentibus ut prodatur. Data  uero signa sunt, que sibi queque uiuentia inuicem dant, ad demonstrandos quantum possunt motus animi sui, uel sensa aut intellecta quelibet. Nec ulla causa est nobis significandi, id est signi dandi, nisi ad depromendum et traiiciendum in alterius animum id quod animo gerit qui signum dat. Horum igitur signorum genus, quantum ad homines attinet, considerare atque tractare statuimus: quia et signa diuinitus data, que Scripturis sanctis continentur, per homines nobis indicata sunt qui ea conscripserunt.



CAPUT CCLX. Quod inter omnia signa uerba teneant principatum, que propter peccatum superbie non potuerunt cunctis gentibus esse communia; ex eodem libro.

Omnia signa uerbis comparata paucissima sunt:  uerba enim prorsus inter homines obtinuerunt principatum significandi quecunque animo concipiuntur, si ea quisque prodere uelit. Nam et odore unguenti Dominus quo perfusi sunt pedes eius, signum aliquod dedit, et sacramento corporis et sanguinis sui pergustato [pregustato] significauit quod uoluit, et cum mulier tangendo fimbriam uestimenti eius salua facta est, nonnichil significat. Sed innumerabilis multitudo signorum, quibus suas cogitationes homines exerunt, in uerbis constituta est: nam illa signa omnia, quorum genera breuiter attigi, potui uerbis enuntiare, uerba uero illis signis nullo modo possem: sed quia uerberato ere statim transeunt, nec diutius manent quam sonant, instituta sunt per litteras signa uerborum. Ita uoces oculis ostenduntur,  non per seipsas, sed per signa quedam sua. Ista signa igitur non potuerunt communia esse omnibus gentibus, peccato quodam dissensionis humane, cum ad se quisque principatum rapit, cuius superbie signum est erecta illa turris in celum, ubi homines impii non solum animos, sed etiam uoces dissonas habere meruerunt. Ex quo factum est, ut etiam Scriptura diuina, qua tantis morbis humanarum uoluntatum subuenitur, ab una lingua profecta, qua opportune potuit per orbem terrarum disseminari, per uarias interpretum linguas longe lateque diffusa innotesceret gentibus ad salutem, quam legentes nichil aliud appetunt, quam cogitationes uoluntatemque illorum a quibus conscripta est inuenire; et per illas  uoluntatem Dei, secundum quam tales homines locutos [esse] credimus. Sed multis et multiplicibus obscuritatibus et ambiguitatibus decipiuntur, qui temere legunt aliud pro alio sentientes: quibusdam autem locis, quid uel falso suspicentur non inueniunt, ita obscura dicta quedam densissimam caliginem obducunt, quod totum prouisum esse diuinitus non dubito, ad edomandam labore superbiam, et intellectum a fastidio reuocandum, cui facile inuestigata plerumque uilescunt.



CAPUT CCLXI. Quod ex aliqua similitudine Scriptura suauius excitet animum, ut illud exempli causa de Canticis canticorum: Dentes tui sicut grex detonsarum; ex eodem libro.

 Quid est, queso, quod si quisquam dicat sanctos esse homines atque perfectos, quorum uita et moribus Christi Ecclesia de quibuslibet superstitionibus precidit eos qui ad se ueniunt, et imitatione bonorum sibimet quodammodo incorporat, qui boni fideles et ueri Dei serui, deponentes onera seculi, ad sanctum baptismi lauacrum uenerunt, atque inde ascendentes, conceptione sancti Spiritus, fructum dant gemine caritatis, id est Dei et proximi. Quid est ergo, quod si hec quisque dicat, minus delectat audientem, quam si ad eumdem sensum locum illum exponat do Canticis canticorum, ubi dictum est Ecclesie, 46 cum tanquam pulchra quedam femina laudaretur: Dentes tui, sicut grex detonsarum ascendens de lauacro, que omnes geminos creant, et sterilis  non est in illis; num aliud homo discit, quam cum illud planissimis uerbis, sine similitudinis huius adminiculo audiret? et tamen nescio quomodo suauius intueor sanctos, cum eos quasi dentes Ecclesie uideo quasi precidere ab erroribus homines, atque in eius corpus [corpore] emollita duritia, quasi demorsos mansosque transferre. Oues etiam iocundissime agnosco detonsas oneribus secularibus, tanquam uelleribus positis, et ascendentes de lauacro, id est de baptismate, creare omnes geminos, duo precepta dilectionis, et nullam esse ab isto sancto fructu sterilem uideo. Sed quare suauius uideam, quam si nulla de diuinis libris talis similitudo promeretur, cum res eadem sit eademque cognitio, difficile est dicere, et alia questio est. Nunc tamen  nemo ambigit, et per similitudines libentius queque cognosci, et cum aliqua difficultate quesita multo gratius inueniri. Qui enim prorsus non inueniunt quod querunt, fame laborant: qui autem non querunt, quia in promptu habent, fastidio sepe marcescunt: in utroque autem languor cauendus est. Magnifice igitur et salubriter Spiritus sanctus ita Scripturas sanctas modificauit, ut locis apertioribus fami occurreret, obscurioribus autem fastidia detergeret: nichil enim fere de illis obscuritatibus eruitur, quod non planissime dictum alibi reperiatur. Ante omnia igitur opus est Dei timore conuerti ad cognoscendam eius uoluntatem, quid nobis appetendum fugiendumque precipiat. Timor autem iste cogitationem  de nostra mortalitate et de futura morte necesse est incutiat, et quasi clauatis carnibus, omnes superbie motus ligno crucis affigat. Deinde mitescere opus est pietate, neque contradicere Scripture, siue intellecte, si aliqua uitia nostra percutit, siue non intellecte, quasi nos melius sapere meliusque precipere possimus: sed cogitare potius et credere id esse melius et uerius, quod ibi scriptum est, etiamsi lateat, quam id quod nos per nosipsos sapere possumus. Post istos duos gradus timoris atque pietatis, ad tertium uenitur scientie gradum, de quo nunc agere institui: nam in eo se exercet omnis diuinarum Scripturarum studiosus, nichil in eis aliud inuenturus [inueniens], quam diligendum esse Deum, propter Deum, et proximum  propter Deum, et illum quidem ex toto corde, et ex tota anima, et ex tota mente, proximum uero tanquam seipsum, id est ut tota proximi sicut etiam nostri dilectio referatur in Deum: de quibus duobus preceptis, cum de rebus ageremus, libro superiore tractauimus. Necesse est ergo, ut primo se quisque in Scripturis inueniat amore huius seculi, hoc est temporalium rerum implicatum, longe seiunctum esse a tanto amore Dei, et tanto amore proximi, quantum Scriptura ipsa prescribit: tum uero ille timor quo cogitat de iudicio Dei, et illa pietas qua non potest nisi credere et cedere auctoritati sanctorum librorum, cogit eum seipsum lugere: nam ista scientia bone spei hominem non se iactantem, sed lamentantem facit; quo affectu impetrat sedulis precibus  consolationem diuini adiutorii, ne desperatione frangatur.



CAPUT CCLXII. De signis propriis et translatis agens, dat exemplum, quod bos proprie pecus translate Euangelista monstretur; ex eodem libro.

Duabus autem causis non intelliguntur que scripta sunt, si aut ignotis aut ambiguis signis obteguntur. Sunt autem signa uel propria, uel translata: propria dicuntur, cum his rebus significandis adhibentur, propter quas sunt instituta: sicut cum dicimus bouem, intelligimus pecus, quod omnes nobiscum Latine lingue homines hoc nomine uocant. Translata sunt, cum et ipse res quas propriis uerbis significamus, ad aliquid aliud significandum usurpantur:  sicut dicimus bouem, et per has duas syllabas intelligimus pecus, quod isto nomine appellari solet: sed rursus per illud pecus intelligimus euangelistam, quem significauit Scriptura interpretante Apostolo [dicens]: Bouem triturantem non infrenabis.



CAPUT CCLXIII. De rerum ignorantia, que facit obscuras figuratas locutiones, cum ignoramus uel animalium, uel lapidum, uel herbarum naturas; ex eodem libro.

Rerum autem ignorantia facit obscuras figuratas locutiones, cum ignoramus uel animantium, uel lapidum, uel herbarum naturas, aliarumue rerum que plerumque in Scripturis similitudinis alicuius gratia  ponuntur. Nam et de serpente quod notum est, totum corpus cum pro capite obiicere ferientibus, quantum illustrat sensum illum quod Dominus iubet, astutos nos esse sicut serpentes: ut scilicet pro capite nostro, quod est Christus, corpus potius persequentibus offeramus, ne fides Christiana tanquam negetur [tanquam caput necetur] in nobis, si parcentes corpori negemus Deum! uel illud quod per cauerne angustias coarctatus, deposita uetere tunica, uires nouas accipere dicitur, quantum concinit ad imitandam [ipsius] serpentis astutiam, exuendumque ipsum ueterem hominem, sicut Apostolus dicit, ut induamur nouo, et exuendum per angustias, dicente Domino: Intrate per angustam portam! Ut ergo notitia nature serpentis illustrat multas similitudines  que [quas] de hoc animante Scriptura dare consueuit, sic ignorantia nonnullorum animalium, que non minus per similitudines commemorat, impedit plurimum intellectorem: sic lapidum, sic herbarum, uel queque [quecunque] tenentur radicibus. Nam et carbunculi notitia, quod lucet in tenebris multa illuminat etiam obscura librorum, ubicunque propter similitudinem ponitur: et ignorantia berylli uel adamantis claudit plerumque intelligentie fores. Nec aliam ob causam facile est intelligere, pacem perpetuam significari olee ramulo, quem rediens ad arcam columba pertulit, nisi quia nouimus, et olei lenem contactum non facile alieno humore corrumpi, et arborem ipsam frondere perenniter. Multi autem propter ignorantiam hyssopi, dum nesciunt quam  uim habeat, uel ad purgandum pulmonem, uel, ut dicitur, ad saxa radicibus penetranda, cum sit herba breuis atque humilis, omnino inuenire non possunt quare sit dictum: Asperges me hyssopo, et mundabor.



47 CAPUT CCLXIu. De numerorum imperitia, que multa facit non intelligi; ex eodem libro.

Numerorum etiam imperitia multa facit non intelligi translate ac mystice posita in Scripturis. Ingenium quippe, ut ita dixerim, ingenuum non potest non moueri quid sibi uelit quod et Moyses et Elias et ipse Dominus quadraginta diebus ieiunauerunt, cuius actionis figuratus quidam nodus, nisi huius numeri cognitione et consideratione non soluitur: habet  enim denarium quater tanquam cognitionem omnium rerum intextam temporibus. Quaternario namque [quippe] numero, et diurna, et annua curricula peraguntur: diurna, matutinis et meridianis, uespertinis nocturnisque horarum spatiis; annua, uernis, estiuis, autumnalibus hiemalibusque mensibus. A temporum autem delectatione, dum in temporibus uiuimus, propter eternitatem, in qua uiuere uolumus, abstinendum et ieiunandum est: quamuis temporum cursibus ipsa nobis insinuetur doctrina contemnendorum temporum et appetendorum eternorum. Porro autem denarius numerus Creatoris atque creature significat scientiam. Nam Trinitas Creatoris est, septenarius autem numerus creaturam indicat, propter  uitam et corpus; nam et in illa tria sunt, unde etiam toto corde, tota anima, tota mente diligendus est Deus: in corpore autem, manifestissima quatuor apparent, quibus constat, elementa. In hoc ergo denario, dum temporaliter nobis insinuatur, id est quater ducitur, caste et continenter a temporalium delectatione uiuere, hoc est quadraginta diebus ieiunare [monemur]: hoc lex cuius persona est in Moyse, hoc prophetia cuius personam gerit Elias, hoc et [ipse] Dominus monet, qui tanquam testimonium habens ex lege et prophetis, medius inter illos in monte, tribus discipulis uidentibus atque stupentibus, claruit. Deinde queritur quomodo quinquagenarius de quadragenario numero existat, qui non mediocriter in nostra religione sacratus est propter Pentecosten?  et quomodo ter ductus propter tria tempora, ante legem, sub lege, sub gratia, uel propter nomen Patris, et Filii, et Spiritus sancti, adiuncta eminentius ipsa Trinitate, ad purgatissime Ecclesie mysterium referatur? perueniatque ad centum quinquaginta tres pisces, quos retia, post resurrectionem Domini, in dexteram partem missa ceperunt. Ita multis aliis atque aliis numerorum formis, quedam similitudinum in sanctis libris secreta ponuntur, que propter numerorum imperitiam legentibus clausa sunt.



CAPUT CCLXu. De rerum musicarum ignorantia; ex eodem libro.

Non pauca etiam claudit atque obtegit nonnullarum rerum musicarum ignorantia. Nam et de psalterii  et cithare differentia quidem non inconcinne aliquas rerum figuras aperuit, et decem chordarum psalterium, non importune inter doctos queritur, utrum habeat aliquam musice legem, que ad tantum neruorum numerum cogat. An uero si non habet, eo ipso magis sacrate accipiendus sit ipse numerus, uel propter decalogum legis. De quo item numero si queratur, non nisi ad Creatorem creaturamque referendus est, uel propter superius expositum ipsum denarium. Et ille numerus edificationis templi, qui cum memoratur in Euangelio, quadraginta scilicet et sex annorum, nescio quid musicum sonat, et relatus ad fabricam Dominici corporis , cogit nonnullos hereticos confiteri Filium Dei, non falso sed uero et  humano corpore indutum. Et numerum quippe et musicam plerisque locis in sacris Scripturis honorabiliter posita inuenimus; non enim audiendi sunt errores gentilium superstitionum, qui nouem Musas, Iouis et Memorie filias esse finxerunt: refellit eos uarro, quo nescio utrum apud eos quisquam talium rerum doctior uel curiosior esse possit. Dicit enim ciuitatem nescio quam, non enim nomen recolo, locasse apud tres artifices terna simulacra Musarum, que in templo Apollinis donum poneret, ut quisquis artificum pulchriora formasset, ab illo potissimum electa emeret: ita contigisse, ut opera sua quoque illi artifices eque pulchra explicarent et placuisse ciuitati omnes nouem, atque omnes esse emptas, ut  in Apollinis templo dedicarentur, quibus postea dicit Hesiodum petam imposuisse uocabula. Non ergo Iupiter nouem Musas genuit, sed tres fabri ternas creauerunt: tres autem non propterea illa ciuitas locauerat, quia in somnis eas uiderat, aut tot se cuiusquam illarum oculis demonstrauerant, sed quia facile erat animaduertere, omnem sonum, que materies cantilenarum est, triformem esse naturam; aut enim uoce editur, sicuti eorum est qui faucibus sine organo canunt, aut flatu sicut tubarum et tibiarum, aut pulsu sicut in cytharis et tympanis, et quibuslibet aliis que percutiendo canora sunt; sed siue ita se habeat quod uarro retulit, siue non ita, nos tamen non propter superstitionem profanorum debemus musicam fugere, si quid inde utile ad intelligendas  sanctas Scripturas rapere potuerimus, nec ad illorum theatricas nugas conuerti, si aliquid de citharis et de organis, quod ad spiritalia capienda ualeat, disputemus. Neque enim et litteras discere non debuimus, quia earum Deum dicunt esse Mercurium, aut quia Iustitie uirtutique templa dedicarunt, et que corde gestanda sunt in lapidibus adorare maluerunt, propterea nobis iustitia uirtusque fugienda est. Imo uero quisquis bonus uerusque christianus est, Domini sui esse intelligat ubicunque inuenerit ueritatem, quam conferens et agnoscens, etiam in litteris sacris superstitiosa figmenta repudiet, doleatque homines atque caueat qui cognoscentes Deum, non ut Deum glorificauerunt, et cetera.



CAPUT CCLXuI.  De signis superstitionis, quibus perniciose demonum societas comparatur; ex eodem libro.

Duo sunt genera doctrinarum que in gentilibus etiam moribus exercentur: unum, earum rerum quas instituerunt homines; alterum, earum quas animaduerterunt iam peractas, aut diuinitus institutas. Illud quod est secundum institutiones hominum, partim superstitiosum est, partim non est superstitiosum. Superstitiosum est, quidquid institutum est ab hominibus, ad facienda et colenda idola pertinens, uel ad colendum sicut Deum creaturam, partemue ullam creature, uel ad consultationes et pacta quedam significationum cum demonibus placita atque federata, qualia sunt molimina magicarum artium, que quidem 48 commemorare potius, quam docere assolent  pete: ex quo genere sunt, sed quasi licentiore uanitate, aruspicum et augurum libri: ad hoc genus pertinent omnes etiam ligature atque remedia, que medicorum quoque disciplina condemnat, siue in precantationibus, siue in quibusdam notis, quas characteres uocant, siue in quibusque rebus suspendendis atque illigandis, uel etiam saltandis quodammodo, non ad temperationem corporum, sed ad quasdam significationes, aut occultas, aut etiam manifestas, que mitiore nomine physica uocant: ut quasi non superstitione implicare, sed natura prodesse uideantur, sicut sunt inaures in summo aurium singularum: aut destructionum [de struthionum] ossibus ansule in digitis; aut cum tibi dicitur singultienti,  ut dextra manu sinistrum pollicem teneas. His adiunguntur millia inanissimarum obseruationum, si membrum aliquod salierit, si iunctim ambulantibus amicis lapis, aut canis, aut puer medius interuenerit, atque illud quod lapidem calcant, tanquam diremptorem [direptorem] amicitie, minus molestum est quam cum innocentem puerum colapho percutiunt, si pariter ambulantibus intercurrit: sed bellum est, quod aliquando pueri uindicantur a canibus; nam plerumque tam superstitiosi sunt quidam, ut etiam canem qui medius interuenerit ferire audeant non impune, namque a uano remedio cito ille interdum percussorem suum ad uerum medicum mittit. Hec sunt etiam illa; limen calcare cum ante domum suam transit; redire ad lectum, si quis dum  se calciat, sternutauerit; redire domum, si procedens offenderit; cum uestis a soricibus roditur, plus tremere suspicione futuri mali, quam presens damnum dolere. Unde illud eleganter dictum est Catonis: Qui cum esset consultus a quodam qui [sibi] a soricibus erosas caligas diceret, respondit, Non esse illud monstrum, sed uere monstrum habendum fuisse, si sorices a caligis roderentur. Neque illi ab hoc genere perniciose superstitionis segregandi sunt, qui genethliaci, propter natalium dierum considerationem, nunc autem uulgo mathematici uocantur: quare iste quoque opiniones, quibusdam rerum signis, humana presumptione institutis, ad eadem illa, quasi quedam cum demonibus pacta et conuenta, referende sunt. Hinc enim fit ut, occulto quodam iudicio  diuino, cupidi malarum rerum homines tradantur illudendi et decipiendi pro meritis uoluntatum suarum, illudentibus eos atque decipientibus preuaricatoribus angelis, quibus ista mundi pars infima, secundum pulcherrimum ordinem rerum, diuine prouidentie lege, subiecta est: quibus illusionibus et deceptionibus euenit, ut istis superstitiosis et perniciosis diuinationum generibus, multa preterita et futura dicantur, nec aliter accidant quam dicuntur, multaque obseruantibus secundum obseruationes suas eueniant, quibus implicati curiosiores fiant, et sese magis magisque inserant multiplicibus laqueis perniciosissimi erroris. Hoc genus fornicationis anime salubriter diuina Scriptura non tacuit, neque ab ea sic deterruit animam, ut propterea talia negaret  esse sectanda, quia falsa dicuntur a professoribus eorum, sed etiam: Si dixerint uobis, inquit, et ita euenerit, ne credatis eis: non enim quia imago Samuelis mortui Saul regi uera pronuntiauit, propterea talia sacrilegia, quibus imago illa presentata est, minus exsecranda sunt; aut quia in Actibus apostolorum uentriloqua femina uerum testimonium perhibuit apostolis Domini, ideo Paulus apostolus pepercit illi spiritui, ac non potius feminam illius demonii correptione atque exclusione mundauit. Omnes igitur artes huiusmodi, uel nugatorie, uel noxie superstitionis, ex quadam pestifera societate hominum et demonum, quasi pacta infidelis et dolose amicitie constituta, penitus sunt repudianda  et fugienda Christiano: non quod idolum sit aliquid, ait Apostolus, sed quia que immolant, demoniis immolant, et non Deo: nolo [autem] uos socios demoniorum fieri. Quod autem de idolis et de immolationibus que honori eorum exhibentur, dixit Apostolus, hoc de omnibus imaginariis signis sentiendum est, que uel ad cultum idolorum, uel ad creaturam eiusque partes tanquam Deum colendas trahunt, uel ad remediorum aliarumque obseruationum curam pertinent, que non sunt diuinitus ad dilectionem Dei et proximi tamquam publice constituta, sed per priuatas appetitiones rerum temporalium corda dissipant miserorum. In omnibus ergo istis doctrinis, societas demonum formidanda atque uitanda est, qui nichil cum principe suo diabolo, nisi reditum nostrum claudere  atque obserare conantur. Sicut autem de stellis quas condidit, et ordinauit Deus, humane deceptorie coniecture ab hominibus institute sunt, sic etiam de quibusdam nascentibus, uel quoquo modo diuine prouidentie administratione existentibus rebus, multi multa humanis suspicionibus quasi regulariter coniectata, litteris mandauerunt: si forte insolite acciderint, tanquam [uelut] si mula pariat, aut fulmine aliquid percutiatur; que omnia tantum ualent, quantum presumptione animorum, quasi communi quadam lingua cum demonibus federata sunt: que tamen plena sunt omnia pestifere curiositatis, cruciantis sollicitudinis, mortifere seruitutis; non enim quia ualebant animaduersa sunt, sed animaduertendo atque signando factum est ut ualerent: et ideo diuersis  diuerse proueniunt, secundum cogitationes et presumptiones suas. Illi enim spiritus qui decipere uolunt, talia procurant cuique, qualibus eum irretitum per suspiciones et consensiones eius uident. Sicut enim, uerbi gratia, una figura littere X que decussatim notatur, aliud apud Grecos, aliud apud Latinos ualet, non natura, sed placito et consensione significandi; et ideo qui utramque linguam nouit, si homini Greco uelit aliquid significare scribendo, non in ea significatione ponit hanc litteram, in qua eam ponit cum homini scribit Latino: et , uno eodemque sono, apud Grecos littere, apud Latinos oleris nomen est: et cum dico, lege, in his duabus syllabis aliud Grecus, aliud Latinus intelligit: sicut ergo he omnes significationes, pro sue cuiusque societatis consensione, animos mouent, quia diuersa  consensio est, diuerse mouent; nec ideo consenserunt in eas homines, quia iam ualebant ad significationem, sed ideo ualent quia consenserunt in eas: sic etiam illa signa, quibus perniciosa demonum societas comparatur, pro cuiusque obseruationibus ualent, quod manifestissime ostendit ritus augurum, qui et antequam obseruent, et posteaquam obseruata signa tenuerint, id agunt, ne uideant uolatus, aut audiant uoces auium, quia nulla ista signa sunt, nisi consensus obseruantis accedat.



CAPUT CCLXuII. 49 De scientia sententiarum, connexionum, definitionum, diuisionum et partitionum; ex eodem libro.

Restant ea que non ad corporis sensus, sed ad rationem animi pertinent, ubi disciplina regnat disputationis et numeri. Sed disputationis disciplina ad omnia genera questionum que in litteris sanctis sunt penetranda et dissoluenda plurimum ualet: tantum ibi cauenda est libide rixandi, et puerilis quedam ostentatio decipiendi aduersarium. Sunt enim multa que appellantur , false conclusiones rationum, et plerumque ita ueras imitantes, ut non solum tardos, sed et ingeniosos etiam, minus diligenter attentos, decipiant. Proposuit enim quidam dicens ei cum quo loquebatur: Quod ego sum tu non  es; at ille consensit, uerum enim erat ex parte, uel eo ipso quod iste insidiosus, ille simplex erat: tum iste addidit: Ego autem homo sum; hoc quoque cum ab illo accepisset, conclusit dicens: Tu igitur non es homo. Quod genus captiosarum conclusionum Scriptura, quantum existimo, detestatur illo loco ubi dictum est: Qui sophistice loquitur, odibilis est. Quanquam etiam sermo non captiosus, sed tamen abundantius quam grauitatem decet uerborum ornamenta consectans, sophisticus dicitur. Sunt etiam uere connexiones ratiocinationis falsas habentes sententias, que consequuntur errorem illius cum quo agitur. Que tamen ad hoc inferuntur a bono et docto homine, ut in his erubescens ille cuius errorem consequuntur, eumdem relinquant errorem, quia si in eodem  manere uoluerit, necesse est [ut] etiam illa que damnat tenere cogatur. Non enim uera inferebat Apostolus cum diceret: Neque Christus resurrexit; et illa alia: Inanis est predicatio nostra, inanis est et fides uestra: et deinceps alia que omnino falsa sunt, quia et Christus resurrexit, et non erat inanis predicatio eorum qui hoc annuntiabant, nec fides eorum qui hoc crediderant: sed ista falsa uerissime connectebantur illi sententie, qua dicebatur, Non esse resurrectionem mortuorum: istis autem falsis repudiatis, quoniam uera erant si mortui non resurgunt, consequens erit resurrectio mortuorum. Cum ergo sint uere connexiones, non solum uerarum, sed etiam falsarum sententiarum, facile est ueritatem connexionum etiam in scholis illis discere, que preter  Ecclesiam sunt; sententiarum autem ueritas in sanctis libris ecclesiasticis uestiganda est [inuestiganda]. Ipsa tamen ueritas connexionum non instituta, sed animaduersa est ab hominibus et notata, ut eam possint uel discere uel docere: nam est in rerum ratione perpetua et diuinitus instituta. Sicut enim qui narrat ordinem temporum, non eum ipse componit, et locorum situs, aut naturas animalium, uel stirpium [serpentium], uel lapidum qui ostendit, non res ostendit ab hominibus institutas: et ille qui demonstrat sidera eorumque motus, non a se uel ab homine aliquo rem institutam demonstrat: sic etiam qui dicit cum falsum est quod consequitur, necesse est ut falsum sit quod precedit, uerissime dicit; neque ipse  facit ut ita sit, sed tantum ita esse demonstrat. Ex hac regula illud est quod de Apostolo commemorauimus: precedit enim: Non esse resurrectionem mortuorum, quod dicebant illi quorum errorem destruere uolebat Apostolus. Porro illam sententiam precedentem, qua dicebant, non esse resurrectionem mortuorum, necessario sequitur, Neque Christus resurrexit: hoc autem quod sequitur falsum est, Christus enim resurrexit; falsum est ergo [et] quod precedit; precedit enim [autem], Non esse resurrectionem mortuorum. Est igitur resurrectio mortuorum. Quod totum breuiter ita dicitur, Si non est resurrectio mortuorum, neque Christus resurrexit: Christus autem resurrexit, est igitur resurrectio mortuorum. Hoc ergo ut, consequenti ablato, auferatur etiam necessario  quod precedit, non instituerunt homines, sed ostenderunt: et hec regula pertinet ad ueritatem connexionum, non ad ueritatem sententiarum. Sed in hoc loco de resurrectione cum ageretur, et regula connexionis uera est, et ipsa in conclusione sententia. In falsis autem sententiis, connexionis ueritas est, istomodo: Faciamus aliquem concessisse: Si animal est cochlea, uocem habet: hoc concesso, cum probatum fuerit uocem cochleam non habere, quoniam consequenti ablato, illud quod precedit aufertur, concluditur: Non esse animal cochleam. Que sententia falsa est; sed ex concesso falso, uera conclusionis connexio. ueritas itaque sententie per se ipsam ualet: ueritas autem connexionis ex eius cum quo agitur opinione uel concessione consistit. Ideo  autem, ut supra diximus, infertur uera connexione quod falsum est, ut eum cuius errorem corrigere uolumus, peniteat concessisse precedentia, quorum consequentiam uidet esse respuendam. Iam hinc intelligere facile est sicut in falsis sententiis ueras, sic in ueris sententiis falsas conclusiones esse posse. Fac enim aliquem proposuisse: Si iustus est ille, bonus est; et esse concessum; deinde assumpsisse: Non est autem iustus; quo item concesso, intulisse conclusionem: Non est igitur bonus. Que tametsi uera sint omnia, non est tamen uera regula conclusionis: non enim sicut ablato consequenti aufertur necessario quod precedit, ita etiam ablato precedenti aufertur necessario quod sequitur; quia uerum est cum dicimus: Si orator est, homo est: ex qua propositione si assumamus:  Non est autem orator: non erit consequens, cum intuleris: Non est igitur homo. Quapropter aliud est nosse regulas connexionum, aliud sententiarum ueritatem: in illis discitur quid sit consequens, quid non consequens, quid repugnans. Consequens est, Si orator est, homo est: inconsequens, Si homo est, orator est: repugnans: Si homo est, quadrupes est. Hic ergo de ipsa connexione dicatur [iudicatur]. In ueritate autem sententiarum, ipse per se sententie, non earum connexio consideranda est: sed ueris certisque sententiis cum incerte uera connexione iunguntur, etiam ipse certe fiant necesse est. Quidam autem sic se iactant, cum ueritatem connexionum didicerint, quasi sententiarum ipsa sit ueritas; et rursus quidam plerumque retinentes ueram  sententiam, male se contemnunt, quia leges conclusionis ignorant: cum melior sit qui nouit esse resurrectionem mortuorum, quam ille qui nouit consequens esse ut, si resurrectio mortuorum non est, neque Christus resurrexerit. Item scientia definiendi, diuidendi atque partiendi, quanquam etiam rebus falsis plerumque adhibeatur, ipsa tamen falsa non est, neque ab hominibus instituta, sed in rerum ratione comperta; non enim quia et fabulis suis eam pete, et opinionibus erroris sui uel falsi philosophi uel etiam heretici, hoc est falsi Christiani, adhibere consueuerunt, propterea falsum est neque in definiendo, neque in diuidendo aut partiendo aliquid complectendum esse quod ad rem ipsam non pertinet, aut aliquid quod pertinet, pretereundum. Hoc  uerum est, etiamsi ea que definiuntur aut distribuuntur uera non sint. Nam et ipsum falsum definitur, cum dicimus falsam esse significationem rei, non ita se habentis ut significatur, siue alio aliquo modo; que definitio uera est, quamuis falsum uerum esse non possit. Possumus etiam diuidere dicentes duo esse genera falsi: unum, eorum que omnino esse 50 non possunt; alterum, eorum que non sunt, quamuis esse possint. Nam qui dicit septem et tria undecim esse, id dicit quod omnino esse non potest. Qui autem dicit, calendis, uerbi gratia, Ianuariis pluisse, tametsi factum non sit, id tamen dicit quod fieri potuerit. Definitio ergo et diuisio falsorum potest esse uerissima, quamuis falsa ipsa utique uera non sint.



CAPUT CCLXuIII.  Ut nec de eloquentia se quispiam iactet que non ut intelligamus sed ut intellecta proferamus adhibetur; ex eodem libro.

Sunt etiam quedam precepta uberioris disputationis, que iam eloquentia nominatur, que nichilominus uera sunt, quamuis eis possint etiam falsa persuaderi: sed quia et uera esse possunt, non est facultas ipsa culpabilis, sed male utentium peruersitas. Nam neque hoc ab hominibus institutum est, ut caritatis expressio conciliet auditorem, aut ut facile quod intendit insinuet breuis et aperta narratio, et uarietas eius sine fastidio teneat intentos, et cetere huiusmodi obseruationes, que siue in falsis, siue in ueris causis uere sunt: tamen in quantum uel sciri uel credi  aliquid faciunt, aut ad expetendum fugiendumue animos mouent, et inuente potius quod ita se habeant quam ut ita se haberent institute. Sed hec pars cum discitur, magis ut proferamus ea que intellecta sunt, quam ut intelligamus adhibenda est. Illa uero conclusionum, et definitionum, et distributionum, plurimum intellectorem adiuuat, tantum absit error, quo uidentur sibi homines ipsam beate uite ueritatem didicisse, cum ista didicerint. Quanquam plerumque accidat, ut facilius homines res eas assequantur, propter quas assequendas ista discuntur, quam talium preceptorum nodosissimas et spinosissimas disciplinas. Tanquam si quispiam dare uolens precepta ambulandi, moneat non esse leuandum posteriorem pedem, nisi cum posuerit priorem: deinde minutatim,  quemadmodum articulorum et poplitum cardines oporteat mouere, describat: uera enim dicit, nec aliter ambulari potest, sed facilius homines hec faciendo ambulant, quam animaduertunt cum faciunt, aut intelligunt cum audiunt; qui autem ambulare non possunt, multo minus ea curant, que nec experiendo possunt attendere. Ita plerumque citius ingeniosus uidet non esse ratam conclusionem, quam precepta eius capit: tardus autem non eam uidet, sed multo minus quod de illa precipitur, magisque in his omnibus ipsa spectacula ueritatis sepe delectant, quam ex eis in disputando aut iudicando adiuuamur: nisi forte quod exercitatiora reddunt ingenia, si etiam maligniora aut inflatiora non reddant, hoc est ut aut decipere uerisimili sermone atque interrogationibus  ament, aut aliquid magnum quo se bonis atque innocentibus anteponant, se assecutos putant qui ista didicerint.



CAPUT CCLXIX. Quod numeri disciplina non sit ab hominibus instituta, sed potius indagata et inuenta, et ad Dei laudem a quo uera est, referenda sit, ex eodem libro.

Iam uero numeri disciplina, cuilibet tardissimo clarum est, quod non sit ab hominibus instituta, sed potius indagata et inuenta. Non enim sicut primam syllabam Italie, quam breuem pronuntiauerunt ueteres, uoluit uirgilius et longa facta est, ita quisquam potest efficere, cum uoluerit, ut ter terna aut non sint nouem, aut non possint efficere quadratam figuram, aut non ad ternarium numerum tripla sint, ad senarium  sescupla, ad nullum dupla, quia intelligibilis numeri semissem non habent. Siue ergo in seipsis considerentur, siue ad figurarum aut ad sonorum aliarumue motionum leges numeri adhibeantur, incommutabiles regulas habent, neque ullo modo ab hominibus institutas, sed ingeniosorum sagacitate compertas. Que tamen omnia quisquis ita dilexerit, ut iactare se inter imperitos uelit, et non potius querere unde sint uera que tantummodo uera esse persenserit, et unde quedam non solum uera, sed etiam incommutabilia, que incommutabilia esse [non] comprehenderit: ac sic ab specie corporum usque ad humanam mentem perueniens, cum et ipsam mutabilem inuenerit, quod nunc docta, nunc indocta sit constituta, tamen inter incommutabilem supra se  ueritatem et mutabilia infra se, cetera ad unius Dei laudem atque dilectionem cuncta conuertere, a quo cuncta esse cognoscit, doctus uideri potest, esse autem sapiens, nullo modo. Quamobrem uidetur mihi studiosis et ingeniosis adolescentibus, et timentibus Deum, beatamque uitam querentibus salubriter precipi, ut nullas doctrinas que preter Ecclesiam Christi exercentur, tanquam ad beatam uitam capessendam, secure sequi audeant: sed eas sobrie diligenterque diiudicent, et si quas inuenerint ab hominibus institutas uarias, propter diuersam uoluntatem instituentium, et ignotas, propter suspiciones errantium, maxime si habent etiam cum demonibus initam societatem, per quarumdam significationum  quasi quedam pacta atque conuenta, repudient penitus et detestentur; alienent etiam studium [a] superfluis et luxuriosis hominum institutis. Illa uero instituta hominum, que ad societatem conuiuentium ualent, pro ipsa uite huius necessitate non negligant: in ceteris autem doctrinis que apud gentes inueniuntur, preter historiam rerum, uel preteriti temporis uel presentis, ad sensus corporis pertinentium, quibus etiam utilium artium corporalium experimenta et coniecture annumerantur, et preter rationem disputationis et numeri, nichil utile esse arbitror: in quibus omnibus tenendum est, NE QUID NIMIS, et maxime in his que ad corporis sensus pertinentia uoluuntur temporibus et continentur locis.



CAPUT CCLXX.  Quod utiles disciplinas philosophorum huius seculi, tanquam diuitias de Aegypto exiens, Christianus auferre debeat, uelut res dominii sui in usum.

Philosophi autem qui uocantur, si qua forte uera et fidei nostre accommodata dixerunt, maxime Platonici, non solum formidanda non sunt, sed ab eis etiam, tanquam ab iniustis possessoribus, in usum nostrum uindicanda. Sicut enim Aegyptii non tantum idola habebant et onera grauia, que populus Isrel detestaretur et fugeret, sed etiam uasa atque ornamenta de auro et argento, et uestem, que ille populus exiens de Aegypto sibi potius tanquam ad usum meliorem clanculo uindicauit, non auctoritate propria, sed precepto Dei, ipsis Aegyptiis nescienter accommodantibus ea quibus non bene utebantur: sic doctrine omnes gentilium, non solum simulata et superstitiosa  figmenta grauesque sarcinas superuacanei laboris habent, que unusquisque nostrum duce Christo de societate gentilium exiens, debet abominari atque uitare, sed etiam liberales disciplinas usui ueritatis aptiores, et quedam morum precepta que utilissima continent, deque ipso uno Deo colendo nonnulla uera 51 inueniuntur apud eos, quod eorum tanquam aurum et argentum, quod non ipsi instituerunt, sed de quibusdam quasi metallis diuine prouidentie, que ubique infusa est eruerunt, et quo peruerse atque iniuriose ad obsequia demonum abutuntur, cum ab eorum misera societate sese animo separat, debet ab eis auferre Christianus ad usum iustum predicandi Euangelii. uestem quoque illorum, id est hominum quidem instituta, sed tamen accommodata  humane societati, qua in hac uita carere non possumus, accipere atque habere licuerit [licebit] in usum conuertenda Christianum. Nam quid aliud fecerunt multi boni fideles nostri? Nonne aspicimus quanto auro, et argento, et ueste suffarcinatus exierit de Aegypto Cyprianus, doctor suauissimus et martyr beatissimus? Quanto Lactantius? Quanto uictorinus, Optatius, Hilarius? ut de uiuis taceam, quanto innumerabiles Greci? Quod prior ipse fidelissimus Dei famulus Moyses fecerat, de quo scriptum est, quod eruditus fuerit omni sapientia Aegyptiorum. Quibus omnibus uiris superstitiosa gentilium consuetudo, et maxime illis temporibus cum Christi decutiens iugum, Christianos persequebatur, disciplinas quas  utiles habebat nunquam commodaret, si eas in usum colendi unius Dei, quo uanus idolorum cultus scinderetur, conuersum iri suspicarentur: sed dederunt aurum, et argentum, et uestem suam exeunti de Aegypto populo Dei, nescientes quemadmodum illa que dabant in Christi obsequium redderentur. Illud enim in Exodo factum sine dubio figuratum est, ut hoc presignaret quod sine preiudicio alterius, aut paris, aut melioris intelligentie dixerim. Sed hoc modo instructus diuinarum Scripturarum studiosus, cum ad eas perscrutandas accedere ceperit, illud apostolicum cogitare non cesset: Scientia inflat, caritas edificat. Ita enim sentiet, quamuis de Aegypto diues exeat, tamen nisi Pascha egerit, saluum se esse non posse. Pascha autem nostrum immolatus  est Christus; nichilque magis immolatio Christi nos docet, quam illud quod ipse clamat tanquam ad eos quos in Aegypto sub Pharaone uidet laborare: uenite ad me, qui laboratis et onerati estis, et ego uos reficiam. Tollite iugum meum super uos, et discite a me quoniam mitis sum, et humilis conde, et inuenietis requiem animabus uestris: iugum enim meum lene [suaue] est, et sarcina mea leuis est. Quibus nisi mitibus et humilibus corde, quos non inflat scientia sed caritas edificat? Meminerint ergo eorum qui Pascha illo tempore per umbrarum imaginaria celebrabant, cum signari postes sanguine agni iuberentur, hyssopo fuisse signatos: herba hec humilis et mitis est, et nichil fortius et penetrabilius eius radicibus, ut in caritate radicati  et fundati, possemus comprehendere cum omnibus sanctis, que sit latitudo, et longitudo, et altitudo, et profundum, id est crucem Domini. Est etiam in hyssopo uis purgatoria, ne, inflante scientia, de diuitiis ab Aegypto ablatis superbe aliquid pulmo tumidus anhelet: Asperges me, inquit, hyssopo et mundabor, lauabis me, et super niuem dealbabor. Auditui meo dabis exsultationem et letitiam. Deinde consequenter annectit, ut ostendat purgationem a superbia significari hyssopo: Exsultabunt ossa humiliata. Quanto autem minor est auri, argenti uestisque copia, quam de Aegypto secum ille populus abstulit, in comparatione diuitiarum quas postea Hierosolyme consecutus est, que maxime [in] Salomone rege ostenduntur. Tanta fit cuncta scientia, que quidem est  utilis collecta de libris gentium, si diuinarum Scripturarum scientie comparetur. Nam quidquid homo extra didicerit, si noxium est, ibi damnatur; si utile est, ibi inuenitur; et cum ibi quisque inuenerit omnia que utiliter alibi didicerit [didicit], multo abundantius ibi inuenietur ea que nusquam omnino alibi, sed in illarum tantummodo Scripturarum mirabili altitudine et mirabili humilitate discuntur. Hac igitur instructione preditum cum signa incognita lectorem non impedierint, mitem et humilem corde, subiugatum leniter Christo et oneratum sarcina leui, fundatum et radicatum, et edificatum in caritate, quem scientia inflare non possit, accedat ad ambigua signa in Scripturis consideranda et discutienda.



CAPUT CCLXXI. De signis autem ambiguis et distinctionibus, exempli gratia, ponit qualiter distinguatur: In principio erat uerbum, et illud Apostoli, Quid eligam ignoro; ex libro III de Doctrina Christiana.

Qui eo loco animi est ut per nos instrui ualeat, sciat ambiguitatem Scripture aut in uerbis propriis esse, aut in translatis: que genera in secundo libro demonstrauimus. Sed cum uerba propria faciunt ambiguam scripturam, primo uidendum est ne male distinxerimus aut pronuntiauerimus. Cum ergo adhibita intentio incertum esse peruiderit quomodo distinguendum aut quomodo pronuntiandum sit, consulat regulam fidei quam de Scripturarum planioribus locis et Ecclesie auctoritate percepit: de qua  satis egimus, cum de rebus in libro primo loqueremur. Quod si ambe uel etiam omnes, si plures fuerint partes ambiguitatis, secundum fidem sonuerint, textus ipse sermonis, a precedentibus et consequentibus partibus que ambiguitatem illam in medio posuerunt, restat consulendus ut uideamus, cuinam sententie, de pluribus que se ostendunt, ferat suffragium, eamque sibi contexi patiatur. Iam nunc exempla considera. Illa heretica distinctio: In principio erat uerbum, et uerbum erat apud Deum, et Deus erat, ut alius sit sensus: uerbum hoc erat in principio apud Deum, non uult Deum uerbum confiteri. Sed hoc regula fidei refellendum est, qua nobis de Trinitatis equalitate prescribitur, ut dicamus, Et Deus erat uerbum; deinde subiungamus: Hocerat  in principio apud Deum. Illa uero distinctionis ambiguitas neutra parte resistit fidei, et ideo textu ipso sermonis diiudicanda est, ubi ait Apostolus: Et quid eligam ignoro, compellor autem ex duobus: concupiscentiam habens dissolui et esse cum Christo, multo enim magis optimum manere in carne, necessarium propter uos: incertum est enim utrum ex duobus, concupiscentiam habens, an, compellor autem ex duobus, ut illud adiungatur, Concupiscentiam habens dissolui et esse cum Christo: sed quoniam sequitur, Multo enim magis optimum, apparet eum eius optimi dicere se habere concupiscentiam, ut cum ex duobus compellatur, alterius tamen habeat concupiscentiam, alterius necessitatem: concupiscentiam scilicet esse cum Christo, necessitatem,  manere in carne, Que ambiguitas uno consequenti uerbo diiudicatur quod positum est, Enim; quam particulam qui abstulerunt interpretes, illa potius sententia ducti sunt, ut non solum compelli ex duobus, sed etiam duorum habere concupiscentiam uideretur. Sic ergo distinguendum est: Et quid eligam ignoro, compellor autem ex duobus: quam distinctionem sequitur, concupiscentiam habens dissolui et esse cum Christo: et tanquam quareretur quare huius rei potius habeat concupiscentiam: multo enim magis optimum, inquit. Cur ergo e duobus compellitur? quia est manendi necessitas quam ita subiecit: Manere in carne necessarium propter uos. Ubi autem neque 52 prescripto fidei, neque ipsius  sermonis textu ambiguitas explicari potest, nichil obest, secundum quamlibet earum que ostenduntur sententiam distinguere, ueluti est illa ad Corinthios: Has ergo promissiones habentes, karissimi, mundemus nos ab omni coinquinatione carnis et spiritus, perficientes sanctificationem in timore Dei: capite nos: nemini nocuimus. Dubium quippe est, utrum mundemus nos ab omni inquinatione carnis et spiritus, secundum illam sententiam, ut sit sancta et corpore et spiritu; an mundemus nos ab omni coinquinatione carnis, ut alius sit sensus, et spiritus perficientes sanctificationem, in timore Dei capite nos. Tales igitur distinctionum ambiguitates in potestate legentis sunt.



CAPUT CCLXXII.  De ambiguis pronuntiationibus ponit exempli causa quomodo pronuntiandum sit: Quis accusabit aduersus electos Dei? ex eodem libro.

Quecunque autem de ambiguis distinctionibus diximus, eadem obseruanda sunt et in ambiguis pronuntiationibus: nam et ipse, nisi lectoris nimia uitientur incuria, aut regulis fidei corriguntur, aut precedentis uel consequentis connexione sermonis, aut si neutrum horum adhibetur ad correctionem, nichilominus dubie remanebunt, ut quolibet modo lector pronuntiauerit, non sit in culpa: nisi enim fides reuocet qua credimus Dominum non accusaturum aduersus electos suos, et Christum non condemnaturum electos suos, potest illud sic pronuntiari: Quis accusabit aduersus electos Dei? ut hanc interrogationem  quasi responsio consequatur: Deus qui iustificat; et iterum interrogetur: Quis est qui condemnet? et respondeatur: Christus iehsu qui mortuus est. Quod credere quia dementissimum est, ita pronuntiabitur, ut precedat percunctatio, sequatur interrogatio. Inter percunctationem autem et interrogationem hoc ueteres interesse dixerunt, quod ad percunctationem multa responderi possunt, ad interrogationem uero aut non, aut etiam. Pronuntiabitur ergo ita, ut, post percunctationem qua dicimus: Quis accusabit aduersus electos Dei? illud quod sequitur sono interrogantis enuntietur: Deus qui iustificat? ut tacite respondeatur, Non: et item percunctemur: Quis est qui condemnat? rursusque interrogemus: Christus iehsu qui mortuus est, magis  autem qui resurrexit, qui est in dextera Dei, qui et interpellat pro nobis? ut ubique tacite respondeatur, Non. At uero illo in loco ubi ait: Quid ergo dicemus? quia agentes que non sectabantur iustitiam apprehenderint iustitiam, nisi post percunctationem qua dictum est: Quid ergo dicemus? responsio subiiciatur: Quia gentes, que non sectabantur iustitiam, apprehenderunt iustitiam, textus consequens non coherebit. Qualibet autem uoce pronuntietur illud quod Nathanel dixit: A Nazareth potest aliquid boni esse, siue affirmantis, ut illud solum ad interrogationem pertineat, quod ait, A Nazareth? siue totum cum dubitatione interrogantis, non uideo quomodo discernatur: uterque autem sensus fidem non impedit.  Est etiam ambiguitas in sono dubio syllabarum, et hec utique ad pronuntiationem pertinens: nam quod scriptum est, non est absconditum a te os meum, quod fecisti in abscondito, non elucet legenti utrum correpta os littera pronuntiet, an producta. Si enim corripiat, ab eo quod sunt ossa, si autem producat, ab eo quod sunt ora intelligitur numerus singularis. Sed talia lingue precedentis inspectione iudicantur. Nam in Greco non sed positum est. Unde plerumque loquendi consuetudo uulgaris utilior est significandis rebus, quam integritas litterata. Mallem quippe cum barbarismo dici: Non est absconditum a te ossum meum, quam ut ideo esset minus apertum, quia magis Latinum est. Sed aliquando dubius syllabe sonus, etiam uicino uerbo ad eamdem sententiam  pertinente diiudicatur; sicuti est illud Apostoli: Que predico uobis sicut predixi, quoniam qui talia agunt regnum Dei non possidebunt. Si tantummodo dixisset, que predico uobis, neque subiunxisset, sicut predixi, non nisi ad codicem precedentis lingue recurrendum esset, ut cognosceremus, utrum in eo quod dixit, predico, producenda an corripienda esset syllaba media: nunc autem manifestum est producendam esse, non enim ait sicut predicaui, sed, sicut predixi. Non solum autem iste, sed etiam ille ambiguitates que non ad distinctionem uel ad pronuntiationem pertinent, similiter considerande sunt: qualis illa est ad Thessalonicenses: Propterea consolati sumus fratres in uobis. Dubium [est] enim utrum, o fratres, an, hos  fratres. Neutrum autem horum est contra fidem, sed Greca lingua hos casus pares non habet, et ideo illa inspecta renuntiatur uocatiuus, id est, o fratres. Quod si uoluisset interpres dicere: Propterea consolationem habuimus, fratres, in uobis, minus seruitum esset uerbis, sed minus de sententia dubitaretur, aut certe si adderetur, nostri, nemo enim fere ambigeret uocatiuum casum esse, cum audiret: Propterea consolati sumus fratres nostri in uobis; sed iam hoc periculosius permittitur. Ita factum est in illa ad Corinthios, cum ait Apostolus: Quotidie morior per uestram gloriam, fratres, quam habeo in Christo Iesu. Ait enim quidam interpres: Quotidie morior, per uestram iuro gloriam; quia in Greco uox iurantis manifesta est, sine ambiguo sono.  Rarissime igitur et difficillime inueniri potest ambiguitas in propriis uerbis, quantum ad libros diuinarum Scripturarum spectat, quam non aut circumstantia ipsa sermonis qua cognoscitur scriptorum intentio, aut interpretum collatio, aut precedentis lingue soluat inspectio.



CAPUT CCLXXIII. De ambiguitatibus uerborum translatorum, in quibus cauendum premonet ne figurata locutio ad litteram accipiatur; ex eodem libro.

Sed uerborum translatorum ambiguitates, de quibus deinceps loquendum est, non mediocrem curam industriamque desiderant: nam in principio cauendum est ne figuratam locutionem ad litteram accipias,  et ad hoc enim pertinet quod ait Apostolus: Littera occidit, spiritus autem uiuificat. Cum enim figurate dictum sic accipitur tanquam proprie dictum sit carnaliter sapitur. Neque ulla mors anime congruentius appellatur, quam cum id etiam quod in ea bestiis antecellit, hoc est intelligentia, carni subiicitur, sequendo litteram. Qui enim sequitur litteram, translata uerba sicut propria tenet, neque illud quod proprio uerbo significatur, refert ad aliam significationem: sed si sabbatum audierit, uerbi gratia, non intelligit nisi unum diem de septem qui continuo uolumine repetuntur. Et cum audierit sacrificium, non excedit cogitatione illud quod fieri de uictimis pecorum terrenisque fructibus solet. Ea demum est miserabilis anime seruitus, signa pro rebus accipere,  et supra creaturam corpoream oculum mentis ad hauriendum eternum lumen leuare non posse: que tamen seruitus in Iudeo populo longe a ceterarum gentium more distabat, quandoquidem rebus temporalibus ita subiugati erant, ut unus 53 eis in omnibus commendaretur Deus; et quanquam signa rerum spiritalium pro ipsis rebus obseruarent, nescientes quo referuntur, id tamen insitum habebant, quod tali seruitute uni omnium quem non uidebant placerent Deo, quam custodiam, tanquam sub pedagogo paruulorum fuisse, scribit Apostolus. Et ideo qui talibus signis pertinaciter inheserunt, contemnentem ista Dominum, cum iam tempus reuelationis eorum uenisset, ferre non potuerunt; atque inde calumnias quod sabbato curaret moliti sunt principes  eorum, populusque, signis illis tanquam rebus astrictus, non credebat Deum esse uel a Deo uenisse qui ea sicut Iudeis obseruabantur nollet attendere. Sed qui crediderunt, ex quibus facta est prima Ecclesia Hierosolymitana, satis ostenderunt, quanta utilitas fuerit eo modo sub pedagogo custodiri, ut signa que temporaliter imposita erant, seruientibus ad unius Dei cultum, qui fecit celum et terram, opinionem obseruantium religarent.



CAPUT CCLXXIu. Hunc modum prefigit inueniende locutionis propriane an figurata sit, ut quidquid in Scripturis seuum aut quasi flagitiosum ex persona Dei uel sanctorum imperitis uidetur, sine dubio figuratum intelligatur; ex eodem libro.

Demonstrandus est igitur prius modus inueniende  locutionis propriane an figurata sit: et iste omnino modus est, ut quidquid in sermone diuino, neque ad morum honestatem, neque ad fidei ueritatem proprie referri potest, figuratum esse cognoscas. Morum honestas, ad diligendum Deum et proximum, fidei ueritas ad cognoscendum Deum et proximum pertinet: spes autem sua cuique est in conscientia propria, quemadmodum se sentit ad dilectionem Dei et proximi cognitionemque proficere. De quibus omnibus primo libro dictum est. Sed quoniam procliue est humanum genus non ex momentis ipsius libidinis, sed potius sue consuetudinis estimare peccata, fit plerumque, ut quisque hominum ea tantum culpanda arbitretur, que sue religionis et temporis homines  uituperare atque damnare consueuerunt; et ea tantum probanda atque laudanda que consuetudo eorum cum quibus uiuit admittit: eoque contingit, ut si quid Scriptura uel preceperit quod abhorret a consuetudine audientium, uel quod non abhorret culpauerit, si animum eorum iam uerbi iunxit auctoritas, figuratam locutionem putent. Non autem precipit Scriptura nisi caritatem, nec culpat nisi cupiditatem, et eo modo informat mores hominum. Item si animum preoccupauit alicuius erroris opinio, quidquid aliter asseruerit Scriptura, figuratum homines arbitrantur; non autem asserit nisi catholicam fidem, rebus preteritis, et futuris, et presentibus: Preteritorum narratio est, futurorum prenuntiatio, presentium demonstratio. Sed omnia hec ad eamdem caritatem nutriendam atque roborandam, et cupiditatem  uincendam atque exstinguendam ualent: caritatem uoco motum animi ad fruendum Deo propter ipsum, et se proximo propter atque Deum; cupiditatem autem, motum animi ad fruendum se et proximo, et quolibet corpore, non propter Deum. Quod [autem] agit indomita cupiditas ad corrumpendum animum et corpus suum, flagitium uocatur; quod autem agit ut alteri noceat, facinus dicitur, et hec sunt duo genera omnium peccatorum, sed flagitia priora sunt. Que cum exinaniuerint animum, et ad quamdam egestatem perduxerint, in facinora transilitur [prosilitur], quo remoueantur impedimento flagitiorum, aut adiumenta querantur. Item quod agit caritas quo sibi prosit, utilitas est, quod autem agit ut prosit proximo, beneficentia nominatur:  et hic precedit utilitas, quia nemo potest ex eo quod non habet prodesse alteri. Quanto autem magis regnum cupiditatis destruitur, tanto caritatis augetur. Quidquid ergo asperum et quasi seuum facto dictuque in sanctis Scripturis legitur ex persona Dei uel sanctorum eius, ad cupiditatis regnum destruendum ualet. Quod si perspicue sonat, non est ad aliud referendum quasi figurate dictum sit, sicuti est illud Apostoli: Thesaurizas tibi iram in die ire et reuelationis iusti iudicii Dei, qui reddet unicuique secundum opera sua: his quidem qui secundum sustinentiam boni operis, gloriam, et honorem, et incorruptionem querunt, uitam eternam: his autem qui ex contentione sunt, et diffidunt ueritati, credunt autem iniquitati, ira, et indignatio. Tribulatio et  angustia in omnem animam hominis operantis malum, Iudei primum et Greci. Sed hoc ad eos, cum quibus euertitur ipsa cupiditas qui eam uincere uoluerunt. Cum autem in homine cui dominabuntur regna cupiditatis subuertuntur, illa est aperta locutio: Qui autem Iesu Christi sunt, carnem [suam] crucifixerunt cum passionibus [uitiis] et concupiscentiis; nisi quia et hic quedam uerba translata tractantur, sicuti est, ira Dei, et, crucifixerunt: sed non tam multa sunt, uel ita posita ut obtegant sensum et allegoriam uel enigma faciant, quam proprie figuratam locutionem uoco. Quod autem Hieremie dicitur: Ecce constitui te hodie super gentes et regna, ut euellas, et destruas, et disperdas, et dissipes; non  dubium quin figurata locutio tota sit ad eum finem referenda quem diximus. Que autem quasi flagitiosa imperitis uidentur, siue tantum dicta, siue etiam facta sunt, uel ex Dei persona, uel ex hominum quorum nobis sanctitas commendatur, tota figurata sunt, quorum ad caritatis pastum enucleanda secreta sunt. Quisquis autem rebus pretereuntibus restrictius utitur quam sese habent mores eorum cum quibus uiuit, aut temperans aut superstitiosus est. Quisquis uero sic eis utitur, ut metas consuetudinis bonorum inter quos uersatur, excedat, aut aliquid significat, aut flagitiosus est. In omnibus enim talibus non usus rerum, sed libido [utentis] in culpa est. Neque ullo modo quisquam sobrius crediderit Domini pedes ita unguento pretioso a muliere perfusos, ut luxuriosorum  et nequam hominum solent, quorum talia conuiuia detestamur: odor enim bonus fama bona est, quam quisque bone uite operibus habuerit, dum uestigia Christi sequitur, quasi pedes eius pretiosissimo odore perfundit. Ita quod in aliis personis plerumque flagitium est, in diuina uel prophetica persona, magne cuiusdam rei signum est. Alia est quippe in perditis moribus, alia in Osee prophete uaticinatione coniunctio meretricis: nec si flagitiose in conuiuiis temulentorum et lasciuorum nudantur corpora, propterea in balneo nudum esse flagitium est.



CAPUT CCLXXu. De sententia generalis iustitie: Quod tibi fieri non uis alii ne feceris, que ad gemine dilectionis relata mandatum, omnia flagitia facinoraque depellit.

 uarietate innumerabilium consuetudinum commoti, quidam dormientes, ut ita dicam, qui neque alto somno stultitie sopiebantur, nec in sapientie lucem poterant euigilare, putauerunt nullam esse iustitiam per seipsam, sed unicuique genti consuetudinem suam iustam uideri. [Que cum sit diuersa omnibus gentibus, debeat autem incommutabilis manere iustitia, fieri manifestum nullam usquam esse iustitiam]. Non intellexerunt, ne multa commemorem, quod tibi fieri non uis, alii ne feceris, nullo modo posse ulla eorum Gentili diuersitate uariari. Que sententia cum refertur ad dilectionem Dei, omnia flagitia moriuntur; cum ad proximi, 54 omnia facinora. Nemo enim uult corrumpi habitaculum  suum, non ergo debet corrumpere habitaculum Dei, seipsum scilicet; et nemo uult sibi a quoquam noceri, nec ipse igitur cuiquam nocnerit: sic euersa tyrannide cupiditatis, caritas regnat, iustissimis legibus dilectionis Dei, propter Deum, sui et proximi, propter Deum.



CAPUT CCLXXuI. Item de figuratis locutionibus non intellectis, tandiu uersandis, quandiu ad regnum caritatis interpretatio perducatur.

Seruabitur ergo in locutionibus figuratis regula huiusmodi, ut tandiu uersetur diligenti consideratione quod legitur, donec ad regnum caritatis interpretatio perducatur: si autem hoc iam proprie sonat, nulla putetur figurata locutio. Si preceptiua  locutio est, aut flagitium aut facinus uetans, aut utilitatem aut beneficentiam iubens, non est figurata; si autem flagitium aut facinus uidetur iubere, aut utilitatem et beneficentiam uetare, figurata est. Nisi manducaueritis, inquit, carnem Filii hominis, et sanguinem biberitis, non habebitis uitam in uobis. Facinus uel flagitium uidetur iubere: figura ergo est, precipiens passionem [passioni] Domini esse communicandum, et suauiter atque utiliter recondendum in memoria quod pro nobis caro ei crucifixa et uulnerata sit. Ait Scriptura: Si esurierit inimicus tuus, ciba illum; si sitit, potum da illi: hic nullo dubitante beneficentiam precipit; sed quod sequitur: Hoc enim faciens, carbones ignis congeres super caput eius, maleuolentie facinus putes iuberi.  Ne igitur dubitaueris figurate dictum, et cum possit dupliciter interpretari, uno modo ad nocendum, altero ad prestandum, ad beneficentiam te potius caritas reuocet, ut intelligas carbones ignis esse urentes penitentie gemitus, quibus superbia sanatur eius qui dolet se inimicum fuisse hominis a quo eius miserie subuenitur. Item cum ait Dominus: Qui amat animam suam, perdet eam; non utilitatem uetare putandus est, qua debet quisque conseruare animam suam, sed figurate dictum, perdet animam, id est perimat atque amittat usum eius quem nunc habet, peruersum scilicet atque preposterum, quo inclinatur temporalibus, ut eterna non querat. Scriptum est: Da misericordi, et ne suscipias peccatorem; posterior pars huius sententie uidetur uetare  beneficentiam; ait enim: Ne suscipias peccatorem; intelligas ergo peccatorem figurate positum pro peccato, ut peccatum eius non suscipias.



CAPUT CCLXXuII. Quod scire debeamus in obseruationibus intelligendarum Scripturarum alia communiter precipi, alia singulis quibusque generibus personarum, ut est illud: Trade filiam, et similia; ex eodem libro.

Sepe autem accidit ut quisquis in meliore gradu spiritalis uite uel est, uel esse se putat, figurate dicta esse arbitretur que inferioribus gradibus precipiuntur, ut, uerbi gratia, si celibem amplexus est uitam, et se castrauit propter regnum celorum, quidquid de uxore diligenda et regenda sancti libri precipiunt, non proprie, sed translate accipi oportere contendat: et quisquis statuit seruare innuptam uirginem  suam, tanquam figuratam locutionem, sententiam conetur interpretari qua dictum est: Trade filiam, et grande opus perfeceris. Erit igitur etiam hoc in obseruationibus intelligendarum Scripturarum, ut sciamus alia omnibus communiter precipi, alia singulis quibusque generibus personarum: ut non solum ad uniuersum statum ualetudinis, sed etiam ad suam cuiusque membri propriam infirmitatem medicina perueniat. In suo quippe genere curandum est quod ad melius genus non potest erigi.



CAPUT CCLXXuIII. Quod una eademque res per similitudinem et in bonam partem possit accipi et in malam; ex libro eodem.

Sed quoniam multis modis res similes apparent,  non putemus esse prescriptum ut, quod in aliquo loco res aliqua per similitudinem significauerit, hoc eam semper significare credamus: nam et in uituperatione posuit fermentum Dominus, cum diceret: Cauete a fermento Phariseorum; et in laude cum diceret: Simile est regnum celorum mulieri que abscondit fermentum in tribus mensuris farine, donec totum fermentaretur. Huius igitur uarietatis obseruatio duas habet formas: sic enim aliud atque aliud res queque significant, ut aut contraria, aut tantummodo diuersa significent: contraria scilicet, cum alias in bono, alias in malo res eadem per similitudinem ponitur, sicut hoc est quod de fermento supra diximus. Tale est etiam quod leo significat Christum ubi dicitur: uicit leo de tribu Iuda; significat  diabolum, ubi scriptum est: Aduersarius uester diabolus, tanquam leo rugiens circuit, querens quem deuoret. Ita serpens in bono est: Estote astuti ut serpentes; in malo autem: Serpens Euam seduxit in astutia sua. In bono panis: Ego sum panis uiuus, qui de celo descendi; in malo [autem] panis: Panes occultos libenter edite. Sic et alia plurima, et hec quidem que commemoraui minime dubiam significationem gerunt, quia exempli gratia commemorari non nisi manifesta debuerunt. Sunt autem que incertum sit in quam partem accipi debeant, sicut: Calix in manu Domini uini meri plenus est mixto. Incertum est enim utrum iram Dei significet, non usque ad nouissimam penam, id est usque ad fecem, an potius gratiam Scripturarum a Iudeis ad gentes  transeuntem, quia inclinauit ex hoc in hoc, remanentibus apud Iudeos obseruationibus quas carnaliter sapiunt, quia fex eius non est exinanita.



CAPUT CCLXXIX. De rebus que non in contraria, sed tantum in diuersa significatione ponuntur, ex eodem libro III.

Cum uero res eadem non in contraria, sed tantum in diuersa significatione ponitur, illud est in exemplum quod aquam et populum significat, sicut in Apocalypsi legimus, et Spiritum sanctum, unde est illud: Flumina aque uiue fiuent de uentre eius: et si quid aliud atque aliud pro locis in quibus ponitur aqua significare intelligitur: sic et alie res, non singule, sed unaqueque earum, non solum duo aliqua  diuersa, sed etiam nonnunquam multa significat, pro loco sententie, sicut posita reperitur. Ubi autem apertius ponuntur, ibi discendum est, quomodo locis intelligantur obscuris. Neque enim melius potest intelligi quod dictum est Deo: Apprehende arma et scutum, et exsurge in adiutorium mihi, quam ex loco illo ubi legitur: Domine, ut scuto bone uoluntatis tue coronasti nos. Nec tamen ita ut iam ubicunque scutum pro aliquo munimento positum legerimus, non accipiamus nisi bonam uoluntatem Dei. Dictum est enim, Et scutum fidei, in quo possitis, inquit, omnes sagittas maligni ignitas exstinguere. Nec rursus ideo debemus in armis huiuscemodi spiritalibus scuto tantummodo fidem tribuere, cum alio loco  etiam lorica dicta sit fidei: Induti, inquit, loricam fidei et caritatis. Quando autem ex eisdem Scripture uerbis, non 55 unum aliquid, sed duo uel plura sentiuntur, etiam si latet quid senserit ille qui scripsit, nichil periclitandum est, si quodlibet eorum congruere ueritati ex aliis locis sanctarum Scripturarum doceri potest. Id tamen eo conante qui diuina scrutatur eloquia, ut ad uoluntatem perueniatur auctoris per quem Scripturam illam sanctus operatus est Spiritus: siue hoc assequatur, siue aliam sententiam de illis uerbis que fidei recte non refragatur, exculpat, testimonium habens a quocunque alio loco diuinorum eloquiorum. Ille quippe auctor, in eisdem uerbis que intelligere uolumus, et ipsam sententiam forsitan uidit, et certe Dei Spiritus, qui per eum operatus est, et etiam  ipsam occursuram lectori uel auditori sine dubitatione preuidit, imo ut occurreret, quia et ipsa est ueritate subnixa, prouidit. Nam quid in diuinis eloquiis largius et uberius potuit diuinitus prouideri, quam ut eadem uerba pluribus intelligantur modis, quos alia non minus diuina contestantia faciant approbari? Ubi autem talis sensus eruitur cuius incertum certis sanctarum Scripturarum testimoniis non possit aperiri, restat ut ratione reddita manifestius appareat, etiamsi ille cuius uerba intelligere querimus, eum forte non sensit. Sed hec consuetudo periculosa est; per Scripturas enim diuinas multo tutius ambulatur, quas uerbis translatis opacatas cum scrutari uolumus, aut hoc inde exeat quod non habeat controuersiam, aut si habet, ex eadem Scriptura ubicunque  inuentis atque adhibitis testibus terminetur.



CAPUT CCLXXX. De modis locutionum, quorum cognitionem necessariam dicit Scripturarum obscuritatibus dissoluendis, ex eodem libro.

Sciant autem litterati, modis omnibus locutionis, quos grammatici Greco nomine uocant, auctores nostros usos fuisse multiplicius atque copiosius quam possunt existimare uel credere qui nesciunt eos et in aliis ista didicerunt. Quos tamen tropos qui nouerunt, agnoscunt litteris sanctis eorumque scientia ad eas intelligendas aliquantum adiuuantur. Sed hic eos ignaris tradere non decet, ne artem grammaticam docere uideamur: extra sane ut discantur admoneo, quamuis iam superius id admonuerim,  id est in secundo libro ubi de linguarum necessaria cognitione disserui; nam littere a quibus ipsa grammatica nomen accepit  signa utique sunt sonorum, ad articulatam uocem qua loquimur pertinentium. Istorum autem troporum non solum exempla, sicut omnium, sed quorumdam etiam nomina in diuinis libris leguntur, sicut , , . Quamuis pene omnes hi tropi qui liberali dicuntur arte cognosci, etiam in eorum reperiantur loquelis qui nullos grammaticos audierunt, et eo quo uulgus utitur sermone contenti sunt. Quis enim non dicit sic floreas? quorum [qui] tropus uocatur. Quis non dicit piscinam, etiam que non habet pisces,  nec facta est propter pisces, et tamen a piscibus nomen accepit? qui tropus , dicitur. Longum est isto modo ceteros persequi, nam usque ad illos peruenit uulgi locutio. Qui propterea mirabiliores sunt, quia contra quam dicitur significant; sicuti est que appellatur uel Sed ironia pronuntiatione indicat quid uelit intelligi, ut cum dicimus homini mala facienti: Res bonas facis. Antiphrasis uero [ut] contraria significet, non uoce pronuntiantis efficitur, sed aut uerba sua habet quorum origo econtrario est, sicut appellatur lucus quod minime luceat, aut consueuit aliquid ita dici, quamuis dicatur etiam non econtrario, uelut cum querimus accipere etiam quod ibi non est, et respondetur nobis, abundat: aut adiunctis uerbis facimus ut a contrario  intelligatur quod loquimur; uelut si dicamus: Caue illum quia bonus homo est. Et quis talia non dicit indoctus, nec omnino sciens qui sint uel quid uocentur hi tropi? quorum cognitio propterea Scripturarum ambiguitatibus dissoluendis est necessaria, [quia] cum sensus ad proprietatem uerborum si accipiatur absurdus est, querendum est utique, ne forte illo uel illo tropo dictum sit, quod non intelligimus, et sic pleraque inuenta sunt que latebant.



CAPUT CCLXXXI. De septem Tyconii regulis, quibus ad intelligendas Scripturas studiosos dicit plurimum adiuuari; ex libro III de Doctrina Christiana.

Prima de Domino et eius corpore est, in qua scientes aliquando capitis et corporis, id est Christi et Ecclesie unam personam nobis intimari , non hesitemus quando a capite ad corpus, uel a corpore transitur ad caput, et tamen non receditur ab una eademque persona. Una enim persona loquitur, dicens: Sicut sponso imposuit mihi mitram, et sicut sponsam ornauit me ornamento; et tamen quid horum duorum capiti, quid corpori, id est quid Christo, quid Ecclesie conueniat utique intelligendum est. Secunda est de Domini corpore bipartito, quod quidem non ita debuit appellari; non enim reuera Domini corpus est quod cum illo non erit in eternum, sed dicendum fuit de Domini corpore uero atque permixto, aut uero atque simulato, uel quidquid aliud; quia  non solum in eternum, uerum etiam nunc hypocrite non cum illo esse dicendi sunt, quamuis in eius esse uideantur Ecclesia. Unde poterat ista regula et sic appellari, ut diceretur, de permixta Ecclesia. Que regula lectorem uigilantem requirit, quando Scriptura cum ad alios iam loquatur, tanquam ad eos ipsos ad quos loquebatur uidetur loqui, uel de ipsis, cum de aliis iam loquatur; tanquam unum sit utrorumque corpus, propter temporariam commixtionem et communionem sacramentorum. Ad hoc pertinet in Canticis canticorum: Fusca sum et speciosa ut tabernacula Cedar; et, Speciosa sum, inquit, ut pelles Salomonis. Non enim ait, Fusca fui ut tabernacula Cedar, et speciosa sum ut pelles Salomanis; sed utrumque  se esse dixit, propter temporalem unitatem, intra una retia piscium bonorum et malorum; tabernacula enim Cedar ad Ismelem pertinent, qui non erit heres cum filiolibere. Itaque, cum de bona parte dicat Deus: Ducam cecos in uiam quam non nouerunt, et semitas quas non nouerunt calcabunt, et faciam illis tenebras ad [in] lucem, et praua in directum; hec uerba, faciam et non derelinquam eos, mox de alia parte que male permixta est dicit: Ipsi autem conuersi sunt retro, quamuis alii iam significentur his uerbis. Sed quoniam nunc in uno sunt, tanquam de ipsis loquitur de quibus loquebatur; non tamen semper in uno erunt: ipse est quippe ille seruus commemoratus in Euangelio, cuius Dominus cum uenerit diuidet eum, et partem eius cum hypocritis ponet. Tertia regula est  de promissis et lege, que alio modo dici potest de spiritu et littera, sicut eam nos appellauimus, cum de hac re librum scriberemus. Potest etiam sic dici: De gratia et mandato. Hec autem magis mihi uidetur magna questio quam regula, que soluendis questionibus adhibenda est, quam non intelligentes Pelagiani, uel condiderunt suam heresim, uel hauserunt [auxerunt]. Laborauit in ea disserenda Tychonius bene, sed non plene. Disputans enim 56 de fide et operibus, opera nobis [dixit] a Deo dari merito fidei, ipsam uero fidem sic esse a nobis, ut nobis non sit a Deo; nec attendit Apostolum dicentem: Pax fratribus, et caritas cum fide a Deo Patre et Domino nostro Iesu Christo: sed non erat expertus hanc heresim que pro [nostro] tempore  exorta, multum nos, ut gratiam Dei que per Dominum nostrum Iesum Christum est aduersus eum defenderemus, exercuit, et secundum id quod ait Apostolus: Oportet hereses esse, ut probati manifeste fiant in uobis, multo uigilantiores diligentioresque reddidit, ut aduerteremus in Scripturis sanctis quod istum Tychonium minus attentum minusque sine hoste sollicitum fugit, etiam ipsam scilicet fidem donum esse illius qui eius mensuram unicuique partitur. Ex qua sententia quibusdam dictum est: uobis donatum est pro Christo, non solum ut credatis in eum, uerum etiam ut patiamini pro eo. Unde quis dubitet utrumque esse Dei donum, qui fideliter atque intelligenter audit utrumque donatum? Plura sunt et alia testimonia quibus id ostenditur, sed hoc nunc non  agimus, alibi autem atque alibi sepissime ista egimus. Quarta Tyconii regula est de Specie et Genere: sic enim eam uocat, uolens intelligi speciem partem, genus autem totum, cuius ea pars est quam nuncupat speciem, sicut unaqueque ciuitas pars est utique uniuersitatis gentium: hanc ille uocat speciem, genus autem omnes gentes: neque hic ea discernendi subtilitas adhibenda est que a dialecticis traditur, qui inter partem et speciem quid intersit acutissime disputant. Eadem ratio est si, non de unaquaque ciuitate, sed de unaquaque prouincia, uel gente, uel regione, tale aliquid in diuinis reperiatur eloquiis. Non solum enim, uerbi gratia, de Ierusalem uel de aliqua gentium ciuitate, siue Tyro, siue  Babylonia, siue alia quelibet dicitur aliquid in Scripturis sanctis quod modum eius excedat, et conueniat potius omnibus gentibus: uerum etiam de Iudea, de Aegypto, de Assyria, et quacunque alia gente in qua sunt plurime ciuitates, non tamen totus orbis, sed pars eius est, dicitur quod transeat eius modum, et congruat potius uniuerso, cuius hec pars est; uel, sicuti iste appellat, generi cuius hec species [est]. Unde et in notitiam uulgi uerba ista uenerunt, ut etiam idiote intelligant quid specialiter, quid generaliter in quocunque precepto imperiali sit constitutum. Fit hoc etiam de hominibus, sicut ea que de Salomone dicuntur excedunt eius modum, et potius ad Christum uel Ecclesiam, cuius ille pars est, relata clarescunt. Nec specie semper exceditur:  sepe enim talia dicuntur que [uel] ei quoque, uel ei fortasse tantummodo apertissime congruant; sed cum ab specie transitur ad genus, quasi adhuc de specie loquente Scriptura, ibi uigilare debet lectoris intentio, ne querat in specie quod in genere potest melius et certius inuenire. Facile est quippe illud quod ait propheta Ezechiel: Domus Isrel habitauit in terra, et polluerunt illam in uia sua, et in idolis suis, et peccatis suis: secundum immunditiam menstruate facta est uia eorum ante faciem meam, et effudi iram meam super eos, et dispersi illos inter nationes, et uentilaui eos in regiones secundum uias eorum, et secundum peccata eorum iudicaui eos; facile est  hoc intelligere de illa domo Isrel, de qua dicit Apostolus: uidete Isrel secundum  carnem; quia hec omnia carnalis populus Isrel et fecit et passus est; alia etiam que sequuntur eidem intelliguntur populo conuenire: sed cum ceperit dicere: Et sanctificabo nomen meum sanctum illud magnum, quod pollutum est inter nationes, quod polluistis in medio earum, et scient gentes, quoniam ego sum Dominus: iam intentus debet esse qui legit quemadmodum species excedatur, et adiungatur genus; sequitur enim et dicit: Dum sanctificabor in uobis ante oculos eorum, et accipiam uos de gentibus, et congregabo uos ex omnibus terris, et inducam uos in terram uestram, et aspergam uos aqua munda, et mundabimini ab omnibus simulacris uestris, et mundabo uos, et dabo uobis cor nouum, et spiritum nouum dabo in uos, et auferam cor lapideum  de carne uestra, et dabo uobis cor carneum, et Spiritum meum dabo in uos, et faciam ut in iustitiis meis ambuletis, et iudicia mea custodiatis et faciatis, et habitabitis in terra quam dedi patribus uestris, et eritis mihi in populum, et ego ero uobis in Deum, et mundabo uos ex omnibus immunditiis uestris, Hoc de Nouo Testamento esse prophetatum, ad quod pertinet non solum una gens illa in reliquiis suis, de quibus alibi scriptum est: Si fuerit numerus filiorum Isrel sicut arena maris, reliquie salue fiant; uerum etiam cetere gentes que promisse sunt patribus eorum, qui etiam nostri sunt, non ambigit quisquis intuetur, et lauacrum regenerationis hic [hinc] esse promissum, quod nunc uidemus omnibus  gentibus redditum, et illud quod ait Apostolus, cum Testamenti Noui gratiam commendaret, ut in comparatione ueteris emineret: Epistola nostra uos estis, scripta non atramento, sed Spiritu Dei uiui, non in tabulis lapideis, sed in tabulis cordis carnalibus, hinc esse respicit et perspicit ductum [dictum], ubi iste propheta dicit: Dabo uobis cor nouum et spiritum nouum dabo in uos, et auferam cor lapideum de carne uestra, et dabo uobis cor carneum. Unde ait Apostolus: Tabulis cordis carnalibus; cor quippe carneum a corde lapideo uoluit uita sentiente discerni, et per uitam sentientem significauit intelligentem: sic fit Isrel spiritalis, non unius gentis, sed omnium que promisse sunt patribus in eorum semine quod est Christus. Hic ergo Isrel spiritalis ab illo Isrel carnali qui est unius gentis nouitate gratie,  non nobilitate patrie, et mente, non gente, distinguitur, sed altitudo prophetica, dum de illo uel ad illum loquitur, latenter transit ad hunc; et cum iam de isto uel ad istum loquatur, adhuc de illo uel ad illum uidetur loqui, non intellectum Scripturarum nobis quasi hostiliter inuidens, sed exercens medicinaliter [cor] nostrum. Unde et illud quod ait, Et inducam uos in terram uestram, et paulo post, tanquam id ipsum repetens, Et habitabitis, inquit, in terra quam dedi patribus uestris, non carnaliter, sicut carnalis Isrel, sed spiritaliter, sicut spiritalis Isrel, debemus accipere. Ecclesia quippe sine macula et ruga, ex omnibus gentibus congregata, atque in eternum regnatura cum Christo, ipsa est terra beatorum, terra uiuentium, ipsa intelligenda  est patribus data, quando eis certa et immutabili Dei uoluntate promissa est: quoniam ipsa promissionis uel predestinationis firmitate iam data est, que danda suo tempore a patribus credita est, sicut Dei ipsa gratia que sanctis datur scribens ad Timotheum Apostolus ait: Non secundum opera nostra, sed secundum suum propositum et gratiam que data est nobis in Christo Iesu, ante secula eterna, manifestata autem nunc per aduentum Saluatoris nostri. Datam dixit gratiam, quando nec erant adhuc quibus daretur, quoniam in dispositione ac predestinatione Dei iam factum erat quod suo tempore futurum erat, quod esse dicit manifestatum. Quamuis hec possint intelligi et de terra futuri seculi, quando erit celum nouum et terra noua, in qua iniusti habitare  non poterunt. Et ideo recte dicitur piis quod ipsa sit terra eorum, que ulla ex parte non erit impiorum, quia et ipsa similiter data est, quando danda firmata est. Quintam Tychonius regulam ponit, quam de Temporibus appellat, qua regula plerumque inueniri uel coniici possit latens in Scripturis sanctis quantitas temporum. Duobus autem modis uigere dicit hanc 57 regulam, aut tropo aut legitimis numeris: tropo [tropus] synecdoche aut a parte totum aut a toto partem facit intelligi, sicut unus euangelista post dies octo factum dicit quod alius post dies sex, quando in monte, discipulis tantum tribus presentibus, facies Domini fulsit ut sol, et uestimenta eius ut nix: utrumque enim uerum  esse non posset quod de numero dierum dictum est, nisi ille qui dixit Post dies octo, intelligatur partem nouissimam diei ex quo id Christus predixit futurum, et partem primam diei quo id ostendit impletum, pro totis diebus duobus atque integris posuisse; is uero qui dixit Post dies sex, integros omnes et totos, sed solos medios computasse. Hoc modo locutionis quo significatur a parte totum, etiam illa de resurrectione Christi soluitur questio: pars enim nouissima diei, quo passus est, nisi pro toto die accipiatur, id est adiuncta etiam nocte preterita, et nox in cuius parte ultima resurrexit; nisi totus dies accipiatur, adiuncto scilicet die illucescente dominico, non possunt esse tres dies et tres noctes, quibus se in corde terre predixit futurum. Legitimos autem  numeros dicit quos eminentius diuina Scriptura commendat, sicut septenarium uel denarium, uel duodenarium, et quicunque alii sunt, quos legendo studiosi libenter agnoscunt. Plerumque enim numeri huius modi pro uniuerso tempore ponuntur: sicut, Septies in die laudabo te, nichil est aliud quam, Semper laus eius in ore meo. Tantumdem ualent et cum multiplicantur siue per denarium, sicut septuaginta et septingenti; unde possunt et septuaginta anni Ieremie pro uniuerso tempore spiritualiter accipi quo est apud alienos Ecclesia: siue per seipsos, sicut decem per decem centum sunt, et duodecim per duodecim centum quadraginta quatuor. Quo numero significatur uniuersitas sanctorum in Apocalypsi. Unde apparet non solas temporum questiones istis numeris  esse soluendas, sed latius patere significationes eorum et in multa proserpere; neque enim numerus iste in Apocalypsi ad tempora pertinet, sed ad homines. Sextam regulam Tychonius recapitulationem uocat in obscuritate Scripturarum satis uigilanter inuentam. Sic enim dicuntur quedam, quasi sequantur in ordine temporis uel rerum continuatione narrentur, cum ad priora que pretermissa sunt latenter narratio reuocetur, quod nisi ex hac regula intelligatur, erratur; sicut in Genesi: Et plantauit, inquit, Dominus Deus paradisum in [Figure: [Hebrew text] 2Kb] [Eden] ad orientem, et posuit ibi hominem quem formauit, et produxit Deus adhuc de terra omne lignum speciosum et bonum in escam; ita uidetur dictum, tanquam id factum sit, posteaquam factum [Deus] posuit hominem  in paradisum; cum breuiter utroque commemorato, id est quod plantauit Deus paradisum, et posuit ibi hominem quem formauit, recapitulando redeat, et dicat quod pretermiserat: quomodo scilicet paradisus fuerit plantatus, quia produxit Deus adhuc de terra omne lignum speciosum et bonum in escam. Denique secutus adiunxit: Et lignum uite in medio paradiso, et lignum sciendi boni et mali, deinde flumen quo paradisus irrigaretur, diuisum in quatuor principia fluuiorum quatuor; explicatur, quod totum pertinet ad institutionem paradisi. Quod ubi terminauit, repetiuit illud quod iam dixerat, et reuera hoc sequebatur, atque ait: Et sumpsit Dominus Deus hominem quem finxit, et posuit eum in  paradiso, etc. Post ista enim facta, ibi est positus homo, sicut nunc ordo ipse demonstrat: non post hominem ibi positum facta sunt ista, sicut superius dictum putari potest, nisi recapitulatio illic uigilanter intelligatur, qua reditur ad ea que fuerant pretermissa. Itemque in eodem libro, cum commemorarentur generationes filiorum Ne, dictum est: Hi filii Cham in tribubus suis, secundum linguas, in regionibus suis, et in gentibus suis. Enumeratis quoque filiis Sem, dicitur [sequitur]: Hi filii Sem in tribubus suis, secundum linguas suas, in regionibus suis, et in gentibus suis; et adnectitur de omnibus: He tribus filiorum Ne, secundum generationes eorum, secundum gentes eorum. Ab his disperse sunt insule gentium super terram post diluuium. Et  erat omnis terra labium unum, et uox una omnibus; hoc itaque quod adiunctum est: Et erat omnis terra labium unum, et uox una omnibus, id est, una lingua omnium, ita dictum uidetur tanquam eo iam tempore quo dispersi fuerant super terram, etiam secundum insulas gentium una fuerit omnibus lingua communis; quod proculdubio repugnat superioribus uerbis, ubi dictum est: In tribubus suis, secundum linguas suas: neque enim dicerentur habuisse iam linguas suas singule tribus que gentes singulas fecerant, quando erat omnibus una communis. Ac per hoc recapitulando adiunctum est: Et erat omnis terra labium unum, et uox una omnibus latenter narratione redeunte, ut diceretur quomodo factum sit, ut ex una omnium lingua fuerint diuisi per multas, et continuo de illa turris edificatione  narratur, ubi hec eis iudicio diuino ingesta est pena superbie, post quod factum dispersi sunt per terram secundum linguas suas. Fit ista recapitulatio etiam obscurius, sicut in Euangelio Dominus dicit: Die quo exiit Loth a Sodomis pluit ignem de celo, et perdidit omnes, secundum hec erit dies Filii hominis, quo reuelabitur. In illa hora, qui erit in tecto et uasa eius in domo, non descendat tollere illa, et qui in agro similiter non reuertatur retro, meminerit uxoris Loth. Nunquid cum Dominus fuerit reuelatus, tunc sunt ista seruanda, ne quisquam retro respiciat, id est uitam cui renuntiauit inquirat, et non potius isto tempore, ut cum Dominus fuerit reuelatus, retributionem pro eis que quisque seruauit uel contempsit inueniat? Et tamen quia dictum  est, In illa hora, tunc putantur ista seruanda, cum fuerit Dominus reuelatus, nisi ad intelligendam recapitulationem sensus legentis inuigilet, adiuuante alia Scriptura que ipsorum apostolorum adhuc tempore clamauit: Filii, nouissima hora est. Tempus ergo ipsum quo Euangelium predicatur, quousque Dominus reueletur, hora est in qua oportet ista seruari, quia et ipsa reuelatio Domini ad eamdem horam pertinet que die iudicii terminabitur, Septima Tychonii regula est eademque postrema de diabolo et eius corpore: est enim et ipse caput impiorum, qui sunt eius quodammodo corpus, ituri cum illo in supplicium ignis eterni; sicut Christus caput [est] Ecclesie, que est corpus eius, futurum cum illo in  regno et gloria sempiterna. Sicut ergo in prima regula, quam uocat de Domino et eius corpore; uigilandum est ut intelligatur, cum de una eademque persona Scriptura loquitur, quid conueniat capiti, quid corpori, sic et in ista nouissima aliquando in diabolum dicitur, quod non in ipso, sed potius in eius corpore possit agnosci; quod habet non solum in eis qui manifestissime foris sunt, sed in eis etiam qui cum ad ipsum pertineant, tamen ad tempus miscentur Ecclesie, donec unusquisque de hac uita exeat, uel a frumento palea uentilabro ultimo separetur. Quod enim scriptum est apud Isaiam, Quomodo cecidit de celo Lucifer, mane oriens? etc., que sub figura regis Babylonie de eadem persona, uel ad eamdem personam dicta sunt, in ipsa contextione  sermonis de diabolo utique intelliguntur: et tamen quod ibi dictum est, Contritus est in terra qui mittit ad omnes gentes, non totum ipsi capiti congruit. Nam etsi mittit ad omnes gentes diabolus angelos suos, tamen in terra corpus eius, non ipse conteritur; nisi quia ipse est in corpore suo, quod contritum fit [ut] puluis quem proiicit uentus a facie terre. He autem omnes regule, excepta una que uocatur de Promissis et Lege, aliud ex alio faciunt intelligi, quod est proprium tropice locutionis, que latius patet quam ut possit, ut mihi uidetur, ab aliquo uniuersa comprehendi. Nam ubicunque uelut aliud dicitur ut aliud intelligatur, et si nomen ipsius tropi in loquendi arte non inuenitur, tropica locutio est. Que cum fit ubi fieri solet, sine labore sequitur intellectus;  cum uero ubi non solet, laboratur ut intelligatur ab aliis magis, ab aliis minus, sicut magis minusue dona Dei sunt in ingeniis hominum uel adiutoria tribuuntur. Proinde, sicut 58 in uerbis propriis, de quibus superius disputauimus, ubi res ut dicuntur intelligende sunt; sic in translatis que faciunt tropicas locutiones, ubi aliud ex alio intelligendum est, de quibus hucusque quantum uisum est satis egimus, non solum admonendi sunt studiosi uenerabilium litterarum, ut in Scripturis sanctis genera locutionum sciant, et quomodo apud eas dici aliquid soleat uigilanter aduertant memoriterque retineant; uerum etiam quod est precipuum et maxime necessarium, orent ut intelligant: in eis quippe litteris quarum studiosi sunt legunt quoniam Dominus dat sapientiam,  et a facie eius scientia et intellectus, a quo et ipsum studium, si pietate preditum est, acceperunt.



CAPUT CCLXXXII. De eo quod ait Apostolus: Absorpta est mors in uictoria; ex lib. Quest.

Queri solet quid sit, Tunc fiet illud quod scriptum est, Absorpta est mors in uictoria, ubi est, mors, contentio tua? ubi est, mors, aculeus tuus? Aculeus autem mortis peccatum, uirtus autem peccati lex: morte significari arbitror hoc loco carnalem consuetudinem, que resistit bone uoluntati, delectatione temporalium fruendorum. Non enim diceretur: Ubi  est contentio tua? si non restitisset et repugnasset ipsius contentio; etiam illo loco describitur: Caro concupiscit aduersus spiritum, spiritus aduersus carnem; hec enim inuicem sibi resistunt, ut non que uultis faciatis. Fit ergo per sanctificationem perfectam, ut omnis carnalis appetitus spiritui nostro illuminato et uiuificato, id est bone uoluntatis, subiiciatur. Et sicut uidemus multis puerilibus delectationibus nos carere, que nos pueros, si denegarentur, acerrime cruciabant, ita credendum est de omni carnali delectatione futurum esse, cum perfecta sanctitas totum hominem reparauerit. Nunc autem quandiu est in nobis quod resistat bone uoluntati, auxilio Dei per bonos homines et bonos angelos indigemus; ut donec sanetur uulnus nostrum, non ita  molestet, ut perimat etiam bonam uoluntatem: hanc autem mortem peccato meruimus, quod peccatum erat omnimodo in libero arbitrio, cum in paradiso nullus dolor denegate delectationis uoluntati bone hominis resistebat: sicuti nunc, uerbi gratia, si quisquam existat quem nunquam uenatio delectauit, omnimodo liber est utrum uenari uelit an nolit, nec eum cruciat quisquis hoc prohibet; at si ista libertate male usus uenatus fuerit contra prohibentis imperium, paulatim subrepens delectatio mortificat animam, ut si se abstinere uelit, sine molestia et angore non possit, cum id ante tota sanitate non ageret. Ergo aculeus mortis peccatum est, quia peccato facta est delectatio, que iam possit resistere uoluntati et cum dolore cohiberi. Quam delectationem  quia in defectu est anime deterioris effecte, iure mortem uocat [uocamus]. uirtus autem peccati lex est, quia multo sceleratius et flagitiosius que lex prohibet committuntur, quam si nulla lege prohiberentur. Tunc itaque absorpta erit mors in uictoria, cum per sanctificationem in omni hominis parte, perfecta delectatione spiritualium delectatio carnalis obseruetur.



CAPUT CCLXXXIII. De quadraginta sex annis edificationis templi, ex homilia 10 Euangelii secundum Ioannem.

Dixerunt illi Iudei: Quod signum ostendis nobis quia hec facis? et Dominus: Soluite templum hoc, et tribus diebus excitabo illud. Quod sacramentum Iudei non intelligentes, dixerunt: Quadraginta sex annis edificatum est templum hoc, et tu dicis, Tribus  diebus excitabo illud? Sane non Salomonis fabrice emensa tempora Iudei dixerunt, sed Esdre, cui ne perficeretur a uicinis gentibus fuerat interdictum. Caro erant, carnalia sapiebant, ille loquebatur spiritaliter. Quis autem posset intelligere de quo templo dicebat: sed non multum querimus, per euangelistam nobis aperuit, dixit de quo templo diceret: Soluite templum hoc, et tribus diebus excitabo illud. Quadraginta sex annis edificatum est templum, et triduo suscitabis illud? Dicebat autem, ait euangelista, de templo corporis sui, et manifestum est occisum Dominum post triduum resurrexisse. [a 1Kb] Quid ergo sibi  uult numerus quadragenarius senarius? Interim ipse Adam quia per totum orbem terrarum est audistis iam hesterno die in quatuor litteris Grecis quatuor uerborum Grecorum. Si enim ista uerba quatuor scribas subinuicem, id est nomina quatuor partium mundi, orientis, occidentis, aquilonis et meridiani, quod est totus orbis, unde dicit Dominus, a quatuor uentis collecturum se electos suos, cum uenerit ad iudicium: si ergo facias ista quatuor nomina Greca , quod est oriens, , quod est occidens, , quod est septentrio, , quod est meridies: , , , , capita uerborum, Adam habent. Quomodo ergo ibi inuenimus et quadragenarium senarium numerum? quia caro Christi de Adam erat. Ad litteras numeros computant  Greci, quod nos facimus a litteram, illi lingua sua ponunt , et uocatur unum. Ubi autem in numeris scribunt beta , quod est b ipsorum, uocatur in numeris duo. Ubi scribunt gamma , uocatur in numeris ipsorum tria. Ubi scribunt delta , uocatur in numeris ipsorum quatuor: et sic per omnes litteras numeros habent; m quod nos dicimus et isti dicunt my , quadraginta significat: dicunt enim my , . Iam uidete iste littere quem numerum habeant, et ibi inuenietis quadraginta sex annis edificatum templum. Habet enim Adam , quod est unum: habet , quod sunt quatuor, habes quinque: habet iterum, , quod est unum, habes sex, habet et , quod est quadraginta, habes quadraginta sex. Hec, fratres mei,  etiam ab anterioribus maioribus nostris dicta sunt, et inuentus est iste numerus in litteris quadragenarius senarius, et quia Dominus noster iehsu Christus de Adam corpus accepit, non de Adam peccatum traxit, templum corporeum inde sumpsit, non iniquitatem, que de templo pellenda est, ipsam autem carnem quam traxit de Adam  Iudei crucifixerunt, et ille resuscitaturus erat ipsam carnem in triduo quam illi in cruce erant occisuri. Illi soluerunt templum quadraginta sex annis edificatum, et ille in triduo resuscitauit illud. [a 1Kb] Sex, nouem, duodecim, decem et octo, hec in unum fiunt quadraginta quinque: adde ergo ipsum unum, fiunt quadraginta sex, hec sexies, fiunt ducenta septuaginta sex. Dicitur autem conceptio humana  sic procedere et perfici, ut primis sex diebus quasi lactis habeat similitudinem, sequentibus nouem diebus, conuertatur in sanguinem; deinde duodecim diebus solidetur: reliquis decem et octo, formetur usque ad perfecta lineamenta omnium membrorum; et hinc iam reliquo tempore, usque ad tempus partus, magnitudine augeatur. Quadraginta ergo quinque dies, addito uno, quod significat summam; quia sex, et nouem, et duodecim, et decem et octo, in unum coactis, fiunt quadraginta duo: addito ergo,  ut dictum est, uno, fiunt quadraginta sex. Qui cum fuerint multiplicati per ipsum senarium numerum, qui huius ordinationis caput tenet, fiunt ducenta septuaginta sex, id est nouem menses et sex dies, qui computantur ab octauo calend. Apriles, quo die conceptus Dominus creditur, quia eo die etiam passus est, usque ad uIII calend. Ian., quo die natus est. Non ergo absurde quadraginta sex annis dicitur fabricatum esse templum, quod corpus eius significabat, ut quot anni fuerunt in fabricatione templi, tot dies fuerint in corporis dominici perfectione. Nec immerito in edificatione Dominici corporis, in cuius figura templum a Iudeis destructum, triduo se resuscitaturum esse dicebat, numerus ipse senarius 59 pro anno positus intelligitur: dixerunt enim, Quadraginta  et sex annis edificatum est templum; et quadragies sexies seni fiunt ducenta septuaginta sex; qui numerus dierum complet nouem menses, et sex dies, qui tanquam decem menses parientibus feminis imputantur; non quia omnes ad sextum diem post nonum mensem perueniunt, sed quia ipsa perfectio corporis Domini tot diebus ad partum perducta comperitur, sicut a maioribus traditum suscipiens Ecclesie custodit auctoritas; octauo enim calendas Aprilis conceptus creditur, quo et passus. Ita monumento nouo quo sepultus est, ubi nullus erat positus mortuorum, nec ante, nec postea congruit uterus uirginis, quo conceptus est, ubi nullus seminatus est mortalium. Natus autem traditur octauo calend. Ian.; ab illo ergo die usque ad istum computati ducenti  septuaginta reperiuntur dies, qui senarium numerum quadragies sexies habent, quo numero annorum templum edificatum est. Qui eo numero senariorum corpus Domini perfectum est, quod mortis passione destructum triduo suscitauit: dicebat enim hoc de templo corporis sui, sicut euidentissimo et robustissimo Euangelii testimonio declaratur.



CAPUT CCLXXXIu. De decem uirginibus; ex lib. LXXXIu Questionum.

Inter parabolas a Deo dictas, solet querentes multum exercere ista que de decem uirginibus posita est: et multi quidem hinc multa senserunt que non sunt preter fidem; sed quomodo partibus eius omnibus conueniat expositio, id elaborandum est. Legi etiam in quadam scriptura, ex earum genere que apocryphe  nominantur, quod non sit contra catholicam fidem. Sed huic loco mihi minus congruere uisa est, consideranti omnes huius similitudinis partes: de qua tamen expositione temere nichil audeo iudicare, ne forte non eius inconuenientia mihi angustias fecerit, sed mea tarditas in ea conuenientiam non inuenerit. Quid autem mihi uideatur non absurde hoc loco accipi, quantum potero breuiter et diligenter exponam. Interrogatus igitur Dominus noster secreto a discipulis, de consummatione seculi, inter multa  que locutus est, hoc quoque dixit: Tunc simile estimabitur regnum celorum decem uirginibus, etc. Decem utique [numerus] uirginum, quod quinque admittuntur, quinque excluduntur, bonorum et malorum discretionem significat. Quapropter si uirginitatis nomen honorabile est, cur receptis exclusisque commune est? Deinde quid sibi uult numerus in utraque parte quinarius? Quid autem significat oleum mirum uidetur. Item quod sapientes petentibus non communicant, cum et inuidere fas non sit eas que ita perfecte sunt ut ab sponso recipiantur, quo nomine, nullo dubitante, Dominus iehsu Christus significatur, et misericordes esse oporteat ad prestandum ex eo quod habent, prescribente illa sententia eiusdem Domini dicentis: Omni poscenti tribue. Quid est  autem quod possit dando non sufficere utrisque? Hec maxime augent questionis difficultatem, quanquam et cetera diligenter considerata ut omnia in unam rationem concurrant, nichilque in unam partem dicatur quod impediat aliam, magna cautio est adhibenda. uidentur itaque mihi quinque uirgines significare quinquepartitam continentiam a carnis illecebris: continendus est enim animi appetitus a uoluptate oculorum, a uoluptate aurium, a uoluptate olfaciendi, gustandi, tangendi; sed quia ista continentia partim coram Deo fit, ut illi placeatur in interiore gaudio conscientie, partim coram hominibus, tantum ut gloria humana capiatur, quinque dicuntur sapientes et quinque stulte: utreque tamen uirgines, quia utraque continentia est, quamuis diuerso fomite gaudeat:  lampades autem sunt, quia manibus gestantur opera que secundum istam continentiam fiunt; dictum est autem: Luceant opera uestra coram hominibus. Omnes uero acceperunt lampades suas, et uenerunt obuiam sponso. Intelligendum est ergo Christi nomine censeri de quibus agitur. Non enim possunt qui Christiani non sunt sponso Christo uenire obuiam: sed quinque fatue, acceptis lampadibus suis, non sumpserunt oleum secum. Multi enim, quamuis de Christi bonitate plurimum sperent, gaudium tamen non habent, dum continenter [non] uiuunt, nisi in laudibus hominum; non ergo habent oleum secum; nam ipsam letitiam oleo significari arbitror: Propterea unxit te, inquit, Deus Deus tuus oleo exsultationis; qui autem non propterea gaudet quia Deo intrinsecus  placet, non habet oleum secum. Prudentes autem acceperunt oleum secum in uasis, cum lampadibus suis, id est, letitiam bonorum operum in corde atque conscientia posuerunt: sic et Apostolus monet: Probet autem se homo, inquit, et tunc in semetipso habebit gloriam, et non in altero. Tardante uero sponso, dormierunt omnes: quia ex utroque genere continentium hominum, siue eorum qui coram Deo exsultant, siue eorum qui in laudibus hominum acquiescunt, moriuntur hoc interuallo temporis, donec sub aduentu Domini fiat resurrectio mortuorum. Media autem nocte, id est nullo sciente aut sperante , clamor factus est, Ecce sponsus uenit, surgite obuiam; et in ictu oculi, in nouissima tuba, omnes resurgemus: ergo surrexerunt omnes ille uirgines, et aptauerunt lampades suas, id est rationes reddendas operum suorum. Oportet enim nos exhiberi ante tribunal Christi, ut illic recipiat unusquisque quod gessit in corpore, siue bonum, siue malum. Et dixerunt stulte ad sapientes: Date nobis de oleo uestro, quia lampades nostre exstinguuntur: quorum enim facta aliena laude fulciuntur, eadem subtracta deficiunt; et de consuetudine id semper inquirit, unde gaudere animus solet. Itaque hominum qui corda non uident, testimonium uolunt habere apud Deum, qui cordis inspector est. Sed quid responderunt  sapientes? Ne forte non sufficiat nobis et uobis. Unusquisque enim pro se rationem reddet, nec alieno testimonio quisquam adiuuatur apud Deum, cui secreta cordis apparent: et uix sibi quisque sufficit, ut ei testimonium perhibeat conscientia sua. Quis enim gloriabitur mundum se habere cor? id [inde] est quod Apostolus dicit: Mihi minimum est ut a uobis iudicer, aut ab humano die, sed neque me ipsum iudico: quapropter cum de se quisque aut non omnino aut uix possit ueram ferre sententiam, quomodo potest de alio iudicare, cum sciat nemo quid agatur in homine, nisi spiritus hominis? Ite magis ad uendentes et emite uobis: non consilium dedisse putande sunt, sed crimen earum ex obliquo commemorasse. uendunt enim oleum adulatores qui, siue falsa  siue ignorata laudando, in errorem animas mittunt; et eis uana gaudia tanquam fatuis conciliando, aliquam de his mercedem, siue ciborum, siue pecunie, siue honoris, siue alicuius commodi temporalis accipiunt: non intelligentibus quod dictum est: Qui uos felices dicunt, in errorem uos mittunt; melius est autem obiurgari a iusto quam a peccatore laudari. Emendabit, inquit, me iustus in misericordia, et arguet me; oleum autem peccatoris non impinguet 60 caput meum. Ite ergo ad uendentes et emite uobis, id est: uideamus nunquid uos adiuuant qui uobis laudes uendere consueuerunt, et uos in errorem iuducere, ut non coram Deo, sed ab hominibus gloriam quereretis. Euntibus autem illis emere, uenit sponsus, id est inclinantibus se illis in ea que foris sunt, et solitis gaudere  querentibus, quia gaudia interna non nouerant, uenit ille qui iudicat, et que parate erant, id est quibus bonum coram Deo testimonium conscientia perhibebat, intrarunt cum eo in [ad] nuptias, id est ubi munda anima sempiterna Dei uerbo fecundanda copulatur. Clausa est ianua, id est receptis illis qui sunt in angelicam uitam immutati: Omnes enim resurgemus, inquit, sed non omnes immutabimur: clausus est aditus ad regnum celorum. Non enim post iudicium patet precum aut meritorum locus. Nouissime autem ueniunt et relique uirgines dicentes: Domine, Domine, aperi nobis: non dictum est quod emerint oleum, et ideo intelligende sunt, nullo iam remanente de alienis laudibus gaudio, in angustiis  et magnis afflictionibus redire ad implorationem Dei. Sed magna est eius seueritas post iudicium cuius ante iudicium ineffabilis misericordia prerogata est: itaque respondens ait: Amen dico uobis quod nescio uos; ex illa scilicet regula, qua non habet ars Dei, hoc est sapientia Dei, ut intrent in gaudium eius qui non coram Deo, sed ut placerent hominibus, uisi sunt aliquid secundum precepta eius operari. Atque ita concludit: uigilate ergo, quia nescitis diem neque horam: non modo illius ultimi temporis qua uenturus est sponsus, sed sue quisque dormitionis diem et horam nescit. Quisquis autem paratus est usque ad somnum, id est usque ad mortem, que omnibus debetur, paratus inuenietur etiam cum illa uox media nocte sonuerit, qua omnes euigilaturi sunt. Quod uero  sponso dixit obuiam uenisse uirgines, sic intelligendum puto, ut ex ipsis uirginibus constet ea que dicitur sponsa: tanquam si omnibus Christianis in Ecclesiam concurrentibus, filii ad matrem concurrere dicantur, eum ex ipsis filiis congregatis constet ea que dicitur mater. Nunc enim desponsata est Ecclesia, et uirgo est ad nuptias perducenda, id est cum se continet a corruptione seculari: illo autem tempore nubet, quo uniuersa mortalitate pretereunte, immortali coniunctione fructur: Desponsaui, inquit, uos uni uiro, uirginem castam exhibere Christo; uos, inquit, uirginem, a plurali ad singularem concludens. Ideo et uirgines dici possunt, et uirgo; cur autem quinque dicte sint, ut mihi uidetur, expositum est. Sed uidemus nunc in enigmate, tunc autem facie  ad faciem: et nunc ex parte, tunc autem ex toto. Ipsum autem in enigmate et ex parte nunc in Scripturis aliquid cernere, quod tamen sit secundum catholicam fidem, ex illo pignore contingit quod accepit uirgo Ecclesia, humili aduentu sponsi sui, que illo ultimo aduentu, cum ueniet in claritate, nuptura est, cum iam facie ad faciem contuebitur. Dedit enim nobis pignus Spiritum, sicut dicit Apostolus, et ideo ista expositio nichil certum intuetur, nisi ut secundum fidem sit, neque aliis preiudicat que nichilominus secundum fidem esse potuerint.



CAPUT CCLXXXu. De Quadragesima et Quinquagesima; ex eodem libro.

Omnis sapientia et disciplina [Omnis sapientie  disciplina] est que ad homines erudiendos pertinet, Creatorem creaturamque dignoscere, et illum colere dominantem, istam subiectam fateri. Est autem creator Deus, ex quo omnia, per quem omnia, in quo omnia: et ideo Trinitas Pater, et Filius, et Spiritus sanctus est. Creatura uero, partim est inuisibilis, sicut animus, partim uisibilis, sicut corpus: inuisibili ternarius numerus tribuitur. Quare diligere Dominum tripliciter iubemur, ex toto corde, et ex tota anima, ex tota mente: corpori quaternarius [numerus], propter euidentissimam naturam eius, id est calidam et frigidam, humidam et siccam: uniuerse ergo creature tribuitur septenarius. Quapropter omnis disciplina dignoscens et discernens Creatorem atque  creaturam, denario numero insinuatur: que disciplina, quandiu corporeis motibus temporaliter significatur, credendo constat, et rerum gestarum uenientium atque transeuntium auctoritate, quasi lacte paruulos nutrit, ut idoneos faciat contemplationi, que non uenit et transit, sed semper manet; in qua quisque narratis sibi rebus, diuinitus temporaliter pro salute hominum gestis siue gerendis, que adhuc futura predicantur, si permanserit in fide, et promissa sperauerit, et que diuina auctoritas precipit infatigabili caritate implere curauerit, recte aget uitam huius necessitatis et temporis, que numero quadragesimo commendatur. Quoniam denarius numerus, qui totam insinuat disciplinam, quater ductus, id est numero qui corpori tribuitur multiplicatus,  quia per motus corporales administratio geritur, qua dictum est fidem constare, quadragesimum numerum conficit: ita impetrat etiam stabilem et nullius temporis indigentem sapientiam, que denario numero commendatur, ut ad quadraginta addantur decem; quia et partes equales quadragenarii numeri, simul ducte, ad quinquaginta perueniunt; partes autem equales habet quadragenarius numerus, primo quadraginta in singulis, deinde uiginti in binis, deinde decem in quaternis, octo in quinis, quinque in octonis, quatuor in denis, duas in uicenis. Unum ergo, et duo, et quatuor, et quinque, et octo, et decem, et uiginti simul ducta, efficiunt quinquaginta. Quapropter sicut quadragenarius numerus, equalibus suis partibus computatis, parit amplius  denarium, et fit quinquagenarius; sic tempus fidei, rerum pro nostra salute gestarum et gerendarum, cum equitate uite actum, impetrat intellectum stabilis sapientie; ut non solum credendo, sed etiam intelligendo, disciplina firmetur. Et ideo ea que nunc est Ecclesia, quamuis filii Dei simus, ante tamen quam appareat quid erimus, in laboribus et in afflictionibus agit, et in ea iustus ex fide uiuit: Nisi enim credideritis, inquit, non intelligetis. Et hoc est tempus quo ingemiscimus et dolemus, exspectantes redemptionem corporis nostri, quod Quadragesima celebratur. Scimus autem quia cum apparuit [apparuerit] similes illi erimus, quoniam uidebimus eum sicuti est: cum addetur denarius quadragenario, ut non solum credere que pertinent ad fidem, sed  etiam perspicuam ueritatem intelligere, mereamur; talis Ecclesia in qua nullus erit meror, nulla permixtio malorum hominum, nulla iniquitas, sed letitia, et pax, et gaudium, Quinquagesime celebratione prefiguratur: propterea, posteaquam Dominus noster [iehsu Christus] resurrexit a mortuis, quadraginta diebus peractis cum discipulis suis, eadem ipsa scilicet per hunc numerum insinuata temporali dispensatione que ad fidem pertinet, ascendit in celum et decem aliis diebus peractis, misit Spiritum sanctum, id est ut non ad humana et temporalia, sed ad diuina atque eterna contuenda, quodam amoris et caritatis spiramento et incendio, quadragenario denarius adderetur: et ideo iam hoc totum, id est  quinquagenarius dierum numerus, letitie celebratione signandus est. Hec autem duo tempora, id est unum laboris et sollicitudinis, alterum securitatis et gaudii, et caritatis, etiam retibus missis in mare, Dominus Pater significat: nam ante passionem de reticulo dicitur misso in mare, quia tantum piscium ceperunt, ut uix ad littus trahendo 61 perducerent, et ut retia rumperentur. Non enim missa sunt in dexteram partem, habet enim multos malos Ecclesia huius temporis; neque in sinistram, habet enim etiam bonos; sed passim, ut permixtionem malorum bonorumque significet [significaret]. Quod autem rupta sunt retia caritate uiolata, multas hereses exiisse [exstitisse] significat; post resurrectionem uero, cum uellet Ecclesiam futuri temporis premonstrare,  ubi omnes perfecti atque sancti futuri sunt, iussit mitti retia in dextram partem, et capti sunt ingentes pisces centum quinquaginta tres, mirantibus discipulis, quod cum tam magni essent, retia non sunt disrupta. Horum magnitudo magnitudinem [imaginem] sapientie iustitieque significat; numerus uero ipsam disciplinam, et temporali dispensatione, et eterna regeneratione perfectam, quam diximus quinquagenario numero commendari. Quia enim non opus erit tunc corporalibus adiumentis, et animo continebitur fides atque sapientia , quinquaginta ducimus ter, et fiunt centum quinquaginta. Cui numero Trinitas additur, quia omnis ista perfectio in nomine Patris, et Filii, et Spiritus sancti consecrata  est. Ita fiunt centum quinquaginta tres, qui numerus piscium ad dextram partem captorum inuenitur.



CAPUT CCLXXXuI. De eo quod dicit Apostolus: Inuicem onera uestra portate; ex eodem libro.

Quia ueteris Testamenti custodia timorem habebat, non potuit apertius significari Noui Testamenti donum esse caritatem, quam hoc loco ubi Apostolus dicit: Inuicem onera uestra portate, et sic adimplebitis legem Christi; hanc enim legem Christi dicere intelligitur, qua ipse Dominus precipit ut nos inuicem diligamus. Tantum in ea sententia precepti pondus constituens, ut diceret: In hoc cognoscitur quoniam discipuli mei estis, si uos inuicem diligatis. Huius autem dilectionis officium est inuicem  onera nostra portare. Sed hoc officium [quod] non est sempiternum, perducet sane ad beatitudinem sempiternam, in qua nulla erunt onera nostra que inuicem portare iubeamur: nunc uero cum in hac uita, id est in hac uia sumus, onera nostra [inuicem] portemus, ut ad eam uitam que caret omni onere perueniamus [peruenire possimus]. Sicut enim de ceruis nonnulli talium cognitionum studiosi scripserunt: cum fretum ad insulas transeunt pascuarum gratia, sic se ordinant ut onera capitum suorum que gestant in cornibus superinuicem portent, ita ut posterior super anteriorem ceruicem porrecta [proiecta], caput collocet; et quia necesse est unum esse qui ceteros precedens non ante se habeat cui  caput inclinet, uicibus dicuntur id agere, ut lassatus sui capitis onere, ille qui precedit post omnes redeat, et ei succedat cuius ferebat caput cum ipse preiret: ita inuicem onera sua portantes, fretum transeunt, donec ueniant ad terre stabilitatem. Istam ceruorum naturam fortasse intenderat Salomon, cum ait: Ceruus amicitie, et pullus gratiarum tuarum colloquantur tecum. Nihil enim sic probat amicum quemadmodum oneris amici portatio; nec tamen inuicem portaremus onera nosrta, si unum tempus esset infirmitatis amborum qui onera sua sustinent, aut unum infirmitatis genus, sed diuersa tempora et diuersa genera infirmitatis faciunt, ut onera nostra inuicem portare ualeamus: uerbi gratia, iram fratris [tui] tunc portabis, cum tu aduersus  reum non irasceris, ut rursum eo tempore quo te ira preoccupauerit, ille te lenitate et tranquillitate [sua] supportet. Hoc exemplum ad id pertinet, cum diuersa sint tempora portantium onera sua, quamuis ipsa diuersa non sit infirmitas, in ambobus enim ab inuicem ira portatur. Ad diuersum autem infirmitatis genus, aliud exemplum uidendum est, ueluti si quis in se loquacitatem uicerit, et pertinaciam nondum uicerit; alius uero adhuc loquax, sed iam pertinax non sit, debet ille huius loquacitatem, et iste illius pertinaciam, donec illud in illo, et hoc in isto sanetur caritate portare: par quippe infirmitas in duobus, si uno accidat tempore, tolerare se inuicem non ualent, cum aduersum se intenditur. Nam aduersus aliquem tertium, et duo irati sibi conueniunt, et se  tolerant, quanquam nec tolerare se inuicem [dicendi sunt, sed potius se inuicem] consolari: sicut et tristes de re una magis se portant et quasi incumbunt sibi, quam si unus tristis esset et alius gauderet: si autem aduersum se tristes sint, prorsus se tolerare non possunt; et ideo in huiusmodi affectionibus suscipienda est aliquantulum ipsa egritudo de quauis per te [parte] alium liberari, et sic suscipienda ut ad auxilium, non ad equalitatem miserie ualeat: quemadmodum se inclinat qui manum iacenti porrigit. Non enim se proiicit ut ambo iaceant, sed incuruat tantum ut iacentem erigat. Neque ulla res officiosum istum laborem ad portanda onera aliorum facit libenter impendi, nisi cum cogitamus quanta pro nobis pertulerit Dominus: hinc enim admonens  ait Apostolus: Hoc sentite in uobis quod et in Christo Iesu: qui cum in forma Dei esset, non rapinam arbitratus est esse se equalem Deo, sed se metipsum exinaniuit, formam serui accipiens, in similitudinem hominum factus, et habitu inuentus ut homo. Humiliauit semetipsum factus obediens usque ad mortem, mortem autem crucis. Superius autem dixerat, Non que sua sunt singuli intendentes, sed que aliorum: huic sententie contexuit quod dictum est, nam ita sequitur: Hoc sentite in uobis quod et in Christo Iesu; ad hoc duntaxat, ut quemadmodum ille in eo quod uerbum caro factum est, et habitauit in nobis, et sine peccato cum esset, peccata nostra suscepit, non attendit sua, sed  nostra: ita et nos libenter ad eius imitationem inuicem onera nostra portemus. Huic cogitationi accedit etiam illa cogitatio, quia ille suscepit hominem, nos autem homines sumus, et considerare debemus, quod egritudinem siue animi, siue corporis, quam in homine aliquo uidemus, etiam nos habere potuimus, aut possumus: hoc ergo exhibeamus ei cuius infirmitatem portare uolumus quod ab illo nobis uellemus exhiberi, si forte nos in ea essemus, et ipse non esset. Ad hoc pertinet quod ipse Apostolus ait: Omnibus omnia factus sum, ut omnes lucrifacerem; cogitando scilicet in eo uitio etiam se esse potuisse unde cupiebat alium liberari. Compatiendo enim potius id agebat, non mentiendo, sicut quidam suspicantur, et hi maxime qui mendaciis defendendis  que negare non possunt, alicuius magni exempli patrocinium requirunt. Deinde etiam illud cogitandum, nullum esse hominem qui non possit habere aliquod bonum quod tu nondum habes, etiamsi lateat in quo sine dubio possit esse superior. Que cogitatio ad contundendam et edomandam superbiam ualet, ne arbitreris quoniam tua quedam bona eminent et apparent, ideo alterum nulla habere que lateant et fortasse maioris ponderis bona, quibus te superat nescientem; non enim falli nos, aut adulatione potius uti, Apostolus iubet, cum dicit: Nihil per contentionem, neque per inanem gloriam, sed in humilitate mentis; alter alterum existimantes superiorem sibi: non hoc ita debemus existimare, ut non existimemus, sed nos existimare fingamus, sed  uere existimemus posse esse aliquid occultum in alio quo nobis superior sit, etiamsi bonum nostrum, quo illo uidemur superiores esse, non sit occultum. Iste cogitationes deprimentes superbiam, et augentes caritatem, 62 faciunt onera fraterna inuicem non solum equo animo, sed etiam libentissime sustineri. Nullo modo autem de quoquam homine incognito ferenda sententia est, et nemo nisi per amicitiam cognoscitur. Et ideo amicorum mala firmius sustinemus, quia bona eorum nos delectant et tenent. Nullius itaque repudianda est amicitia, sese ingerentis ad amicitiam copulandam, non ut statim recipiatur, sed ut recipiendus optetur, atque ita tractetur ut recipi possit; illum enim receptum in amicitiam possumus dicere, cui omnia nostra consilia refundere  audeamus: et si quisquam est qui se non audet ingerere ad amicitiam faciendam, cum aliquo nostro temporali honore aut dignitate reuocetur, descendendum est ad eum, et offerendum illi quadam comitate et submissione animi quod [petere] per se ipse non audet: sane quamuis rarius, tamen aliquoties [aliquando] accidit, ut eius quem uolumus in amicitiam recipere prius nobis innotescant mala quam bona; quibus offensi et quodammodo repercussi, relinquimus eum, et ad bonorum eius, que forte occultiora sunt, indagationem non peruenimus. Admonet itaque Dominus noster iehsu Christus qui nos uult effici imitatores suos, ut eius infirma toleremus; ut ad quedam sana in quorum delectatione acquiescamus,  per caritatis tolerantiam perducamur; ait enim: Non est opus sanis medicus, sed egrotantibus. Ideoque si propter Christi caritatem, etiam eum qui omni ex parte fortassis egrotat, repellere ab animo non debemus, quoniam sanari potest per uerbum Dei, quanto minus eum qui propterea nobis uideri potest totus egrotus, quia quedam eius saucia in primo ingressu amicitie non potuimus sustinere; et quod est grauius, cum offensione animi de toto homine ausi sumus temerariam preiudicii [ferre] sententiam, non timentes quod dictum est: Nolite iudicare, ne iudicemini; et, In qua mensura mensi fueritis, in ea remetietur uobis. Sepe autem illa que bona sunt prius apparent, in quibus etiam temerarium beneuolentie iudicium cauendum est, ne, cum totum bonum putaueris,  ea que postea mala apparuerint, securum et imparatum te inueniant et grauius offendant; ut eum quem temere dilexeras, acerbius oderis, quod nefas est: quia etiamsi nulla eius bona precederent, hec que post apparuerant mala prius eminerent, toleranda tamen erant, donec omnia cum illo ageres quibus talia sanari solent; quanto magis, cum ea bona precesserunt que tanquam pignora nos debent ad posteriora toleranda constringere? Ipsa est ergo lex Christi ut inuicem onera nostra portemus: Christum autem diligendo facile sustinemus infirmitatem alterius, etiam quem nondum propter sua bona diligimus; cogitamus enim quia ille quem diligimus, Dominus propter eum mortuus est. Quam caritatem nobis apostolus Paulus ingessit, cum diceret: Et peribit  infirmus in tua scientia frater, propter quem Christus mortuus est! ut si illum infirmum propter uitium quo infirmus est minus diligamus, illum in eo consideremus qui mortuus est propter ipsum; Christum autem non diligere, non infirmitas, sed mors est. Quapropter ingenti cura, et implorata Dei misericordia, cogitandum est ne nos Christum negligamus propter infirmum, cum infirmum debeamus diligere propter Christum.



CAPUT CCLXXXuII. De Heresi Pelagiana, ex libro de Heresibus ad Quoduultdeum diaconum.

Pelagianorum est heresis hoc tempore omnium recentissima, a Pelagio monacho exorta. Quem magistrum  Celestius sic secutus est, ut sectatores eorum Celestiani etiam nuncupentur. Hi Dei gratie, qua predestinati sumus in adoptionem filiorum per Iesum Christum, in ipsum, et qua eruimur de potestate tenebrarum, ut in eum credamus, atque in regnum ipsius transferamur, propter quod ait: Nemo uenit ad me, nisi fuerit ei datum a Patre meo: et qua diffunditur caritas in cordibus nostris, ut fides per dilectionem operetur: intantum inimici sunt, ut sine hac posse hominem credant facere omnia diuina mandata: cum si hoc uerum esset, frustra Dominus dixisse uideretur: Sine me nichil potestis facere. Denique Pelagius a fratribus increpatus quod nichil tribueret adiutorio gratie Dei ad eius mandata facienda,  correptioni eorum hactenus cessit, ut non eam libero arbitrio preponeret, sed infideli calliditate supponeret, dicens: Ad hoc eam dari hominibus, ut que facere per liberum arbitrium iubentur facilius possint implere per gratiam. Dicendo utique, ut facilius possint, uoluit credi, etiamsi difficilius, tamen posse homines sine gratia diuina facere iussa diuina. Illam uero gratiam Dei, sine qua nichil boni possumus facere, non esse dicunt nisi in libero arbitrio, quod nullis suis precedentibus meritis ab illo accepit nostra natura. Ad hoc tantum ipso adiuuante per suam legem atque doctrinam, ut discamus que facere et que sperare debeamus; non autem ad hoc ut per donum Spiritus sui [sancti] que didicerimus esse facienda, faciamus: ac per hoc diuinitus  nobis dari scientiam confitentur, qua ignorantia pellitur, caritatem autem dari negant, qua pie uiuitur; ut scilicet, cum sit Dei donum scientia que sine caritate inflat, non sit Dei donum ipsa caritas, que ut scientia non inflet, edificat. Destruunt etiam orationes quas facit Ecclesia, siue pro infidelibus et doctrine Dei resistentibus, ut conuertantur ad eum, siue pro fidelibus, ut augeatur in eis fides, et perseuerent in ea. Hec quippe non ab ipso accipere, sed a seipsis homines habere contendunt, gratiam Dei qua liberamur ab impietate, dicentes secundum merita nostra dari. Quod quidem Pelagius in episcopali iudicio Palestino damnari metuens, damnare compulsus est; sed in posterioribus suis scriptis hoc inuenitur docere. In id etiam progrediuntur  ut dicant uitam iustorum in hoc seculo nullum omnino habere peccatum, et ex his Ecclesiam Christi in hac mortalitate perfici, ut sit omnino sine macula et ruga: quasi non sit Christi Ecclesia que toto terrarum orbe clamat ad Dominum: Dimitte nobis debita nostra. Paruulos etiam negant secundum Adam carnaliter natos, contagium mortis [antique] prima natiuitate contrahere. Sic enim eos sine ullo peccati originalis uinculo asserunt nasci, ut prorsus non sit quod eis oporteat secunda natiuitate dimitti; sed eos propterea baptizari ut, regeneratione adoptati, admittantur ad regnum Dei, de bono in melius translati, non ista regeneratione ab aliquo malo obligationis ueteris absoluti: nam etiamsi non baptizentur, promittunt eis extra regnum quidem Dei, sed  tamen eternam et beatam quamdam uitam suam. Ipsum quoque Adam dicunt, etiamsi non peccasset, fuisse corpore moriturum; neque ita mortuum merito culpe, sed conditione nature. Obiiciuntur eis et alia nonnulla, sed ista sunt maxime, ex quibus intelliguntur etiam illa, uel cuncta uel pene cuncta pendere.



CAPUT CCLXXXuIII. 63 Item de eadem Pelagianorum heresi, ex sermone Ad populum.

Illa duo: Dimitte nobis debita nostra, sicut et nos dimittimus debitoribus nostris, et, Ne nos inferas in tentationem, quando Pelagianis obiiciuntur, quid eos putatis respondere? horrui, fratres mei, quando audiui: ego quidem non audiui auribus meis, sed sanctus frater et cepiscopus meus Urbanus noster, qui  hic presbyter fuit, et modo est Siccensis episcopus, cum remeasset ab urbe Roma, et ibi cum quodam talia sentiente confligeret, uel se conflixisse referret, cum urgueretur [urgeretur] pondere orationis Dominice  quid eum putatis respondisse? Rogamus, inquit, Deum: Ne nos inferas in tentationem, ne aliquid mali patiamur, quod non habemus in potestate: ne ruam de equo, et ne frangam pedem, ne latro me interficiat, et quid huiusmodi: Hec enim, inquit, non habeo in potestate: nam uincere tentationes peccatorum meorum, si uolo,  et possum, nec Dei adiutorio possum. uidetis, fratres, quam maligna heresis; uidetis quemadmodum omnes horretis, cauete ne capiamini; noui enim calliditates et tergiuersationes hominum impiorum auersorum a ueritate; et quia iam in suas sententias ceciderunt, uinci nolentium, uidete, obsecro uos, ecce inuenit quod diceret, ideo nos dicere: Ne nos inferas in tentationem, ne aliquid nobis contingat, quod non habemus in potestate, secundum corporis tentationem. Inde ergo dicebat Dominus: uigilate et orate, ne intretis in tentationem: hoc dicebat: uigilate et orate, ne pedem frangatis, aut ne caput doleatis, aut ne in damnum incurratis; non hoc dicebat, sed quid dicebat? quod Petro dixit: Rogaui pro te, ne deficiat fides tua; Rogaui, inquit,  pro te, dicit Deus homini; dominus, seruo; magister, discipulo; medicus, egroto: rogaui pro te, quid? ne deficiat: Quid? manus tua, pes tuus, oculus tuus, lingua tua, aliqua paralysis, id est dissolutio membrorum? non, sed, ne deficiat fides tua. Secundum istos in potestate habemus, ne deficiat fides nostra. Quare pro nobis rogatur Deus, ut concedat rogare nobis quod isti dicunt, nos non debere a sempiterna maiestate, sed habere in potestate. Benedictiones, fratres mei, benedictiones nostras, quas super uos facimus, euacuant, exinaniunt, elidunt. Audistis me, credo, fratres mei, quando dico, conuersi ad Dominum benedicamus nomen eius; det nobis perseuerare in mandatis suis, ambulare in uia recta eruditionis sue, placere illi in omni opere bono, et  cetera talia. Prorsus, inquiunt, hoc totum in potestate nostra est constitutum. Ergo nos inaniter talia uobis optamus, defendamus nos et uos, ne et nos sine causa benedicamus, et uos sine causa Amen subscribatis. Fratres mei, Amen uestrum scriptio uestra est, consensio uestra est, adstipulatio uestra est, ne forte aliqui ipsorum et nos condemnet et uos: defendamus nos de apostolo Paulo, uideamus si talia optauit plebi sue. Audite quid dixerit, qualia oramus super uos, audite quid dixerit quodam loco: rem breuem dico, quod dicis, o noue heretice, quicunque me audis, si presens es, quid dicis? Quia non peccare in potestate sic habemus, ut hoc sine adiutorio diuine gratie implere possimus; hoc dicis, hoc, inquit, ergo in potestate habemus, non peccare sine adiutorio  Dei? plane, inquit, liberum arbitrium nostrum ad hoc nobis sufficit: quid est ergo quod ait Apostolus, scribens ad Corinthios? Oramus ad Deum ne quid faciatis mali; attendistis, audistis, accepistis, et quia manifestissimum est, sine dubio intellexistis quod orauit Apostolus: Oramus, inquit, ad Deum ne quid aciatis mali; poterat dicere: Monemus uos ne quid faciatis mali, docemus uos ne quid faciatis mali, iubemus uobis, precipimus uobis; quod quidem si diceret, certum diceret, quia et uoluntas nostra agit aliquid, non enim uoluntas nostra nichil agit, sola non sufficit; maluit tamen dicere, Oramus, ut ipsam gratiam commendaret, ut intelligerent illi, quando non sufficiunt aliquid mali, non sola sua uoluntate se uitare malum, sed adiutorio Dei implere quod  iussum est. Ergo, fratres, quando precipitur, agnoscite uoluntatis arbitrium, quando oratur quod precipitur, agnoscite gratie beneficium, utrumque enim in Scripturis habes; et precipitur, et oratur, quod precipitur, hoc oratur: uidete quid dico; precipitur ut intelligamus: Nolite esse sicut equus et mulus, non habentes intellectum; audistis quia iussum est, pete ut possis implere quod iussum est. Quomodo, inquis, peto? audi Scripturam quid tibi iussum est: Nolite esse sicut equus et mulus, non habentes intellectum; quia iussum est, agnouisti uoluntatem: audi quia oratur, ut agnoscas gratiam: Da mihi intellectum ut discam mandata tua; iussum est ut habeamus sapientiam, quia iussum est lego; ubi legis, inquit? Audite, Qui insipientes estis in populo, et stulti aliquando  sapite; iam ille quid dicit? uides quomodo nobis precepit Deus ut sapiamus. Ergo sapientia in nostra est potestate? Iam dixi, preceptum audiui, uoluntatem cognoui; audi orationem, ut gratiam tu possis agnoscere. De sapientia agitur que iussa est nobis: audiamus quid dicat apostolus Iacobus: Si quis autem uestrum indiget sapientia, postulet a Deo qui dat omnibus affluenter; iubetur nobis continentia: ubi iubetur? Apostolus ad Timotheum: Contine te ipsum; iussio est, preceptio est, audiendum est, faciendum est, sed nisi Deus adiuuet, remanemus. Conamur quidem facere uoluntate, et nititur aliquid uoluntas, non presumat potestas, nisi adiuuetur infirmitas; certe enim iussum est: Contine te ipsum. Audi alium locum Scripture: Et cum scirem, inquit, quia nemo esse  potest continens, nisi Deus det; et hoc ipsum erat sapientia scire cuius esset hoc donum; Et quid, inquit, feci? adii Dominum et deprecatus sum. Quid opus est multa percurrere, fratres mei? quidquid nobis iubetur, orandum est ut impleatur: sed non sicut dimittamus nos, et quomodo egri iaceamus supini, et dicamus: Pluat Deus escas super facies nostras, ut prorsus nos nichil agere uelimus; et cum esca compluta fuerit super os nostrum, dicamus, etiam Deus glutiat de nobis: aliquid et nos agere debemus, studere debemus, conari debemus, et in eo gratias agere in quo potuerimus; in eo quod non potuerimus orare. Quando gratias agis, caues ne damneris ingratus: quando autem quod nondum habes petis, caues ne remaneas inanis quia impediris; cogitate ergo ista,  fratres mei: quisquis ad uos accesserit, et dixerit uobis: Quid ergo nos facimus, si nichil habemus in potestate nisi Deus det omnia; ergo non nos coronabit Deus, sed se coronabit: iam uidetis quia de illa uena uenit; uena est, sed uenenum habet: percussa est enim a serpente, sana non est; hoc enim agit hodie Satanas, quomodo per uenena hereticorum eiiciat de Ecclesia, sicut tunc per uenena serpentis eiecit de paradiso. Illum nemo dicat absolutum esse ab episcopis, absoluta est, sed confessio quasi correctio ipsa est absoluta, quia ea que dixit ante episcopos catholica uidebantur, que autem scripsit in libris suis episcopi qui absoluerunt, nescierunt, et forsitan correctus est. Desperare enim de homine non debemus qui forte fidei catholice adiungi se maluit, et ad eius  gratiam auxiliumque confugit, forte hoc factum 64 sit; tamen non heresis est absoluta, sed homo heresim negans.



CAPUT CCLXXXIX. Quod mundum Deus propter gratiam seruet, propter liberum arbitrium iudicet; ex epistola ad ualentinum.

Obsecro itaque uos, fratres, sicut Corinthios obsecrauit Apostolus, per nomen Domini nostri Iesu Christi, ut ipsum dicatis omnes, et non sint in uobis schismata. Primo enim Dominus iehsu, sicut scriptum est in Euangelio Ioannis apostoli, non uenit ut iudicaret mundum, sed ut saluaretur mundus per ipsum; postea uero, sicut scribit apostolus Paulus, iudicabit Deus mundum, quando uenturus est, sicut  tota Ecclesia in Symbolo confitetur: Iudicare uiuos et mortuos. Si ergo non est Dei gratia, quomodo saluat mundum? et si non est liberum arbitrium, quomodo iudicat mundum? Prohibet Apostolus dicens: Nemo glorietur in homine; et alio loco: Qui gloriatur, inquit, in Domino glorietur. Illi uero heretici seipsos a seipsis iustos fieri putantes, quasi hoc eis non Deus dederit, sed ipsi sibi, non utique in Domino, sed in semetipsis gloriantur; talibus dicit Apostolus: Quis enim te discernit? quod ideo dicit, quia de massa illius perditionis que facta est ex Adam, non discernit hominem, ut eum faciat uas in honorem, non in contumeliam, nisi Deus: sed quoniam homo carnalis et inaniter inflatus, cum audisset, Quis enim te discernit? posset respondere uel uoce,  uel cogitatione, et dicere: Discernit me fides mea, discernit me oratio mea, discernit me iustitia mea; mox Apostolus occurrit cogitationibus eius, et dixit; Quid enim habes quod non accepisti? si autem accepisti, quid gloriaris quasi non acceperis? si autem gloriantur, quasi non acceperint, qui se a seipsis iustificari putant, ac per hoc in semetipsis, non in Domino gloriantur. Dicunt gratiam Dei secundum merita nostra dari, quod omnino falsissimum est: non quia nullum est meritum uel bonum piorum, uel malum impiorum; alioquin quomodo iudicabit Deus mundum? sed misericordia et gratia Dei conuertit hominem, de qua psalmus dicit: Deus meus, misericordia eius preueniet me, ut iustificetur impius, hoc est, ex impio fiat iustus, et incipiat habere meritum  bonum, quod Dominus coronabit quando iudicabitur mundus. Ipsa est enim questio de gratia Dei que fecit ut homines non intelligentes putarent apostolum Paulum dicere: Faciamus mala, ut ueniant bona. Unde apostolus Petrus in secunda epistola sua: Quapropter, inquit, karissimi, hec exspectantes satagite inuiolati et immaculati apud Deum [eum] reperiri in pace, et Domini nostri patientiam salutem existimate, sicut dilectissimus frater noster Paulus secundum eam que data est ei sapientiam scripsit uobis, ut et in omnibus epistolis, loquens in eis de his in quibus sunt quedam difficilia intellectu, que indocti et instabiles homines peruertunt sicut et ceteras Scripturas, ad proprium suum interitum. Cauete ergo quod tantus apostolus  tam terribiliter dicit; et ubi sentitis uos non intelligere, interim credite diuinis eloquiis, quia et liberum [est] hominis arbitrium, et gratia Dei, sine cuius adiutorio liberum arbitrium nec conuerti potest ad Deum, nec proficere in Deo: et quod pie creditis, ut etiam sapienter intelligatis orate; et ad hoc ipsum enim, id est ut sapienter intelligamus, est utique liberum arbitrium. Nisi enim libero arbitrio intelligeremus atque saperemus, non nobis preciperetur dicente Scriptura: Intelligite ergo qui insipientes estis in populo, et stulti aliquando sapite. Eo ipso quippe quo preceptum atque imperatum est ut intelligamus atque sapiamus, obedientia nostra requiritur, que nulla potest esse sine libero arbitrio; sed si posset hoc ipsum sine adiutorio gratie [Dei] fieri  per liberum arbitrium, ut intelligeremus atque saperemus, Non diceretur Deo: Da mihi intellectum ut discam mandata tua; neque in Euangelio scriptum esset: Tunc aperuit illis sensum, ut intelligerent Scripturas; nec Iacobus apostolus diceret: Si quis autem uestrum indiget sapientia, postulet a Deo, qui dat omnibus affluenter, et non improperat; et dabitur ei. Quapropter, dilectissimi, quicunque dicit: uoluntas mea mihi sufficit ad facienda opera bona, declinat in dexteram; sed rursus illi qui putant bonam uitam esse deserendam, quando audiunt sic Dei gratiam predicari, ut credatur et intelligatur uoluntates hominum ipsam ex malis bonas facere, ipsas etiam quas fecerit custodire, et propterea dicunt, Faciamus mala ut ueniant bona, in sinistram declinant:  ideo uobis dixit: Non declinetis neque in dexteram, neque in sinistram; hoc est, ne sic defendatis liberum arbitrium, ut ei bona opera sine Dei gratia tribuatis: ne sic defendatis gratiam, ut quasi de illa securi mala opera diligatis; quod ipsa gratia Dei auertat a uobis. Talium quippe uerba sibi proponens Apostolus ait: Quid ergo dicemus? permanebimus in peccato, ut gratia [Dei] abundet? atque his uerbis hominum errantium, et Dei gratiam non intelligentium, respondit ut debuit dicens: Absit. Si enim mortui sumus peccato, quomodo uiuemus in eo? nichil dici potuit breuius et melius; quid enim nobis gratia Dei utilius confert in hoc presenti seculo maligno, nisi ut moriamur peccato? Ac per hoc  ipsi gratie inuenietur ingratus, qui preter illam uult uiuere in peccato per quam morimur peccato.



CAPUT CCXC. Qui sine lege peccauerunt, sine lege peribunt; ex eodem libro.

Ubi dicitur, noli hoc et noli illud, et ubi ad aliquid faciendum uel non faciendum in diuinis monitis opus uoluntatis exigitur, satis liberum demonstrat arbitrium. Nemo ergo Deum causetur in corde suo, sed sibi imputet quisque cum peccat; neque cum aliquid secundum Deum operatur, alienet hoc a propria uoluntate. Quando enim uolens hoc facit, tunc dicendum est, opus bonum, tunc speranda est boni operis merces ab eo de quo dictum est, Qui reddet unicuique secundum  opera sua. Qui ergo nouerunt diuina mandata, aufertur eis excusatio quam solent habere homines de ignorantia; sed nec ipsi sine pena erunt qui legem Dei nesciunt: qui enim sine lege peccauerunt, sine lege peribunt; qui autem in lege peccauerunt, per legem iudicabuntur. Quod mihi non uidetur Apostolum ita dixisse, tanquam peius aliquid significauerit esse passuros qui legem nesciunt in peccatis suis, quam illos qui sciunt: peius enim uidetur esse perire, quam iudicari. Sed cum hoc de gentibus et Iudeis loqueretur, quia illi sine lege sunt, isti autem legem acceperunt, quis audeat dicere Iudeos qui in lege peccant non esse perituros, cum in Christum non crediderint, quandoquidem de illis dictum est: Per legem iudicabuntur; sine fide  enim Christi nemo liberari potest: ac per hoc ita iudicabuntur ut pereant; nam si peior est conditio nescientium quam scientium legem Dei, quomodo uerum erit quod in Euangelio Dominus ait: Seruus qui nescit uoluntatem Domini sui, et facit digna plagis, uapulabit pauca; seruus autem qui scit uoluntatem domini sui, et facit digna plagis, uapulabit multa. Ecce ubi ostendit grauius peccare hominem scientem quam nescientem: nec tamen ideo confugiendum est ad ignorantie tenebras, ut in eis quisque requirat excusationem; aliud est enim nescisse, aliud scire noluisse. uoluntas quippe arguitur in eo de quo dicitur: Noluit intelligere ut bene ageret, sed et illa ignorantia, que non est eorum qui scire nolunt, sed eorum qui tanquam simpliciter  nesciunt, neminem sic excusat ut sempiterno igne 65 non ardeat, si propterea non credidit quia non audiuit omnino quid crederet, sed fortasse ut mitius ardeat. Non enim sine causa dictum est: Effunde iram tuam in gentes que te non nouerunt; et illud quod ait Apostolus: Cum uenerit in flamma ignis dare uindictam in eos qui ignorant Deum. uerumtamen ut habeamus et ipsam scientiam, ne dicat unusquisque, Nesciui, non audiui, non intellexi, uoluntas conuenitur humana, ubi dicitur: Nolite esse [fieri] sicut equus et mulus, in quibus non est intellectus; quamuis peior appareat de quo dictum est: uerbis non emendabitur seruus durus; si enim intellexerit, non obaudiet. Quando autem dicit homo  Non possum facere quod precipitur, quoniam concupiscentia mea uincor, iam quidem de ignorantia non habet excusationem, nec Deum causatur in corde suo, sed malum suum in se cognoscit et dolet. Cui tamen dicit Apostolus: Noli uinci a malo, sed uince in bono malum; et utique cui dicitur, Noli uinci, arbitrium sine dubio uoluntatis eius conuenitur; uelle enim et nolle proprie uoluntatis est. Sed metuendum est ne ista omnia diuina testimonia, et quecunque alia sunt, que sine dubitatione sunt plurima, in defensione liberi arbitrii sic intelligantur, ut ad uitam piam et bonam conuersationem, cui merces eterna debetur, adiutorio et gratie Dei locus non relinquatur, et audeat miser homo, quando bene uiuit et bene operatur, uel potius bene uiuere et  bene operari sibi uidetur, in seipso, non in Domino gloriari, et spem recte uiuendi in seipso ponere, ut sequatur eum maledictum Ieremie prophete dicentis: Maledictus homo qui spem habet in homine, et firmat carnem brachii sui, et a Domino discedit cor eius. Intelligite, fratres, hoc propheticum testimonium: quia enim non dixit propheta, Maledictus homo qui spem habet in seipso, posset alicui uideri ideo dictum esse, Maledictus homo qui spem habet in homine, ut nemo spem habeat in altero homine, sed in se: ut ergo ostenderet sic se admonuisse hominem, ut nec in seipso haberet spem, propterea cum dixisset, Maledictus homo qui spem habet in homine, mox addidit: Et firmat carnem brachii sui. Brachium pro potentia posuit operandi: in nomine  autem carnis intelligenda est humana fragilitas; ac per hoc firmat carnem brachii sui qui potentiam fragilem atque inualidam, id est humanam, sufficere sibi ad bene operandum putat, nec adiutorium sperat a Domino. Propter hoc enim subiecit, Et a Domino discedit cor eius: nos ergo ad bene operandum spem non habeamus in homine, firmantes carnem brachii nostri, nec a Domino discedat cor nostrum, sed ei dicat: Adiutor meus esto, ne derelinquas me; meminerimus eum dicere: Et conuertimini, et uiuetis; et cui dicitur: Conuerte nos, Deus; meminerimus Deum dicere: Proiicite a uobis omnes impietates uestras, cum ipse iustificet impium; meminerimus ipsum dicere: Facite uobis cor nouum, et spiritum nouum, qui dicit: Dabo uobis cor nouum,  et spiritum nouum dabo uobis. Quomodo ergo quod dicit: Facite uobis, hoc dicit, Dabo uobis? quare iubet, si ipse daturus est? quare dat, si homo facturus est, nisi quia dat quod iubet cum adiuuat ut faciat cui iubet? Semper est [in] nobis uoluntas libera, sed non semper est bona: aut enim a iustitia libera est quando seruit peccato, et tunc mala est; aut a peccato libera est quando seruit iustitie, et tunc est bona. Gratia uero Dei semper est bona, et per hanc ut sit homo uoluntatis bone qui prius fuit uoluntatis male, per hanc etiam fit ut ipsa bona uoluntas, que iam esse cepit, augeatur, et tam magna fiat, ut possit implere diuina mandata, que uoluerit [quod poterit], cum ualde porfecteque uoluerit.  Ad hoc enim ualet quod scriptum est: Si uolueris, conseruabis mandata, ut homo qui uoluerit et non potuerit, nondum se plene uelle cognoscat, et oret ut habeat tantam uoluntatem quanta sufficit ad implenda mandata; sic quippe adiuuatur ut faciat quod iubetur: tunc enim utile est uelle cum possumus, et tunc utile est posse cum uolumus; nam quid prodest si quod non possumus, uolumus, aut quod possumus, nolumus? Magnum aliquid se scire Pelagiani putant, quando dicunt, Non iuberet Deus quod sciret non posse ab homine fieri: quis hoc nesciat? sed ideo iubet aliqua que non possumus, ut nouerimus quid ab illo petere debeamus; ipsa est enim fides que orando impetrat. Denique ipse qui dixit, Si uolueris, conseruabis mandata, in eodem libro Ecclesiastico  aliquanto post dicit: Quis dabit in ore meo custodiam, et super labia mea signaculum astutum, ne forte cadam ab ipsis, [et] lingua mea perdat me. Iam certe mandata acceperat: Cohibe linguam tuam a malo, et labia tua ne loquantur dolum. Cum ergo uerum sit quod dixit: Si uolueris, conseruabis mandata, quare querit in ore suo dari custodiam? similis ei qui dicit in psalmo: Pone, Domine, custodiam ori meo; non ei sufficit mandatum Dei et uoluntas sua, quandoquidem si uoluerit conseruabit mandata. Quam multa Dei mandata sunt contra superbiam, iam nouit ea, et si uoluerit obseruabit ea. Quare ergo paulo post dicit: Domine Pater et Deus uite mee, elationem oculorum ne dederis mihi. Iam dixerat ei Lex: Non concupisces; uelit ergo et faciat quod iubetur, quoniam si uoluerit conseruabit  mandata; quare sequitur et dicit: Concupiscentiam auerte a me; contra luxuriam Deus quam multa mandauit? faciat ea, quia si uoluerit conseruabit mandata. Quid est quod clamat ad Deum: uentris appetitio et concubitus ne apprehendat me? Si hec ei in presenti diceremus, rectissime nobis responderet et diceret: Ex ista oratione mea, qua hec a Domino peto, intelligite quomodo dixerim, Si uolueris conseruabis mandata: certum est enim nos mandata seruare si uolumus, sed quia preparatur uoluntas a Domino, ab illo petendum est ut tantum uelimus quantum sufficit ut uolendo faciamus. Certum est nos uelle cum uolumus, sed ille facit ut uelimus bonum, de quo dictum est, ut paulo ante posui, quod  preparatur uoluntas a Domino, de quo dictum est: A Domino gressus hominis dirigentur, et uiam eius uolet; de quo dictum est: Qui operatur in uobis et uelle. Certum est nos facere cum facimus: sed ille facit ut faciamus, prebendo uires efficacissimas uoluntati, qui dixit: Faciam ut in iustificationibus meis ambuletis, et iudicia mea obseruetis et faciatis. Cum dicit, Faciam ut faciatis, quid aliud dicit nisi, Auferam a uobis cor lapideum, unde non faciebatis, et dabo cor carneum, unde faciatis? et hoc quid est, nisi, Auferam cor durum, unde non faciebatis, et dabo cor obediens, unde faciatis? Ille facit ut faciamus, cui dicit homo: Pone, Domine, custodiam ori meo: hoc est enim dicere, Fac ut ponam custodiam ori meo, quod beneficium Dei iam fuerat consecutus  qui dixit: Posui ori meo custodiam. Qui ergo uult facere Dei mandatum, et non potest, iam quidem habet uoluntatem bonam, sed adhuc paruam et inualidam; poterit autem, cum magnam habuerit et robustam. Quando enim martyres magna illa mandata fecerunt, magna utique uoluntate, hoc est magna caritate, fecerunt; de qua caritate ipse Dominus ait: Maiorem hanc caritatem nemo habet, quam ut animam suam ponat pro amicis suis; unde et Apostolus dicit: Qui enim diligit proximum, legem impleuit; nam Non adulterabis, Non homicidium facies, Non furaberis, Non concupisces, et si quod est aliud mandatum, in hoc sermone recapitulatur: Diliges proximum tuum tanquam teipsum. Dilectio proximi malum non operatur: 66 plenitudo ergo legis est dilectio; ipsam caritatem  apostolus Petrus nondum habuit, quando timore Dominum ter negauit. Timor enim non est in caritate, sicut ait Ioannes euangelista in Epistola sua, sed perfecta caritas foras mittit timorem; et tamen, quamuis parua et imperfecta, non deerat quando dicebat Domino: Animam meam pro te ponam: putabat enim se posse quod se uelle sentiebat, et quis istam, etsi paruam, dare ceperat caritatem, nisi ille qui preparat uoluntatem, et cooperando perficit quod operando incipit, quoniam ipse ut uelimus operatur incipiens, qui uolentibus cooperatur perficiens? Propter quod ait Apostolus: Certus sum quoniam qui operatur in uobis opus bonum, perficiet usque in diem Iesu Christi. Ut ergo uelimus, sine nobis operatur; cum autem uolumus, et sic uolumus ut  faciamus, nobiscum cooperatur, tamen sine illo uel operante ut uelimus, uel cooperante ut [cum] uolumus, ad bona pietatis opera nichil ualemus. De operante illo ut uelimus dictum est: Deus est enim qui operatur in uobis, et uelle; de cooperante illo, cum iam uolumus et uolendo facimus: Scimus, inquit, quoniam diligentibus Deum omnia cooperantur in bonum. Quid est Omnia, nisi et ipsas terribiles seuasque passiones? sarcina quippe illa, que infirmitati grauis est, leuis efficitur caritati. Talibus enim Dominus dixit esse suam sarcinam leuem, qualis Petrus fuit quando passus est pro Christo, non qualis fuit quando negauit Christum. Istam caritatem, id est diuino amore ardentissimam uoluntatem, commendans Apostolus dicit: Quis nos separabit a caritate  Christi? etc.



CAPUT CCXCI. Quod cordis induratio precedentibus malis fiat, ex eodem libro.

Scriptum est in Prouerbio [Prouerbiis] Salomonis: Sicut impetus aque, sic cor regis in manu Dei; quocunque uoluerit inclinabit illud. Et in psalmo CIu dictum est de Aegyptiis quid eis feeerit Deus: Et conuertit cor eorum, ut odissent populum eius, et dolum facerent in seruos eius. In litteris etiam apostolicis uidete que scripta sunt, ut in Epistola Pauli apostoli ad Romanos: Propterea tradidit illos Deus in desideria cordis eorum, in immunditiam; item paulo post: Propterea tradidit illos Deus in passiones ignominie; item paulo post: Sicut non probauerunt  Deum habere in notitia, tradidit illos Deus in reprobam mentem, ut faciant ea que non conueniunt. Et ad Thessalonicenses in Epistola secunda ait de quibusdam: Pro eo quod dilectionem ueritatis non receperunt, ut salui fierent, ideo mittit illis Deus operationem erroris, ut credant mendacio, ut iudicentur omnes qui non crediderunt ueritati, sed consenserunt iniquitati. His et talibus testimoniis diuinorum eloquiorum, que omnia commemorare nimis perlongum est, satis quantum existimo manifestatur, operari Deum in cordibus hominum, ad inclinandas eorum uoluntates quocunque uoluerit, siue ad bona pro sua misericordia, siue ad mala pro meritis eorum, iudicio utique suo aliquando aperto, aliquando occulto, semper autem iusto. Fixum enim debet esse et  immobile in corde uestro, quia non est iniquitas apud Deum; ac per hoc quando legitis in litteris ueritatis a Deo seduci homines, aut obtundi, uel obdurari corda eorum, nolite dubitare precessisse mala merita eorum, ut iuste ista paterentur, ne incurratis in illud prouerbium Salomonis: Insipientia uiri uiolat uias eius; Deum autem causatur in corde suo. Gratia uero non secundum merita hominum datur, alioquin gratia iam non est gratia, quia ideo gratia uocatur, quia gratis datur. Si autem potens est, siue per angelos bonos, siue per malos, siue quocunque alio modo, operari etiam in cordibus malorum, pro meritis eorum quorum malitiam non ipse fecit, sed aut originaliter tracta est ab Adam, aut creuit per propriam uoluntatem; quid mirum est si per Spiritum  sanctum operatur in cordibus electorum suorum bona, qui operatus est ut ipsa corda essent ex malis bona: sed suspicentur homines quelibet et merita bona que putant precedere ut iustificentur per Dei gratiam, non intelligentes cum hoc dicunt, nichil aliud [dicere] quam negare se gratiam, sed, ut dixi, quod uolunt de maioribus suspicentur de paruulis? Certe Pelagiani quid respondeant non inueniunt, quorum nec uoluntas ulla est in accipienda gratia, cuius uoluntatis meritum precessisse dicant, et insuper eos etiam cum fletu reluctari uidemus quando baptizantur et diuina sacramenta percipiunt, quod eis ad magnum impietatis peccatum imputaretur, si iam libero arbitrio uterentur. Et tamen heret etiam in reluctantibus gratia apertissime, nullo bono merito precedente; alioquin  gratia iam non esset gratia, et aliquando filiis infidelium prestatur hec gratia, cum occulta Dei prouidentia in manibus piorum quomodocunque perueniunt; aliquando filii fidelium non eam consequuntur, aliquo impedimento existente ne possit periclitantibus subueniri. Fiunt uero ista per occultam Dei prouidentiam, cuius inscrutabilia sunt iudicia, et inuestigabiles uie eius: quod ut Apostolus diceret, quid predixerit intuemini: agebat enim de Iudeis et gentibus, cum scriberet ad Romanos, id est ad gentes, et ait: Sicut enim aliquando uos non credidistis Deo, nunc autem misericordiam consecuti estis [in] illorum incredulitate; ita et hi nunc non crediderunt in uestram misericordiam, ut et ipsi misericordiam consequantur. Conclusit enim Deus omnes in infidelitate,  ut omnium misereatur: et cum attendisset quid dixerit, admirans sententie sue certam quidem ueritatem, sed magnam profunditatem, mox exclamauit atque ait: O altitudo diuitiarum sapientie et scientie Dei! quam inscrutabilia sunt iudicia eius, et inuestigabiles uie eius! Hec enim iudicia inscrutabilia et inuestigabiles uias peruersi homines non cogitantes, et procliues ad reprehendendum, non idonei ad intelligendum, putabant et iactitabant apostolos dicere: Faciamus mala, ut ueniant bona; quod absit ut apostoli dicerent: sed homines non intelligentes hoc putabant dici, quando audiebant quod dixit Apostolus: Lex autem subintrauit, ut abundaret delictum; ubi autem abundauit delictum, superabundauit gratia; sed utique gratia id agit ut iam fiant bona  ab eis qui fecerant mala, non ut perseuerent in malis, et reddi sibi existiment bona. Non itaque debent dicere, Faciamus mala ut ueniant bona: sed, Fecimus mala, et uenerunt bona, iam faciamus bona, ut in futuro seculo recipiamus pro bonis bona, qui in hoc seculo recipimus pro malis bona. Propter quod scriptum est in psalmo, Misericordiam et iudicium cantabo tibi, Domine. Prius itaque non ideo uenit Filius hominis in mundum, ut iudicet mundum, sed ut saluetur mundus per ipsum: hoc propter misericordiam; postea uero per iudicium uenturus est iudicare uiuos et mortuos. Quamuis et in hoc tempore ipsa saluatio non fiat sine iudicio, sed occulto; ideo ait: In iudicium ueni in hunc mundum, ut qui non uident uideant et qui uident ceci fiant. Ad occulta ergo  Dei iudicia reuocate, quando uidetis in una causa quam certe habent, omnes paruuli hereditarium malum trahentes ex Adam, huic subueniri ut baptizetur; illi non subueniri, ut in ipsa obligatione moriatur: illum baptizatum relinqui in hac uita, 67 quem presciuit Deus impium futurum, istum uero baptizatum rapi ex hac uita, ne malitia mutaret intellectum eius: et nolite in istis dare iniustitiam uel insipientiam Deo, apud quem iustitie fons est et sapientie; sed sicut uos exhortatus sum ab initio sermonis huius, in quod peruenistis, in eo ambulate: et hoc quoque uobis Deus reuelabit, etsi non in hac uita, certe in altera, nichil est enim occultum quod non reuelabitur. Quando ergo auditis Dominum dicentem: Ego Dominus seduxi prophetam illum; et  quod ait Apostolus: Cuius uult miseretur, et quem uult obdurat; in eo quem seduci permittit uel obdurari, mala eius merita credite. In eo uero cuius miseretur, gratiam Dei non reddentis mala pro malis, sed bona pro malis fideliter et indubitanter agnoscite. Nec ideo auferatis a Pharaone liberum arbitrium, quia multis locis dicit Deus: Ego induraui Pharaonem, uel, Induraui aut indurabo cor Pharaonis; non enim propterea ipse Pharao non indurauit cor suum: nam et hoc de illo legitur, quando ablata est ab Aegyptiis , dicente Scriptura: Et ingrauauit Pharao cor suum, et in isto tempore, et noluit dimittere populum; ac per hoc et Deus indurauit per iustum iudicium, et ipse Pharao [per] liberum arbitrium. Certi ergo estote  quia non erit inanis labor uester, si in bono proposito proficientes, perseueretis usque in finem. Deus enim, qui modo illis quos liberat non reddit secundum opera eorum, tunc reddet unicuique secundum opera eius. Reddet omnino Deus et mala pro malis, quoniam iustus est, et bona pro malis, quoniam bonus est, et bona pro bonis, quoniam bonus et iustus est; tantummodo mala pro bonis non reddet, quoniam iniustus non est. Reddet ergo mala pro malis, penam pro iniustitia, et reddet bona pro malis, gratiam pro iniustitia; et reddet bona pro bonis, gratiam pro gratia.



CAPUT CCXCII. Bina quedam diuidit, Posse non peccare, et Non posse peccare; similiter et de morte; ex libro de Correptione et Gratia ad ualentinum et monachos.

 Quid erit autem liberius libero arbitrio, quando non poterit seruire peccato, que futura erat et homini, sicut facta est angelis sanctis, merces meriti? Nunc autem per peccatum perdito bono merito, in his qui liberantur factum est donum gratie, que merces meriti futura erat. Quapropter bina ista quid inter se differant diligenter et uigilanter intuendum est: posse non peccare, et non posse peccare; posse non mori, et non posse mori; bonum posse non deserere, bonum non posse deserere. Potuit enim non peccare primus homo, potuit non mori, potuit bonum non deserere. Nunquid dicturi sumus, non potuit peccare qui tale habebat liberum arbitrium? aut, non potuit mori cui dictum est: Si peccaueris, morte morieris? aut, non potuit bonum deserere,  cum hoc peccando deseruerit, et ideo mortuus sit? Prima ergo libertas uoluntatis erat posse non peccare, nouissima erit multo maior, non posse peccare. Prima immortalitas erat posse non mori, nouissima erit multo maior, non posse mori. Prima erat perseuerantie potestas, bonum posse non deserere, nouissima erit perseuerantie felicitas, bonum non posse deserere. Nunquid quia erunt bona nouissima potiora atque meliora, ideo fuerunt illa prima, uel nulla, uel parua? itemque ipsa adiutoria distinguenda sunt: aliud adiutorium sine quo aliquid non fit, et aliud est adiutorium quo aliquid fit. Nam sine alimentis non possumus uiuere, nec tamen cum adfuerint alimenta, eis fit ut uiuat qui mori uoluerit. Ergo adiutorium alimentorum est sine quo non fit non quo fit ut uiuamus;  at uero beatitudo quam non habet homo, cum data fuerit, continuo fit beatus. Adiutorium est enim non solum sine quo non fit, uerum etiam quo fit propter quod datur. Quapropter hoc adiutorium et quo fit est, et sine quo non fit, quia et si data fuerit homini beatitudo, continuo fit beatus; et si data nunquam fuerit, nunquam erit. Alimenta uero non consequenter faciunt ut homo uiuat, sed tamen sine illis non potest uiuere. Primo itaque homini, qui in eo bono quo factus erat rectus acceperat posse non peccare, posse non mori, posse ipsum bonum non deserere, datum est adiutorium perseuerantie, non quo fieret ut perseueraret, sed sine quo per liberum arbitrium perseuerare non potest [posset]. Nunc uero  sanctis in regnum Dei per gratiam Dei predestinatis non tale adiutorium perseuerentie datur, sed tale ut eis perseuerantia ipsa donetur; non solum ut sine isto dono perseuerantes esse non possint, uerum etiam ut per hoc donum nonnisi perseuerantes sint. Non solum enim dixit: Sine me nichil potestis facere; uerum etiam dixit: Non uos me elegistis, sed ego elegi uos, et posui uos ut eatis et fructum afferatis, et fructus uester maneat: quibus uerbis eis non solum iustitiam, uerum etiam in illa perseuerantiam se dedisse monstrauit. Christo enim sic eos ponente ut eant, et fructum afferant, et fructus eorum maneat, quis audeat dicere, Forsitan non manebit? Sine penitentia sunt enim dona et uocatio Dei, sed uocatio eorum qui secundum propositum uocati sunt: pro  his igitur interpellante Christo ne deficiat fides eorum, sine dubio non deficiet usque in finem, ac per hoc perseuerabit usque in finem, nec eam nisi manentem uite huius inuenit finis. Maior quippe libertas est necessaria aduersus tot et tantas tentationes, que in paradiso non fuerunt, dono perseuerantie munita atque firmata, ut cum omnibus amoribus, terroribus, erroribus suis uincatur hic mundus, hoc sanctorum martyria docuerunt. Denique ille, et terrente nullo, et insuper contra Dei terrentis imperium, libero usque arbitrio non stetit in tanta felicitate, in tanta non peccandi facilitate; isti autem, non dico terrente mundo, sed seuiente ne starent, steterunt in fide: cum uideret ille bona presentia que fuerat relicturus, isti futura que accepturi fuerant,  non uiderent; unde hoc, nisi donante illo a quo misericordiam consecuti sunt ut fideles essent, a quo acceperunt Spiritum non timoris, quo persequentibus cederent, sed uirtutis et caritatis et continentie, quo cuncta minantia, cuncta inuitantia, cuncta cruciant a superarent. Illi ergo sine peccato ullo data est cum qua conditus est uoluntas libera, et eam fecit seruire peccato; horum uero cum fuisset uoluntas serua peccati, liberata est per illum qui dixit: Si uos Filius liberauerit, tunc uere liberi eritis; et accipiunt tantam per istam gratiam libertatem, ut quamuis quandiu hic uiuunt, pugnent contra concupiscentias peccatorum, eisque nonnulla subrepant propter que dicant quotidie, Dimitte nobis debita nostra, non tamen ultra seruiant peccato, quod est  ad mortem, de quo dicit Ioannes apostolus: Est peccatum ad mortem; non pro illo dico ut roget quis. De quo peccato, quoniam non expressum est, possunt multa et diuersa sentiri. Ego autem dico id esse peccatum, fidem, que per dilectionem operatur, deserere usque ad mortem: huic peccato ultra non seruiunt, non prima conditione sicut illi liberi, sed per secundum Adam Dei gratia liberati, et ista liberatione habentes liberum arbitrium quo seruiant Deo, non quo captiuentur a diabolo. Liberati enim a peccato, serui sunt facti iustitie, in qua stabunt usque in finem, donante sibi perseuerantiam illo qui eos presciuit et predestinauit, et secundum propositum uocauit, et iustificauit, et glorificauit. Quod autem  etiam perseueraturis sanctis sic ista dicuntur, quasi eos perseueraturos habeatur incertum, 68 non aliter hec audire debent quibus expedit non altum sapere, sed timere. Quis enim ex multitudine fidelium, quandiu in hac mortalitate uiuitur, in numero predestinatorum se esse presumat? Quia id occultari opus est in hoc loco, ubi sic cauenda est elatio, ut etiam per Satane angelum, ne extolleretur, tantus colaphizaretur apostolus; hinc apostolis dicebatur: Si manseritis in me, dicente illo qui eos utique sciebat esse mansuros, et per prophetam, Si uolueritis et obaudieritis me cum utique sciret ipse in quibus operaretur et uelle; et similia multa dicuntur; nam propter huius utilitatem secreti, ne forte quis extollatur, sed omnes etiam qui bene currunt timeant, dum occultum  est qui perueniant; propter huius ergo utilitatem secreti, credendum est quosdam de filiis perditionis, non accepto dono perseuerandi usque in finem, in fide, que per dilectionem operatur, incipere uiuere, et aliquandiu fideliter ac iuste uiuere, et postea cadere; neque de hac uita priusquam hoc eis contingat auferri, quorum si nemini contigisset, tandiu haberent homines istum saluberrimum timorem quo uitium elationis opprimitur, donec ad Christi gratiam, qua pie uiuitur, peruenirent, deinceps iam securi nunquam se ab illo esse casuros: que presumptio in isto tentationum loco non expedit, ubi tanta est infirmitas, ut superbiam possit generare securitas. Denique etiam hoc erit, sed tunc quod iam est in angelis etiam in hominibus erit, quando superbia  ulla esse non poterit.



CAPUT CCXCIII. Quod nec gratia prohibeat correptionem, nec correptie gratiam; ex eodem libro.

Si enim aliquando timore non corripimus, ne aliquis inde pereat, cur non etiam timore corripimus, ne aliquis inde plus pereat? Neque enim dilectionis uiscera maiora gestamus, quam beatus apostolus qui dicit: Corripite inquietos, consolamini pusillanimes, suscipite infirmos, patientes estote ad omnes; uidete ne quis malum pro malo alicui reddat; ubi intelligendum est, tunc potius malum pro malo reddi, si corripiendus non corripitur, sed praua dissimulatione negligitur. Dicit enim, Peccantes coram omnibus corripe, ut ceteri timorem habeant; quod de  his peccatis accipiendum est que non latent, ne contra Domini sententiam putetur locutus; ille enim dicit: Si peccauerit in te frater tuus, corripe eum inter te et ipsum. uerumtamen et ipse seueritatem correptionis eousque perducit ut dicat: Si nec Ecclesiam audierit, sit tibi tanquam ethnicus et publicanus: et quis magis dilexit infirmos quam ille qui pro omnibus est factus infirmus, et pro omnibus ex ipsa est infirmitate crucifixus? Que cum ita sint, nec gratia prohibet correptionem, nec correptio negat gratiam: et ideo sic est precipienda iustitia, ut a Deo gratia, qua id quod precipitur fiat, fideli oratione poscatur: et hoc utrumque ita faciendum est, ut neque iusta correptio negligatur, omnia uero hec cum  caritate fiant: quoniam caritas nec facit peccatum, et operit multitudinem peccatorum.



CAPUT CCXCIu. De predestinatione que non possit esse sine prescientia, prescientia uero possit esse sine predestinatione; ex libro ad Prosperum.

Predestinatio est que sine prescientia non potest esse, potest autem esse sine predestinatione prescientia. Predestinatione quippe Deus ea presciuit que fuerat ipse facturus, unde dictum est: Fecit que futura sunt. Prescire autem potens est etiam que ipse non facit, sicut quecunque peccata, quia etsi sunt quedam que ita peccata sunt ut pene sint etiam peccatorum, unde dictum est: Tradidit illos Deus in reprobam mentem, ut faciant que non  conueniunt; non ibi peccatum Dei est, sed iudicium. Quocirca predestinatio Dei que in bono est, gratie est, ut dixi, preparatio; gratia uero est ipsius predestinationis effectus. Quando ergo promisit Deus Abrahe in semine eius fidem gentium, dicens: Patrem multarum gentium posui te; unde dicit Apostolus, Ideo ex fide, ut secundum gratiam firma sit promissio omni semini; non de nostre uoluntatis potestate, sed de sua predestinatione promisit: promisit enim quod ipse facturus fuerat, non quod homines, quia etsi faciunt homines bona que pertinent ad colendum Deum, ipse facit ut illi faciant que precepit, non illi faciunt ut ipse faciat quod promisit; alioquin ut Dei promissa compleantur, non in Dei, sed in hominum est potestate: et quod a Deo  promissum est, ab ipsis redditur Abrahe. Non autem sic credidit, Abraham, sed credidit dans gloriam Deo, quoniam que promisit potens est facere: non ait predicere, non ait prescire, nam et aliena facta potest predicere atque prescire, sed ait, Potens est et facere, ac per hoc facta non aliena, sed sua. An forte opera bona gentium Deus promisit Abrahe in semine ipsius, ut hoc promitteret quod ipse facit; non autem promisit fidem gentium quam sibi homines faciunt, sed ut promitteret quod ipse facit, illam presciuit homines esse facturos? Non quidem sic Apostolus loquitur: Filios quippe Deus promisit Abrahe qui fidei eius uestigia sectarentur, quod apertissime dicit; sed si opera gentium promisit, non fidem profecto, quoniam non sunt bona opera nisi  ex fide, iustus enim ex fide uiuit, et omne quod non est ex fide peccatum est, et sine fide impossibile est placere Deo, nichilominus ut impleat quod promisit Deus, in hominum potestate est; nisi enim homo faciat quod Deo non donante ad hominem pertinet, non faciet ipse quod donet; hoc est, nisi habeat homo fidem ex semetipso, non implet Deus quod promisit, ut opera iustitie dentur ex Deo. Ac per hoc ut promissa sua Deus possit implere, non est in Dei, sed in hominis potestate; quod si ueritas et pietas nos credere uetat, credamus cum Abraham quoniam que promisit potens est facere; promisit autem filios Abrahe, quod esse non possunt si non habeant fidem, ergo ipse donat et fidem. Sane cum Apostolus dicat,  Ideo ex fide, ut secundum gratiam firma sit promissio, miror homines infirmitati sue se malle committere, quam firmitati promissionis Dei. Sed incerta est mihi, inquit, de meipso uoluntas Dei. Quid ergo? tuane tibi uoluntas de teipso certa est, nec times, qui uidetur stare timeat [uideat] ne cadat? Cum igitur utraque incerta sit, cur non homo firmiori quam infirmiori fidem suam, spem, caritatemque committit? Sed cum dicitur, inquiunt, Si credideris, saluus eris, unum horum exigitur, alterum offertur: quod exigitur in hominis, quod offertur in Dei est potestate. Cur non utrumque in Dei [est], et quod iubet et quod offert? Rogatur enim ut det quod iubet, et rogant credentes ut sibi augeatur fides: rogant pro non credentibus, ut eis donetur fides; et in suis igitur  incrementis et in suis initiis Dei donum est fides. Sic autem dicitur: Si credideris, saluus eris, quemadmodum dicitur: Si spiritu facta carnis mortificaueritis, uiuetis; nam et hic ex duobus unum exigitur, alterum offertur. Si spiritu, inquit, facta carnis mortificaueritis, uiuetis: ut ergo spiritu facta carnis mortificemus, exigitur; ut autem uiuamus, offertur. Num igitur placet, ut facta carnis mortificare non donum Dei esse dicamus, neque id donum Dei esse fateamur, quoniam exigi audimus a nobis premio uite, si hoc fecerimus, oblato? absit hoc, ut placeat participibus et defensoribus gratie: Pelagianorum est error iste damnabilis, quorum mox Apostolus ora obstruxit, adiungens: Quotquot enim Spiritu 69 Dei aguntur, hi filii sunt Dei, ne facta mortificare nos  carnis, non per Dei, sed per nostrum spiritum crederemus: de quo Dei Spiritu etiam ibi loquebatur, ubi ait: Omnia autem hec operatur unus atque idem Spiritus, diuidens propria unicuique prout uult; inter que omnia, sicut scitis, nominauit et fidem. Sicut ergo, quamuis donum Dei sit, facta carnis mortificare, exigitur tamen a nobis proposito premio uite, ita donum Dei est et fides, quamuis et ipsa cum dicitur, Si credideris, saluus eris, proposito premio salutis exigatur a nobis. Ideo enim hec et nobis precipiuntur, et dona Dei esse monstrantur, ut intelligatur quod et nos ea facimus, et Deus facit ut illa faciamus, sicut per Prophetam Ezechielem apertissime dicit: quid enim apertius quam ubi dicit: Ego faciam ut faciatis?  locum ipsum Scripture attendite, et uidebitis illa Deum promittere facturum se, ut faciat que iubet ut faciant [ut faciant que iubet ut fiant]. Non sane ibi tacet [etiam] merita eorum, sed mala, quibus se ostendit reddere pro malis bona, hoc ipso quo eos facit habere deinceps opera bona, cum ipse facit ut faciant diuina mandata. Sed omnis hec ratio qua defendimus gratiam Dei per Iesum Christum Dominum nostrum uere esse gratiam, id est non secundum merita nostra dari, quamuis euidentissime diuinorum eloquiorum testimoniis asseratur, tamen apud eos qui, nisi aliquid sibi assignent quod priores dent, ut retribuatur eis, ab omni studio pietatis reprimi se putant. Laborat aliquando in etate maiorum  iam utentium uoluntatis arbitrio: sed ubi uenitur ad paruulos et ad ipsum mediatorem Dei et hominum, hominem Christum Iesum, omnis defecit precedentium gratiam Dei, humanorum assertio meritorum; quia nec illi ullis bonis precedentibus meritis discernuntur a ceteris, ut pertineant ad liberatorem hominum: nec ille ullis humanis precedentibus meritis, cum et ipse sit homo, liberator factus est hominum. Quis enim audiat, quod dicuntur paruuli pro suis futuris meritis, in ipsa infantili etate baptizati, exire de hac uita; et ideo alii non baptizati in eadem etate mori, quia et ipsorum prescita sunt merita futura, sed mala, non eorum uitam bonam uel malam Deo remunerante uel damnante, sed nullam? Apostolus quidem limitem fixit,  quem transgredi non debeat hominis, ut mitius loquar, incauta suspicio: ait enim: Omnes astabimus ante tribunal Christi, ut referat unusquisque secundum ea que per corpus gessit, siue bonum, siue malum: Gessit, inquit, non adiunxit, uel gesturus fuit. Sed unde hoc talibus uiris in mentem uenerit nescio, ut futura que non sunt futura puniantur, aut honorentur merita paruulorum. Cur autem dictum est, secundum ea que per corpus gessit hominem iudicandum, cum gerantur multa solo animo, non per corpus, nec per ullum corporis membrum, et plerumque tam magna, ut talibus cogitationibus pena iustissima debeatur, sicuti est, ut alia taceam, quod dixit insipiens in corde suo, Non est Deus? Quid est ergo secundum ea que per  corpus gessit, nisi secundum ea que gessit eo tempore quo in corpore fuit, ut per corpus intelligamus per corporis tempus? Post corpus autem nemo erit in corpore, nisi resurrectione nouissima, non ad ulla merita comparanda, sed ad recipienda pro bonis meritis premia, pro malis luenda supplicia.



CAPUT CCXCu. Quod ostium uerbi aperiatur cum cor audientis aperiatur ut credat, ex eodem libro.

Quomodo aperitur ostium uerbi, nisi cum sensus aperitur audientis ut credat, et initio fidei facto, ea que ad edificandam salubrem doctrinam predicantur et disputantur admittat, ne per infidelitatem corde clauso, ea que dicuntur improbet ac repellat? Unde et ad Corinthios ait: Permanebo autem Ephesi usque ad Pentecosten, ostium enim mihi apertum  est magnum et euidens, et aduersarii multi; quid hic potest aliud intelligi, nisi predicato ibi per eum primitus Euangelio credidisse multos, et multos eiusdem fidei aduersarios exstitisse, secundum illud Domini: Nemo uenit ad me, nisi cui datum fuerit a Patre meo; et: uobis datum est nosse mysterium regni celorum, illis autem non est datum? Ostium ergo apertum est in eis quibus datum est, aduersarii autem multi, ex eis quibus non est datum; itemque ad eosdem in secunda Epistola idem Apostolus: Cum uenissem, inquit, Troadem, in Euangelium Christi, et ostium mihi apertum esset in Domino, non habui requiem spiritui meo, eo quod non inueni  Titum, fratrem meum; sed uale illis faciens, exiui in Macedoniam. Quibus ualefecit, nisi eis qui crediderant, in quorum scilicet cordibus euangelizanti apertum est ostium? Quid autem adiungat attendite: Deo autem, inquit, gratias, qui semper triumphare nos facit in Christo, et odorem notitie sue manifestat per nos in omni loco, quia Christi bonus odor sumus Deo, in his qui salui fiunt, et in his qui pereunt; quibusdam quidem odor mortis in mortem, quibusdam autem odor uite in uitam. Ecce unde gratias agit miles acerrimus et defensor inuictissimus gratie: ecce unde gratias agit, quia Christi bonus odor sunt apostoli Deo, et in his qui salui fiunt gratia eius, et in his qui pereunt iudicio eius. Sed ut minus succenseatur hec parum intelligentibus, ipse admonet,  cum subiungit et dicit: Et ad hec quis idoneus? uerum redeamus ad ostii apertionem, qua initium fidei audientium significauit Apostolus. Quid est enim orantes simul et pro nobis, ut Deus aperiat nobis ostium uerbi, nisi apertissima demonstratio, etiam ipsum initium fidei esse donum Dei? Non enim orando peteretur ab eo, nisi ab ipso tribui crederetur. Hoc donum celestis gratie in illam purpurariam descenderat, cui, sicut Scriptura dicit in Actibus apostolorum, Deus aperuerat sensum eius, et intendebat in ea que a Paulo dicebantur. Sic enim uocabatur ut crederet. Agit quippe Deus quod uult in cordibus hominum, uel adiuuando, uel iudicando, ut etiam per eos impleatur, quod manus eius, et consilium predestinauit fieri. Frustra itaque etiam illud,  quod Regnorum et Paralipomenon scriptura teste probauimus, cum Deus uult fieri, quod non nisi uolentibus hominibus oportet fieri, inclinari eorum corda, ut hoc uelint, eo scilicet inclinante, qui in nobis mirabili modo et ineffabili operatur et uelle, ad causam de qua disserimus, non pertinere dixerunt. Quid est aliud nichil dicere, et tamen contradicere? nisi forte existimant ad regna terrena facienda, Deum inclinare, ad regnum uero celeste obtinendum, Deum non inclinare, quorum uoluerit uoluntates? sed ut puto propter regnum celorum, non propter regnum terrenum, esse dictum: Inclina cor meum in testimonia tua; uel: A Domino gressus hominis diriguntur, et uiam eius uolet; uel: Paratur uoluntas a Domino; uel: Dabo eis cor aliud, et spiritum  nouum dabo eis. Audiant etiam illud: Spiritum meum dabo in uobis, et faciam ut in iustificationibus meis ambuletis; audiant: A Domino corriguntur gressus uiri; audiant: Omnis uir uidetur sibimet esse iustus, dirigit autem corda 70 Dominus; audiant: Crediderunt quotquot erant preordinati in uitam eternam; audiant hec et alia quecunque non dixi, quibus ostenditur Deus ad regnum etiam celorum, et ad uitam eternam parare, et conuertere hominum uoluntates. Cogitate autem quale sit ut credamus, ad constituenda regna terrena hominum uoluntates operari Deum, et ad capessendum regnum celorum homines operari uoluntates suas.



CAPUT CCXCuI. Quod gratia preueniat fidem prestetque perseuerantiam; ex libro de Bono perseuerantie.

Preuenit ergo et fidem gratia: alioquin si fides eam preuenit, proculdubio preuenit et uoluntas, quoniam fides sine uoluntate non potest esse: si autem gratia preuenit fidem, quoniam preuenit uoluntatem, profecto preuenit omnem obedientiam, preuenit etiam caritatem, qua una Deo ueraciter et suauiter obeditur. Et hec omnia gratia in eo cui datur, et cuius hec omnia preuenit, operatur. Restat in his bonis usque [in finem] perseuerantia, que frustra quotidie a Domino poscitur, si non eam Dominus per gratiam suam, in illo cuius orationem exaudit, operatur. uidete iam a ueritate quam sit alienum negare  donum Dei esse perseuerantiam usque in finem huius uite, cum uite huic, quando uoluerit, ipse det finem; quem si dat ante imminentem lapsum, facit hominem perseuerare usque in finem. Sed mirabilior et fidelibus euidentior largitas bonitatis Dei est, quod etiam paruulis, quibus obedientia non est illius etatis ut detur, datur hec gratia. Ista igitur sua dona, quibuscunque Deus donat, proculdubio se donaturum esse presciuit, et in sua prescientia preparauit. Quos ergo predestinauit, ipsos et uocauit, uocatione illa quam me sepe commemorare non piget, de qua dictum est: Sine penitentia sunt dona et uocatio Dei; namque in sua que falli mutarique non potest prescientia, opera sua futura disponere, id omnino nec aliud quicquam est predestinare.



CAPUT CCXCuII. Quod paruuli, si peccatum originale non esset, nulli malo tenerentur obnoxii; ex libro contra Iulianum tertio.

Frustra itaque putas ideo in paruulis non esse delictum, quia sine uoluntate, que in eis nulla est, esse non potest; hoc enim recte dicitur propter proprium cuiusque peccatum, non propter primi peccati originale contagium. Quod si nullum esset, profecto nulli malo paruuli obstricti, nichil mali uel in corpore, uel in anima sub tanta iusti Dei potestate paterentur. Quod tamen et ipsum a mala uoluntate priorum hominum sumpsit exordium, ita nisi uoluntas mala, non est cuiusquam ulla origo peccati. Hec si sapias, simpliciter et ueraciter gratiam Christi  erga paruulos confiteberis, nec cogeris res impiissimas atque absurdissimas dicere, aut baptizandos non esse paruulos, quod quidem postea estis forte dicturi, aut tam magnum sacramentum sic in eis esse ludibrium, ut in saluatore baptizentur, sed non saluentur; a liberatore, redimantur, sed non liberentur; lauacro regenerationis lauentur, sed non abluantur; exorcizentur et exsufflentur, sed a potestate tenebrarum non eruantur: sit eorum pretium sanguis, qui in remissionem fusus est peccatorum, sed nullius peccati remissione purgentur. Hoc totum propterea, quia timetis dicere, non baptizentur, ne non solum facies uestre sputis oblinantur uirorum, uerum etiam capita sandaliis muliercularum commitigentur. Nos  certe causam cur sub diabolo sit qui nascitur, donec renascatur in Christo, pro peccati ex origine dicimus esse contagium; uos autem qui hoc negatis, ea saltem que aperta sunt intuemini: cur nonnulli etiam demonem patiantur infantes, nisi forte et ipsos, aut esse, aut sub diabolo esse, negabitis; nec uos Euangelium commonebit, ubi forsitan propter uos interrogauit Dominus, quos [quod] sciebat, ut pater pueri responderet, filium suum ab infantia sua demonio tam graui [grauiterque] uexari, ut a Christi discipulis non posset expelli. Ecce ego, ut sint paruuli in diaboli potestate, causam nuptias esse non dico, quod me dicere calumniaris: nuptie quippe habent ordinem suum, et benedictionem suam, bonumque suum, quod nec subintrante peccato amittere potuerunt; tu  autem, quare sit sub diabolo ille saltem infans, qui manifestissime uexatur a diabolo, ita ut aliquando ipsa uexatione moriatur, responde si potes. Non uis enim quemquam ullam penam pro alienis subire peccatis, ne hinc fiat credibile etiam contagia peccatorum in nascentes ex gignentibus posse transire. Sed uidelicet egregius dialecticus, non me patieris elabi, sed presse interrogabis et breuiter: In paruulis, actionem ream, an naturam putem; et ad utrumque respondens: Si actione [actionem], inquis, ostende quid fecerint; si natura [naturam], ostende quis eos fecerit. Quasi et actio mala faciat, nisi naturam ream. Actione quippe qui reus est, homo est; homo autem natura est: homines igitur sicut peccati actione maiores, ita minores maiorum contagione  sunt rei: isti ex eo quod faciunt, illi ex quibus originem ducunt. Quocirca in paruulis bonum est, quod homines sunt, quod omnino non essent, nisi eos ille, qui summe bonus est, creauisset. Malum uero si nullum ex origine traherent, nunquam cum uitiis uel corporalibus nascerentur. Deus enim qui est animarum, ipse est etiam corporum conditor, qui utique humane in ipsa conditione nature uitia non infligit immerite; neque enim de innumerabilibus paruulis, qui et in animo, et in corpore, cum tanta uitiorum uarietate nascuntur, hoc dici potest, quod Dominus ait de illo qui cecus est natus: non propter peccatum ipsius, uel parentum id esse factum, sed ut manifestarentur opera Dei in illo: multi quippe nec sanantur omnino, sed cum eisdem uitiis, siue [in] qualibet  etate, siue in ipsa moriuntur infantia; nonnullis etiam paruulis iam renatis, uel permanent cum quibus nati sunt, uel accidunt huiusmodi mala: absit, ut dicamus indigne, sed hinc potius intelligamus eis ad alterum seculum prodesse, quod renascuntur; huius autem seculi dispositionem, propter initium superbie hominis, per quod apostatauit a Deo, diuersis malis hominum peragi, in iugo graui, super filios Adam, a die exitus de uentre matris eorum usque in diem sepulture in matrem omnium.



CAPUT CCXCuIII. Quod cum remedium fateatur Iulianus, fateri cogatur et morbum; ex eodem libro.

Diserte sane inter lasciuientes et continentes tanquam  in medio pudicitiam constituis coniugalem, que illos inlicita [illicita] commisisse indignatur, hos etiam licita contempsisse miratur, ultimi limitis sortita regionem, ultra se proruentium exsecrata barbariem, supra se micantium uenerata fulgorem: que uerecundis manibus, et confouet estuantes, et laudat tali remedio non egentes. Multum delector eloquentissima ueritate; sed obsecro te, nempe sicut dicis, et disertissime ac uerissime dicis: propterea continentes laudat pudicitia coniugalis, quod tali remedio non egeant, quo seipsam perspicit eguisse, id est, ut secundum Apostolum, qui se non continet, nubat. Cur ergo quando istam concupiscentiam morbum esse dico, tu negas, qui tamen ei necessarium remedium confiteris? Si agnoscis remedium, agnosce  morbum; si negas morbum, nega remedium. Rogo, cede aliquando, etiam per os tuum tibi loquenti ueritati, nemo prouidet remedium sanitati.



CAPUT CCXCIX. De concupiscentia carnis aduersus spiritum, et spiritus aduersus carnem; ex eodem libro.

71 Recole quid Apostolus scribat ad Galatas, certe homines baptizatos. Dico autem, inquit, spiritu ambulate, et concupiscentias carnis non perfeceritis: non ait, Ne feceritis, quia eas non habere non poterant, sed, Ne perfeceritis, id est ne opera earum consensu uoluntatis impleatis. Caro enim, inquit, concupiscit aduersus spiritum, et spiritus aduersus carnem: hec enim inuicem aduersantur, ut non ea que  uultis faciatis. uide si non hoc est ad Romanos. Non enim quod uolo, facio bonum, sed quod nolo malum, hoc ago. Deinde ad Galatas addit et dicit: Quod si spiritu ducimini, non adhuc estis sub lege. uide si non hoc est ad Romanos: Iam non ego operor illud, et condelector legi Dei, secundum interiorem hominem; et, Non regnet peccatum in uestro mortali corpore, ad obediendum desideriis eius. Si enim non obediatur concupiscentiis, quas necesse est esse in carne peccati atque in corpore mortis huius, non perficietur quod perfici uetat Apostolus, dicens: Concupiscentias carnis ne perfeceritis. Ipsa quippe sunt opera de quibus [totum mire] sequitur, et dicit: Manifesta autem sunt opera carnis, que sunt fornicationes, immunditie, luxurie, idolorum seruitus et cetera: si  ergo non consentiatur concupiscentiis carnis, quamuis agantur motibus, non tamen perficientur operibus. Proinde cum caro concupiscit aduersus spiritum, et spiritus aduersus carnem, ut non ea que uolumus faciamus, nec carnis perficiuntur concupiscentie, quamuis fiant, nec nostra perficiuntur opera bona, quamuis fiant. Sicut enim tunc perficitur carnis concupiscentia, cum consentit ei spiritus ad opera mala, ut non concupiscat aduersus illam, sed cum illa sic, et bona opera nostra tunc perficientur, quando ita spiritui caro consenserit, ut aduersus eum etiam ipsa non concupiscat: hoc enim uolumus, cum perfectionem iustitie concupiscimus, hoc intentione non intermissa uelle debemus: sed quia id perficere in ista corruptibili  carne non possumus, ideo dixit ad Romanos: uelle adiacet mihi, perficere autem bonum non inuenio [hoc intendere concupiscentiis carnis non perficiendis, et bonum perficere non inuenio]; uel sicut habent codices Greci: uelle adiacet mihi, perficere autem bonum non; id est, non mihi adiacet perficere bonum: non ait facere, sed perficere bonum. Quia facere bonum, est post concupiscentias non ire; perficere autem bonum, est non concupiscere. Quod ergo est ad Galatas: Concupiscentias carnis ne perfeceritis; hoc a contrario est ad Romanos: Perficere autem bonum non inuenio. Quia nec illi perficiuntur in malo, quando eis non accedit nostre uoluntatis assensus, nec nostra uoluntas perficitur in bono, quandiu illarum, cui non consentimus, permanet motus. Ipse  autem conflictus, in quo etiam baptizati uelut in agone decertant cum caro concupiscit aduersus spiritum, et spiritus aduersus carnem, ubi et spiritus facit bonum opus, non consentiendo concupiscentie male, sed non perficit, quia ipsa mala desideria non absumit, et caro facit malum desiderium, sed nec [ipsa] perficit, quia sibi non consentiente spiritu, et ipsa ad opera damnanda non peruenit: iste ergo conflictus non Iudeorum, nec quorumlibet aliorum, sed plane christianorum fidelium et bene uiuendo in hoc certamine laborantium, breuiter ostenditur, ad Romanos ubi ait: Igitur ipse ego mente seruio legi Dei, carne autem legi peccati. Si ergo hec est conditio in corpore mortis huius, que utique non fuit in paradiso in corpore uite illius, proculdubio satis euidenter apparet unde  trahant paruuli obligationem peccati, cum carnaliter nascuntur, que non soluitur, nisi cum spiritualiter renascuntur. Non enim hanc trahunt ex opere quo humanam Deus naturam fecit, sed ex uulnere quod nature humane hostis inflixit: non hostis secundum Manicheos prosiliens ex natura mali quam non condidit Deus, sed hostis angelus, quondam ex opere Dei bonus, ex opere suo factus malus, qui se primum uulnerando prostrauit, ut elisus elideret et per malam suasionem preuaricationis uolnus infligeret. Unde genus humanum, etiam in his qui uiam Dei ambulant, claudicaret.



CAPUT CCC. Contra obiectiones conclusionesque Pelagianas, sub titulis Xu, responsa sancti Augustini ex libro ad Paulum  et Eutropium episcopos, de Perfectione iustitie.

Ante omnia, inquit, interrogandus est qui negat hominem sine peccato esse posse, quid sit quodcunque peccatum, quod uitari potest, an quod uitari non potest. Si quod uitari non potest, peccatum non est. Si quod uitari potest, potest homo sine peccato esse, quod uitari potest: nulla enim ratio uel iustitia patitur saltem dici peccatum quod uitari nullo modo potest. Respondemus uitari posse peccatum, si natura uitiata sanetur gratia Dei per Iesum Christum Dominum nostrum. In tantum enim sana non est, in quantum id quod faciendum est, aut cecitate non uidet, aut infirmitate non implet, dum caro concupiscit aduersus  spiritum, et spiritus aduersus carnem, ut ea que uult homo non faciat. Iterum querendum est, inquit, Peccatum uoluntatis an necessitatis est? si necessitatis est, peccatum non est; si uoluntatis, uitari potest. Respondemus quod supra: et ut sanemur, inuocamus eum cui dicitur in psalmo: De necessitatibus meis educ me. Iterum, inquit, querendum est quid est peccatum, naturale an accidens. Si naturale, peccatum non est; si autem accidens est, et recedere potest; et quod recedere potest, uitari potest; et quod uitari potest, potest homo sine eo esse quod uitari potest. Respondemus naturale non esse peccatum, sed nature presertim uitiate, unde facti sumus natura filii ire, parum esse ad non peccandum uoluntatis arbitrium, nisi adiuta sanetur gratia per Iesum  Christum Dominum nostrum. Iterum, ait, querendum est quid est peccatum, actus an res: si res est, auctorem habeat necesse est; et si auctorem habere dicitur, iam alter preter Deum, rei alicuius auctor, induci uidebitur. At si hoc dici impium est, et confiteri necesse est peccatum omne actum esse, non rem; si igitur actus est, imo quia uere actus est, uitari potest. Repondemus peccatum quidem actum dici et esse, non rem; sed etiam in corpore claudicatio eadem ratione actus est, non res, quoniam res, pes ipse, uel corpus, uel homo est, qui pede uitiato claudicat; nec tamen uitare potest claudicationem, nisi habuerit sanatum pedem. Quod etiam in interiore homine fieri potest, sed gratia Dei per Iesum Christum Dominum nostrum. Ipsum sane uitium, quo claudicat homo, nec pes est, nec corpus, nec homo, nec ipsa  claudicatio, que utique non est, quando non ambulat, cum tamen insit uitium quo fit claudicatio quando ambulat. Querat ergo quod eidem uitio nomen imponat, utrum rem uelit dicere, an actum, an rei potius qualitatem malam, qua deformis actus existit. Sic et in homine interiore animus res est, rapina actus est: auaritia uitium est, id est qualitas, secundum quam malus est animus, etiam quando nichil agit unde auaritie sue seruiat, etiam quando audit, non concupisces, seque uituperat, et tamen auarus manet, sed per fidem renouatur, id est sanatur de die in diem, nec tamen nisi gratia Dei per Iesum Christum Dominum nostrum. Iterum, inquit, querendum est utrumne debeat homo sine peccato esse. Procul  dubio debet: si debet, 72 potest; si non potest, ergo nec debet: et si non debet homo esse sine peccato, debet ergo esse cum peccato; etiam peccatum non erit si illud deberi constiterit: aut si hoc etiam dici absurdum est, confiteri necesse est debere hominem sine peccato esse, et constat eum non aliud debere quam potest. Respondetur eadem similitudine qua superius iam respondimus: cum enim uidemus claudum qui sanari potest, recte utique dicimus: Debet esse homo iste sine claudicatione; et si debet, potest: nec tamen cum uult continuo potest, sed cum fuerit adhibita curatione sanatus, et medicina adiuuerit uoluntatem. Hoc fit in interiore homine, quod ad peccatum attinet, tanquam eius claudicationem per eius gratiam qui uenit non uocare iustos, sed peccatores,  quia non est opus sanis medicus, sed male habentibus. Iterum, ait, querendum est utrumne preceptum sit homini sine peccato esse. Aut enim non potest, et preceptum non est; aut quia preceptum est, potest: nam cur preciperetur quod fieri omnino non posset? Respondetur consultissime homini precipi rectis passibus ambulare, ut cum se non posse perspexerit, medicinam requirat, que interioris hominis ad sanandam peccati claudicationem gratia Dei est per Iesum Christum Dominum nostrum. Iterum, ait, querendum est an uelit hominem Deus sine peccato esse. Procul dubio uult, et procul dubio potest: quis enim tam demens est, ut uel dubitet fieri posse quod Deum uelle non dubitet? Respondetur, si nollet Deus hominem sine peccato esse, non mitteret Filium suum,  qui sanaret homines a peccatis: hoc fit in credentibus et profitentibus [proficientibus], renouatione interioris hominis de die in diem, donec fiat perfecta iustitia tanquam sanitas plena. Item, ait, querendum est quomodo uult Deus hominem esse cum peccato, an sine peccato. Procul dubio non uult esse cum peccato. Quanta hec impietatis blasphemia sit cogitandum est, ut dicatur hominem posse esse cum peccato, quod Deus non uult; et negetur posse esse sine peccato, quod Deus uult: quasi aliquem ad hoc Deus creauerit, ut posset esse quod nolit, et non posset esse quod uelit; et ut contra suam magis, quam ut secundum suam existeret uoluntatem. Iam superius responsum est, sed addendum uideo, quod spe salui facti sumus, spes autem que uidetur non est spes: quod enim uidet  quis, quid sperat? Si autem quod non uidemus speramus, per patientiam exspectamus: tunc ergo plena [erit] iustitia, quando plena sanitas; tunc plena sanitas, quando plena caritas ; tunc autem plena caritas, quando uidebimus eum sicuti est. Neque enim erit quod addatur ad dilectionem, cum fides peruenerit ad uisionem. Iterum querendum est, inquit, per quid efficitur homo cum peccato, per nature necessitatem, an per arbitrii libertatem. Si per nature necessitatem, culpa caret; si per arbitrii libertatem, querendum est a quo ipsam arbitrii libertatem acceperit. Procul dubio a Deo: Deus autem quod dedit, certe bonum est, negari enim non potest. Qua igitur ratione bonum probatur, si magis ad malum quam ad bonum pronum est? magis enim  ad malum quam ad bonum pronum est, si homo per illud potest esse cum peccato, et non potest esse sine peccato. Respondetur per arbitrii libertatem factum ut esset homo cum peccato, sed iam penalis uitiositas subsecuta, ex libertate fecit necessitatem; unde ad Deum fides clamat: De necessitatibus meis educ me; sub quibus positi, uel non possumus quod uolumus intelligere, uel quod intellexerimus uolumus nec ualelemus implere: nam et ipsa libertas credentibus a Liberatore promittitur: Si uos, inquit, Filius liberauerit, tunc uere liberi eritis; uicta enim iudicio [uitio], in quod cecidit uoluntate, caruit libertate natura. Hinc alia Scriptura dicit: A quo enim quis deuictus est, huic et seruus addictus est. Sicut ergo non est opus sanis medicus, sed male habentibus, ita non est opus  liberis liberator, sed seruis, ut ei dicat gratulatio libertatis: Saluam fecisti de necessitatibus animam meam; ipsa enim sanitas est uera libertas que non periisset, si bona permansisset uoluntas. Quia uero peccauit uoluntas, secuta est peccantem peccatum habendi dura necessitas, donec tota sanetur infirmitas, et accipiatur tanta libertas, in qua, sicut necesse est, permaneat beate uiuendi uoluntas; ita ut sit etiam bene uiuendi et nunquam peccandi uoluntaria felixque necessitas. Proinde, inquit, Deus bonum hominem fecit, et preterquam illum bonum fecit, bonum ei insuper ut faceret imperauit. Quam impium ut confiteamur hominem malum esse, quod nec factus est nec ei preceptum est; et negemus eum bonum posse esse, quod factus est, et quod ei ut faceret imperatum est. Respondemus:  Quia ergo non se ipse homo, sed Deus bonum hominem fecit, Deus eum, non se ipse, ut sit bonus reficit, dum uolentem, credentem, inuocantem, liberat a malo quod sibi ipse fecit; hoc autem fit dum gratia Dei per Iesum Christum Dominum nostrum renouatur homo interior de die in diem, ut ad sempiternam, non penam, sed uitam resurgat homo exterior in nouissimo die. Iterum, ait, querendum est quot modis constet omne peccatum, duobus nisi fallor, si aut illa fiant que prohibentur, aut illa non fiant que iubentur; tam certe omnia illa que prohibita sunt, uitari possunt, quam que precepta sunt perfici: nam frustra aut prohiberetur aut iuberetur quod uel caueri uel impleri non posset; et quomodo negabimus posse esse hominem sine peccato, cum confiteri necesse sit eum tam omnia illa  que uetantur posse cauere, quam que imperantur efficere? Respondetur multa esse in Scripturis sanctis diuina precepta, que omnia commemorare nimis operosum est: sed Dominus qui uerbum consumens et breuians fecit super terram, in duobus preceptis dixit Legem Prophetasque pendere, ut intelligeremus, quidquid aliud diuinitus preceptum est, in his duobus habere finem, et ad hec duo esse referendum: Diliges Dominum Deum tuum ex toto corde tuo, et ex tota anima tua, et ex tota mente tua, et diliges proximum tuum tanquam te ipsum. In his, inquit, duobus preceptis tota Lex pendet et Prophete: quidquid ergo Dei lege prohibemur, et quidquid iubemur facere, ad hoc prohibemur et iubemur, ut duo ista compleamus; et forte generalis prohibitio est, Non concupisces; et  generalis iussio est, Diliges: unde breuiter et apostolus Paulus quodam loco utrumque complexus est; prohibitio est enim: Nolite conformari huic seculo; iussio autem: Sed reformamini in nouitate mentis uestre: illud pertinet ad Non concupiscere, hoc ad Diligere; illud ad continentiam, hoc ad iustitiam; illud ad declinandum a malo, hoc ad faciendum bonum: non concupiscendo enim uetustate exspoliamur, et nouitate induimur diligendo. Sed nec quisque esse potest continens, nisi Deus det; et caritas Dei diffunditur in cordibus nostris, non per nos ipsos, sed per Spiritum sanctum qui datus est nobis: hoc autem fit de die in diem in his qui uolendo, et credendo, et inuocando proficiunt, et preterita obliuiscentes, in ea que  ante sunt extenduntur. Ad hoc enim lex ista precipit ut cum in his implendis homo defecerit, non se extollat superbia tumidus, sed ad gratiam confugiat fatigatus; ac sic eum lex terrendo, ad Christum diligendum pedagogi perducat officio. Iterum querendum est, inquit, quomodo non potest homo esse sine peccato, uoluntate 73 an natura. Si natura, peccatum non est; si uoluntate, perfacile potest uoluntas uoluntate mutari. Respondemus admonentes esse cogitandum quanta sit ista presumptio, qua dicitur non solum posse, quod quidem adiuuante Dei gratia negandum non est, sed etiam perfacile posse uoluntatem uoluntate mutari, cum dicat Apostolus: Caro concupiscit aduersus spiritum et spiritus aduersus carnem; hec enim [sibi] inuicem aduersantur, ut non ea que uultis  faciatis: non enim ait, hec inuicem aduersantur, ut que potestis facere nolitis, sed, ut non ea que uultis faciatis. Cur ergo concupiscentia carnis, que utique culpabilis atque uitiosa est, nichilque est aliud quam desiderium peccati, quod idem Apostolus precipit ne regnet in nostro mortali corpore, ubi satis ostendit esse tamen in nostro mortali corpore quod permittendum non sit ut regnet; cur ergo ista concupiscentia non mutata est ea uoluntate, quam uoluntatem satis euidenter expressit Apostolus, dicens: Ut non ea que uultis faciatis, si facile potest uoluntas uoluntate mutari? nec sane isto modo naturam, siue anime, siue corporis, quam Deus creauit et que tota bona est, accusamus, sed eam dicimus propria uoluntate uitiatam sine Dei  gratia non posse sanari. Iterum, ait, querendum est, si non potest homo sine peccato esse, cuius culpa est, ipsiusne hominis an cuiuslibet alterius. Si ipsius hominis, quomodo culpa hominis est, si hoc non est quod esse non potest? Respondemus, ideo esse hominis culpam quod non est sine peccato, quia sola hominis uoluntate factum est ut ad istam necessitatem ueniret, quam sola hominis uoluntas superare non possit. Iterum, ait, querendum est, si natura hominis bona est , quomodo igitur bona est, si malo ei non est carere possibile? Omne enim peccatum malum esse, quis dubitet? Respondemus et naturam hominis bonam esse, et eam malo carere posse: nam ideo clamamus, Libera nos a malo, quod non perficitur quandiu corpus quod  corrumpitur aggrauat animam: sed hoc agitur gratia per fidem, utaliquando dicatur: Ubi est, mors, contentio tua? ubi est, mors, aculeus tuus? Aculeus autem mortis peccatum, uirtus uero peccati Lex: quoniam Lex prohibendo auget peccati cupiditatem, nisi diffundat Spiritus caritatem, que plena et perfecta tunc erit, cum uidebimus facie ad faciem. Et hoc, inquit, dicendum est, certe iustus Deus, negari enim non potest. Imputat autem Deus homini omne peccatum. Et hoc quoque confitendum puto quia neque peccatum est quidquid non imputabitur in peccatum, etsi est aliquod peccatum quod uitari non possit. Quomodo iustus Deus dicitur, si imputare cuiquam creditur quod uitari non possit? Respondemus  iam olim contra superbos esse clamatum: Beatus cui non imputauit Dominus peccatum. Non enim imputat his qui fideliter ei dicunt: Dimitte nobis debita nostra, sicut et nos dimittimus debitoribus nostris: et iuste non imputat, quia iustum est quod ait: In qua mensura mensi fueritis, in eadem remetietur uobis. Peccatum est autem cum uel non est caritas que esse debet, uel minor est quam debet, siue hoc uitari uoluntate possit, siue non possit; quia si potest, presens uoluntas hoc facit; si autem non potest, preterita uoluntas hoc fecit; et tamen uitari potest, non quando uoluntas superba laudatur, sed quando humilis adiuuatur. Post hec ille qui ista conscripsit, introducit personam suam quasi cum altero disputantem, et facit se interrogari,  et quasi ab interrogante sibi dici: Da mihi hominem sine peccato? et respondet: Do tibi qui esse possit; et rursus ab interrogante dicitur ei: Quis est? et respondet, Ipse tu. Quod si dixeris, inquit, ego esse non possum, respondendum est, cuius culpa est? Quod si dixeris, mea, dicendum est, et quomodo tua est, si ipse non potes? Iterum facit se interrogari, et dici sibi: Tu ipse sine peccato es, qui dicis hominem sine peccato esse posse? et respondet, Quod non sum sine peccato, cuius culpa est? quod si dixerit, inquit, tua est, respondendum est, quomodo mea, si esse non possum? Nos respondemus nullum cum eis de his uerbis esse debere conflictum, quia non est ausus dicere esse hominem sine peccato, uel aliquem, uel seipsum, sed  tantummodo esse posse respondit; quod neque nos negamus: quando autem possit, et per quem possit, hoc queritur. Si enim modo est, non omni anime fideli posite in corpore mortis huius orandum est et dicendum: Dimitte nobis debita nostra; cum iam in sancto baptismo uniuersa fuerint dimissa preterita. Quisquis autem membris fidelibus Christi hoc non esse orandum, persuadere conatur, nichil aliud quam seipsum Christianum non esse profitetur. Porro si per seipsum potest homo esse sine peccato, ergo Christus gratis mortuus est; non autem gratis mortuus est Christus: non igitur potest homo esse sine peccato, etiamsi uelit, nisi adiuuetur gratia Dei per Iesum Christum Dominum nostrum. Quod ut perficiatur, et nunc in proficientibus agitur, et omni  modo implebitur, contentione mortis absumpta, et caritate, que credendo et sperando nutritur, uidendo et obtinendo perfecta. Deinceps instituit diuinis testimoniis agere quod intendit, quod quale sit diligentius aduertamus.



CAPUT CCCI. Ubi possint precepta perfectione compleri, et quid sit liberare de corpore mortis, uel quod nomine ieiunii, eleemosyne et orationis, omnis iustitie generalitas indicetur; ex libro eodem.

Testimonia, inquit, quibus probatur preceptum esse homini ut absque peccato sit. Ad hoc respondemus: Non utrum preceptum sit queritur , sed hoc ipsum quod preceptum  esse constat, utrum in corpore mortis huius possit impleri, ubi caro concupiscit aduersus spiritum, et spiritus aduersus carnem, ut non ea que uolumus faciamus. De quo corpore mortis huius non omnis liberatur qui finit hanc uitam, sed qui in hac uita susceperit gratiam, et ne in uanum suscipiat bonis operibus egerit. Aliud est enim exire de hoc corpore , aliud est autem liberari de corpore mortis huius, quod sola Dei gratia per Iesum Christum Dominum nostrum sanctis et fidelibus eius impertit. Post hanc autem uitam merces perficiens redditur, sed eis tantum a quibus in hac uita eiusdem mercedis meritum comparatur. Non enim ad saturitatem iustitie, cum hinc exierit quisque perueniet, nisi ad  eam, cum hic est, esuriendo et sitiendo cucurrerit: Beati quippe qui esuriunt et sitiunt iustitiam, quoniam ipsi saturabuntur. Quandiu ergo peregrinantes a Domino, per fidem ambulamus, non per speciem, unde dictum est, Iustus ex fide uiuit; hec est nostra in ipsa peregrinatione iustitia, ut ad illam perfectionem plenitudinemque iustitie, ubi in specie decoris eius iam plena et perfecta caritas erit, nunc ipsius cursus rectitudine et perfectione tendamus, castigando corpus nostrum et seruituti subiiciendo, et eleemosynas in dandis beneficiis, et dimittendis que in nos sunt commissa peccatis, hilariter et ex corde faciendo, et orationibus indesinenter instando, et hec faciendo in doctrina sana, qua edificatur fides recta, spes firma, caritas pura. Hec est nunc nostra  iustitia, qua 74 currimus, esurientes et sitientes, ad perfectionem plenitudinemque iustitie, ut ea postea saturemur. Unde Dominus in Euangelio cum dixisset: Nolite facere iustitiam uestram coram hominibus, ut uideamini ab eis; ne istum nostrum cursum fine humane glorie metiremur, non est in expositione iustitie ipsius exsecutus nisi tria ista, ieiunium, eleemosynas, orationes: ieiunio scilicet, uniuersam corporis castigationem significans; eleemosynis, omnem beneuolentiam et beneficentiam uel dandi uel ignoscendi; et oratione insinuans omnes regulas sancti desiderii, ut quoniam in castigatione corporis frenatur concupiscentia, que non frenari sed omnino esse non debet, nec erit in illa perfectione iustitie ubi nullum erit omnino peccatum,  et sepe in usu rerum etiam concessarum atque licitarum exerit immoderationem suam: in ipsa uera beneficentia, qua iustus consulit proximo, quedam fiunt que obsint, cum prodesse putata sint; et aliquando per infirmitatem, uel cum minus sufficitur necessitatibus aliorum, uel parum in eis proficit quod benignitatis ac laboris impenditur, subrepit tedium, quo fuscetur hilaritas, in qua datorem diligit Deus: subrepit autem tanto magis quanto minus quisque, et tanto minus quanto magis profecerit.



CAPUT CCCII. Preceptum de diligendo Deo in illa uita perfecte compleri dicit, et rationem reddit testimoniorum quibus  imperatur homini perfectum esse, uel quando sit Ecclesia gloriosa.

Quotquot ergo perfecti hoc sapiamus, id est quotquot perfecti currimus, hoc sapiamus quod nondum perfecti sumus, ut illic perficiamur quo perfecte adhuc currimus: ut cum uenerit quod perfectum est, quod ex parte est destruatur; id est, non iam ex parte sit, sed ex toto, quia fidei et spei iam res ipsa, non que credatur et speretur, sed que uideatur teneaturque succedet: caritas autem que in his tribus maior est non auferatur, sed augeatur et impleatur, contemplata quod credebat, et quod sperabat indepta. In qua plenitudine caritatis, preceptum illud implebitur: Diliges Dominum Deum tuum ex toto corde tuo, et ex tota anima tua, et ex tota mente tua; nam  cum est adhuc aliquid carnalis concupiscentie, quod uel continendo frenetur, non omnimodo ex tota anima diligitur Deus: non enim caro sine anima concupiscit, quamuis caro concupiscere dicatur, quia carnaliter anima concupiscit. Tunc erit iustus sine ullo omnino peccato, quia nulla lex erit in membris eius repugnans legi mentis eius; sed prorsus toto corde, tota anima, tota mente diliget Deum, quod est primum summumque preceptum. Cur ergo non preciperetur homini ista perfectio, quamuis eam in hac uita nemo habeat? non enim recte curritur, si quo currendum est nesciatur. Quomodo autem sciretur, si nullis preceptis ostenderetur? Sic ergo curramus, ut comprehendamus: omnes enim qui recte current [currunt], comprehendent; non sicut in agone theatrico  omnes quidem currunt, sed unus accipit palmam: curramus credendo, sperando et desiderando; curramus corpus castigando, et eleemosynas in bonis dandis malisque ignoscendis hilariter ex corde faciendo, et currentium uires ut adiuuentur orando; et sic audiamus precepta perfectionis, ne currere negligamus ad plenitudinem caritatis. His premissis, ea testimonia que posuit iste cui respondemus tanquam nos ea protulerimus, diligenter audiamus in Deuteronomio: Tu autem perfectus eris coram Domino Deo tuo; item illic: Et non erit inconsummatus in filiis Isrel. Item Saluator in Euangelio: Estote perfecti, quia Pater uester qui in celis est, perfectus est. Item apostolus ad Corinthios secunda: De cetero, fratres, gaudete, perfecti estote; item ad  Colossenses: Corripientes omnem hominem, et docentes in omni sapientia, ut exhibeamus omnem hominem perfectum in Christo. Item ad Ephesios: Ut exhiberet ipse sibi gloriosam Ecclesiam, non habentem maculam aut rugam, aut aliquid huiusmodi, ut sit sancta et immaculata. Unde et beatus Dauid dicit: Domine, quis habitabit in tabernaculo tuo, aut quis requiescet in monte sancto tuo? qui ingreditur sine macula, et operatur iustitiam; et alibi: Et ero immaculatus cum eo; et alibi: Beati immaculati in uia, qui ambulant in lege Domini. Item apud Salomonem: Diligit Dominus sancta corda; accepti sunt illi autem omnes immaculati. Horum testimoniorum aliqua currentes exhortantur, ut perfecte currant; aliqua ipsum  finem commemorant quo currendo pertendant: ingredi autem sine macula non absurde etiam ille dicitur, non qui iam perfectus est, sed qui ad ipsam perfectionem irreprehensibiliter currit, carens criminibus damnabilibus, atque ipsa peccata uenialia non negligens mundare eleemosynis. Ingressum quippe, hoc est iter nostrum quo tendimus ad perfectionem, munda mundat oratio; munda est autem oratio ubi ueraciter dicitur: Dimitte nobis debita nostra, sicut et nos dimittimus; ut dum non reprehenditur quod non imputatur, sine reprehensione, hoc est sine macula, noster ad perfectionem cursus habeatur; in qua perfectione, cum ad eam uenerimus [peruenerimus], iam non sit omnino quod ignoscendo mundetur. Sed aliud est esse sine peccato, quod de  solo in hac uita Unigenito dictum est, aliud est esse sine querela, quod de multis iustis etiam in hac uita dici potuit; quoniam est quidam modus bone uite de quo, etiam in ista humana conuersatione, iusta querela esse non possit: quis enim iuste queritur de homine qui nemini uult male, et quibus potest fideliter consulit, nec contra cuiusquam iniurias tenet libidinem uindicandi, ut ueraciter dicat: Sicut et nos dimittimus debitoribus nostris. Et tamen eo ipso quod uerum dicit, Dimitte sicut et nos dimittimus, sine peccato se non esse declarat; inde est quod dicit: Nihil iniquum erat in manibus meis, sed oratio mea munda; hinc enim erat munda oratio, quia ueniam non iniuste petebat qui ueraciter dabat. Iudicium enim sine misericordia illi qui non fecit misericordiam;  superexaltat autem misericordia iudicio: quod si non esset, que spes esset, quandoquidem cum Rex iustus sederit in throno, quis gloriabitur castum se habere cor? aut quis gloriabitur mundum se esse a peccato? Tunc ergo per eius misericordiam iusti plene perfecteque mundati, fulgebunt in regno Patris sui sicut sol. Tunc plene atque perfecte erit Ecclesia, non habens maculam aut rugam, aut aliquid huiusmodi, quia tunc etiam erit uere gloriosa. Cum enim non tantum ait ut exhiberet sibi ecclesiam non habentem maculam aut rugam, sed addidit, gloriosam; satis significauit, quando erit sine macula et ruga aut aliquo eiusmodi, tunc utique quando gloriosa: non enim modo in tantis malis, in tantis scandalis, in tanta permixtione hominum pessimorum, in tantis opprobriis  impiorum dicendum est eam esse gloriosam, quia reges ei seruiunt, ubi est periculosior maiorque tentatio; sed tunc potius gloriosa erit, quando fiet quod idem ait Apostolus: Cum Christus apparuerit uita uestra, tunc et uos cum ipso apparebitis in gloria; cum enim Dominus ipse secundum formam serui, per quam se mediator coniunxit Ecclesie, non fuerit glorificatus nisi post resurrectionis gloriam [nisi resurrectionis gloria]; 75 unde dictum est: Spiritus autem non erat datus, quia iehsu nondum fuerat glorificatus; quomodo dicenda est ante resurrectionem suam Ecclesia eius esse gloriosa? mundat ergo eam nunc lauacro aque, in uerbo abluens peccata preterita, et pellens ab ea dominationem malorum angelorum:  deinde perficiens eius sanitates, facit eam occurrere in illam gloriosam, sine macula et ruga. Quos enim predestinauit, illos et uocauit, et quos uocauit ipsos et iustificauit: quos autem iustificauit, illos et glorificabit; in hoc mysterio dictum arbitror: Ecce eiicio demonia, et sanitates perficio hodie et cras, et tertia [die] consummor, id est, perficior. Dixit enim hoc ex persona corporis sui, quod est Ecclesia Dei, ponens pro distinctis ordinatisque temporibus quod et in sua resurrectione significauit in triduo. Puto autem interesse inter rectum corde et mundum corde: nam et rectus corde in ea que ante sunt extenditur, ea que retro sunt obliuiscens, ut recto cursu, id est recta fide atque intentione, perueniat ubi habitet mundus corde. Sicut illa singula reddenda sunt singulis,  ubi dictum est: Quis ascendit? montem Domini, aut quis stabit in loco sancto eius? innocens manibus, et mundus corde; innocens manibus ascendet, et mundus corde stabit: illud in opere est, illud in fine. Et illic magis intelligendum quod dictum est: Bona est substantia cui non est peccatum in conscientia. Tunc enim erit uere bona substantia, id est uere diuitie, cum transierit tota paupertas, id est consumpta fuerit omnis infirmitas. Nunc uero auertat se homo a delicto, cum proficiendo inde discedit, et renouetur de die in diem, et dirigat manus in opera misericordie, et ab omni delicto mundet cor suum; misereatur ut quod restat per ueniam dimittatur. Hoc enim salubriter et sine uana inanique iactantia bene intelligitur in eo quod dixit sanctus Ioannes: Si cor  nostrum nos non reprehendat, fiduciam habemus ad Deum, et quecunque petierimus accipiemus ab eo. Hoc enim uidetur in isto loco admonuisse, ne cor nostrum nos in ipsa oratione et petitione reprehendat; hoc est, ne forte cum ceperimus dicere, Dimitte nobis, sicut et nos dimittimus, compungamur non facere quod dicimus, aut etiam non audeamus dicere quod non faciamus, et fiduciam petendi amittamus.



CAPUT CCCIII. De eo quod ait Apostolus: Iudicium ex uno in condemnationem; ex epistola Responsionis ad consulta Hilarii.

Cum ergo in utroque, id est et in iudicio et in gratia, quod attinet ad unum et multa delicta una eademque  sit ratio, dicant isti nobis quare iudicium dixerit ex uno delicto ducere in condemnationem, gratiam uero ex multis delictis in iustificationem. Aut acquiescant ideo sic esse dictum, quia in hac causa duo constituuntur homines: Adam, ex quo subsistit generatio carnalis, et Christus, ex quo generatio [regeneratio] spiritalis; sed quia tantum ille homo, iste autem et Deus et homo: non quomodo illa generatio uno delicto obligat, quod est ex Adam, ita ista regeneratio unum delictum solum soluit, quod est ex Adam. Sed illi quidem generationi sufficit ad condemnationem unius delicti connexio; quidquid enim postea homines ex malis suis operibus addunt, non pertinet ad illam generationem, sed ad humanam conuersationem.  Huic autem regenerationi non sufficit illud delictum tantummodo soluere quod ex Adam trahitur, sed quicquid etiam postea ex iniquis operibus humane conuersationis accedit; ideo iudicium ex uno in condemnationem, gratia autem ex multis delictis in iustificationem. Si enim ob unius delictum mors regnauit per unum, a quo delicto paruuli per baptismum expiantur, multo magis qui abundantiam gratie et iustitie accipiunt, in uita regnabunt, per unum Iesum Christum: multo magis utique in uita regnabunt, quia eterne uite regnum erit. Mors autem in eis temporaliter transit, non in eternum regnabit. Itaque sicut per unius delictum in omnes homines ad condemnationem , ita et per  unius iustificationem in omnes homines ad iustificationem uite: et hic omnes dixit et ibi, non quia omnes homines ueniunt ad gratiam iustificationis Christi, cum tam multi alienati ab illa in eternum moriantur: sed quia omnes qui renascuntur, in iustificationem non nisi per Christum renascuntur; sicut omnes qui nascuntur, in condemnationem nonnisi per Adam nascuntur. Nemo quippe [est] in illa generatione preter Adam, nemo in ista regeneratione preter Christum; ideo omnes et omnes: eosdem autem omnes etiam multos postea dicit, adiungens: Sicut enim per inobedientiam unius hominis peccatores constituti sunt multi, sic et per unius hominis obedientiam, iusti constituentur multi. Qui multi, nisi quos iam paulo ante omnes dixerat? uide quemadmodum  commendat unum, et unum, id est Adam et Christum: illum ad condemnationem, hunc ad iustificationem; cum tanto post Adam uenerit Christus in carne, ut sciamus antiquos iustos, quicunque esse potuerunt, non nisi per eamdem fidem liberatos per quam liberamur et nos, fidem scilicet incarnationis Christi, que illis prenuntiabatur, sicut et nobis annuntiabatur [facta annuntiatur]. Ideo hic Christum hominem dicit, cum sit et Deus, ne quis existimet antiquos iustos per Deum tantummodo Christum, id est per uerbum quod erat in principio, non etiam per fidem incarnationis eius, qua et homo Christus dicitur, potuisse liberari. Sententia quippe ista destrui non potest, de qua et alibi dicit per unum hominem mors, et per unum hominem resurrectio mortuorum: sicut  in Adam omnes moriuntur, sic et in Christo omnes uiuificabuntur; utique resurrectionem dicit iustorum, ubi est uita eterna, non resurrectionem iniquorum, ubi mors eterna erit: ideo ait uiuificabuntur, quia illi damnabuntur. Hinc et in ueteribus sacramentis circumcisio paruulorum octauo die fieri precepta est, quoniam Christus, in quo fit delicti carnalis exspoliatio , die dominico resurrexit, qui post septimum sabbati octauus est. Hec ergo fides etiam antiquorum iustorum fuit; unde et Apostolus dicit: Habentes autem eumdem spiritum fidei, propter quod scriptum est: Credidi, propter quod locutus sum; et nos credimus, propter quod et loquimur; non diceret eumdem Spiritum fidei, nisi  admonens etiam antiquos iustos ipsum habuisse spiritum fidei, hoc est incarnationis Christi. Sed quia illis futura prenuntiabatur que iam facta nobis annuntiatur, et tempore ueteris Testamenti uelabatur que tempore Noui Testamenti reuelatur, ideo eius sacramenta uariata sunt, ut alia essent in uetere Testamento, alia in Nouo, cum fides ipsa uaria non sit, sed una sit, quia sicut in Adam omnes moriuntur, sic et in Christo omnes uiuificabuntur.



CAPUT CCCIu. Contra id quod dixerunt Pelagiani humanam non posse mutare uel debilitare naturam id quod substantia caret; ex libro de Natura et Gratia.

Primo, inquit, de eo disputandum est quod per peccatum debilitata dicitur et immutata natura. Unde ante omnia querendum puto, inquit, quid sit peccatum,  substantia aliqua, an omnino substantia 76 carens nomen, quo non res, non existentia, non corpus aliquod, sed perperam facti actus exprimitur. Deinde adiungit: Credo ita est; et si ita est, inquit, quomodo potuit humanam debilitare uel mutare naturam quod substantia caret? Cernitisne quo tendat et quo manus porrigat hec disputatio, ut omnino frustra dictum putetur, uocabis nomen eius Iesum: ipse enim saluum faciet populum suum a peccatis eorum. Quomodo enim saluum faciet, ubi nulla est egritudo? peccata quippe ea quibus dicit Euangelium saluum faciendum populum Christi, substantia non sunt, et secundum istum uitiare non possunt. O frater, bonum est ut memineris te esse Christianum. Credere  ista fortasse suffecerit; sed tamen quia disputare uis, nec obest, imo etiam prodest, si firmissima precedat fides; nec existimemus peccato naturam humanam non posse uitiari, sed diuinis credentes Scripturis, peccato eam esse uitiatam, quomodo id fieri potuerit, inquiramus; quoniam peccatum iam didicimus non esse substantiam, nonne attenditur, ut alia omittam, etiam non manducare non esse substantiam? A substantia quippe receditur, quoniam cibus substantia est; sed abstinere a cibo non est substantia, et tamen substantia corporis, si omnino abstinetur a cibo, ita languescit, ita ualetudinis inequalitate corrumpitur, ita exhauritur uiribus, ita lassitudine debilitatur et frangitur, ut si aliquo modo perduret in uita, uix possit ad eum cibum reuocari unde abstinendo  uitiata est. Sic non est substantia peccatum, sed substantia est Deus summaque substantia, et solus uerus rationalis creature cibus. A quo per inobedientiam recedendo, et per infirmitatem non ualendo capere quo debuit et gaudere, audis quemadmodum dicat: Percussum est sicut fenum, et aruit cor meum, quoniam oblitus sum munducare panem meum.



CAPUT CCCu. De Samuel et Pythonissa, ex libro ad Dulcitium de uIII Questionibus.

Sexta tua propositio est, utrum iuxta Historiam [libri Regum] pythonissa ipsum prophetam Samuelem de inferno euocauerit. Hoc a me beate memorie Simplicianus, Mediolanensis episcopus, aliquando  quesiuit. Quid ei responderim subditum lege. Item queris, inquam, utrum spiritus immundus qui erat in pythonissa potuerit agere ut Samuel a Saule uideretur, et loqueretur cum eo. Sed multo maioris miraculi est, quod ipse Satanas princeps immundorum omnium spirituum potuit loqui cum Deo, et petere tentandum Iob iustissimum uirum: qui etiam apostolos tentandos petiit; aut si hoc ideo non habet difficilem questionem, quia per quam uoluerit creaturam, cui uoluerit creature, ubique presens ueritas loquitur: nec propterea magni meriti est cui loquitur Deus; interest enim quid [ipse] loquatur; quia et imperator cum multis innocentibus non loquitur, quibus prouidentissime consulit ad salutem, et cum multis nocentibus loquitur, quos iubet interfici: si  ergo hinc propterea nulla questio est, nulla sit questio quomodo etiam immundus spiritus cum anima sancti uiri loqui potuerit: omnibus enim sanctis Deus creator et sanctificator longe utique maior est. Quod si hoc mouet quod licuerit maligno spiritui excitare animam iusti, et tanquam de abditis mortuorum receptaculis euocare, nonne magis mirandum est quod Satanas ipsum Dominum assumpsit, et constituit super pinnam templi? Quolibet enim modo id fecerit, ille etiam modus quo Samuel factum est ut excitaretur, similiter latet; nisi forte quis dixerit, faciliorem diabolo fuisse licentiam ad Dominum uiuum unde uoluit assumendum, et ubi uoluit constituendum, quam ad Samuelis defuncti spiritum a suis sedibus excitandum. Quod si illud in Euangelio nos  ideo non perturbat, quia Dominus uoluit atque permisit nulla diminutione sue potestatis et diuinitatis id fieri, sicut ab ipsis Iudeis  et teneri se, et uinciri, et illudi, et crucifigi, atque interfici passus est; non est absurdum credere ex aliqua dispensatione diuine uoluntatis permissum fuisse ut non inuitus, nec dominante atque subiugante magica potentia, sed uolens atque obtemperans occulte dispensationi Dei, que pythonissam illam et Saulem latebat, consentiret spiritus prophete sancti se ostendi aspectui regis, diuina eum sententia percussurus. Cur enim anima boni hominis, a malis uiuis euocata si uenerit, amittere uideatur dignitatem suam, cum et uiui plerumque boni, uocati ad malos ueniant, et agant cum eis quod officium postulat,  equitatis seruato atque inconcusso decore uirtutis sue, et illorum uitiis pro rerum presentium uel usu, uel necessitate tractatis? Quanquam in hoc facto potest esse alius facilior exitus, et expeditior intellectus, ut non uere spiritum Samuelis excitatum a requie sua credamus, sed aliquod phantasma et imaginariam illusionem diaboli machinationibus factam, quam propterea Scriptura nomine Samuelis appellat, quia solent imagines earum rerum omnium nominibus appellari quarum imagines sunt: sicut omnia que pinguntur atque finguntur ex aliqua materia metalli aut ligni, aut cuiusque rei apte ad opera huiusmodi, queque etiam uidentur in somnis. Et omnes fere imagines earum rerum quarum imagines  sunt. appellari in omnibus solent: quis enim est qui hominem pictum dubitet uocare hominem? quandoquidem et singulorum quorumque picturam cum aspicimus, propria queque nomina incunctanter adhibemus: uelut cum intuentes tabulam aut parietem, dicimus: Ille Cicero est, ille Sallustius est, ille Achilles, ille Hector; hoc flumen Simois, illa Roma; cum aliud nichil sint quam picte imagines. Unde Cherubim cum sint celestes potestates, ficta tamen ex metallo quod imperauit Deus super arcam Testamenti, magne rei significande gratia non aliud quam Cherubim in illa quoque figmenta uocitantur. Item quisquis uidet somnium, non dicit: uidi imaginem Augustini, aut Simpliciani; sed, uidi Augustinum, an Simplicianum: cum eo tempore quo tale  aliquid uidit, nos ignoraremus; usque adeo manifestum est non ipsos homines sed imagines eorum uideri. Et Pharao spicas se dixit uidisse in somnis et boues, non spicarum aut boum imagines. Si igitur liquido constat nominibus earum rerum quarum imagines sunt easdem imagines appellari, non mirum est quod Scriptura dicit, Samuelem uisum, etiamsi forte imago Samuelis apparuit machinamento eius qui transfigurat se uelut angelum lucis, et ministros suos uelut ministros iustitie. Iam uero si illud mouet quomodo et a maligno spiritu Sauli uera predicta sint, potest et illud mirum uideri, quomodo demones agnouerint Christum, quem Iudei non agnoscebant. Cum enim uult Deus etiam per infimos infernosque spiritus aliquem uera cognoscere,  temporalia duntaxat atque ad istam mortalitatem pertinentia, facile est et non incongruum ut omnipotens 77 et iustus, ad eorum penam quibus ista predicantur, ut malum quod eis impendet antequam ueniat prenoscendo patiantur, occulto apparatu mysteriorum suorum etiam spiritibus talibus aliquid diuinationis impertiat, ut quod audiunt ab angelis prenuntient hominibus. Tantum autem audiunt, quantum omnium Dominus atque moderator uel iubet uel sinit. Unde etiam spiritus pythonicus in Actibus apostolorum attestatur Paulo apostolo, et euangelista esse conatur: miscent tamen isti fallacias et uerum quod nosse potuerint, non docendi magis quam decipiendi fine prenuntiant; et forte hoc est quod cum illa imago Samuelis Saulem prediceret moriturum, dixit etiam  secum futurum, quod utique falsum est. Magno quippe interuallo post mortem separari bonos a malis, in Euangelio legimus; cum Dominus inter superbum illum diuitem, cum iam apud inferos tormenta pateretur, et illum qui ad eius ianuam ulcerosus iacebat, iam in requie constitutum, magnum chaos interiectum esse testatur. Aut si propterea Samuel Sauli dixit, Mecum eris, ut non ad equitatem [equalitatem] felicitatis, sed ad parem conditionem mortis referatur, quod uterque homo fuerit, et uterque mori potuerit; iamque mortuus mortem uiuo prenuntiabat; perspicit, quantum opinor, prudentia tua, secundum utrumque intellectum habere  exitum illam lectionem qui non sit contra fidem; nisi forte profundiore et prolixiore [perplexiore] inquisitione, que uel uirium mearum uel temporis excedit angustias, inueniatur ad liquidum, uel posse, uel non posse animam humanam cum ex hac uita emigrauerit, magicis carminibus euocatam, uiuorum apparere conspectibus, etiam corporis lineamenta gestantem, ut non solum uideri ualeat, sed et agnosci: et si potest, utrum etiam iusti anima, non quidem cogatur magicis sacris, sed dignetur ostendi, occultioribus imperiis [mysteriis] summe legis obtemperans; ut si fieri non posse claruerit, non uterque sensus in huius Scripture tractatione atque expositione admittatur, sed illo excluso, imaginaria simulatio [similitudo] Samuelis, diabolico ritu facta intelligatur. Sed  quoniam siue illud fieri possit, siue non possit, tamen fallacia Satane atque imaginum simulandarum callida operatio decipiendis humanis sensibus multiformis inuigilat, pedetentim quidem, ne inquisitionibus diligentioribus prescribamus, sed tamen potius existimemus tale aliquid factum [a maligno spiritu] maligne pythonisse illius ministerio, quandiu nobis aliquid amplius excogitare atque explicare non datur. Hec sunt que tunc de pythonissa et Samuele rescripsi [a 1Kb] , sed quam non frustra dixerim, pedetentim, nos in hac re gesta simulatam imaginem Samuelis maligno pythonisse ministerio presentatam, existimare debere  mea posterior inquisitio declarauit, quando inueni in libro Ecclesiastico, ubi  patres laudantur ex ordine, ipsum sic fuisse laudatum, ut prophetasse etiam mortuus diceretur. Sed si et huic libro ex Hebreorum  contradicitur, quid de Moyse dicturi sumus, qui certe et in Deuteronomio mortuus, et in Euangelio cum Elia qui mortuus non est legitur apparuisse uiuentibus?



CAPUT CCCuI. Quibus sacrificium prosit, aut locus martyrum in quo quispiam sepelitur; ex libro de Cura pro mortuis gerenda ad Paulinum episcopum.

Scripsisti mihi, querens a me utrum prosit cuique post mortem quod corpus eius apud sancti alicuius memoriam sepeliatur. Certe. Nam dicis uideri tibi non esse inanes motus animorum religiosorum atque fidelium pro suis ista [ita] curantium: adiungis etiam  uacare non posse quod uniuersa pro defunctis Ecclesia supplicare consueuit, ut hinc et illud coniici possit, homini prodesse post mortem si fide suorum humando eius corpori talis prouideatur locus, in quo appareat opitulatio etiam isto modo quesita sanctorum. Sed cum hec ita sint, quomodo huic opinioni contrarium non sit quod ait Apostolus: Omnes enim astabimus ante tribunal Christi, ut referat unusquisque secundum ea que per corpus gessit, siue bonum, siue malum. Non te satis uidere significas. Hac quippe apostolica sententia, ante mortem admonet fieri quod possit prodesse post mortem; non tunc quando iam recipiendum est quod quisque gesserit  ante mortem. uerum hec ita soluitur questio, quoniam quodam uite genere acquiritur, dum in hoc corpore uiuitur, ut aliquid adiuuent ista defunctos. Ac per hoc, secundum ea que per corpus gesserunt, eis que post corpus religiose pro illis facta fuerint adiuuantur. Sunt enim quos nichil omnino adiuuant ista, siue pro eis fiant quorum tam mala sunt merita, ut nec talibus digni sint adiuuari; siue pro his quorum tam bona, ut talibus non indigeant adiumentis. Genere igitur uite quod gessit quisque per corpus, efficitur ut prosint uel non prosint quecunque pro illo pie fiunt cum reliquerit corpus. Nam meritum per quod ista prosint si nullum comparatum est in hac uita, frustra post hanc queritur uitam. Ita fit ut neque inaniter Ecclesia, uel suorum cura pro defunctis  quod potuerit religionis impendat; et tamen ferat unusquisque secundum ea que per corpus gessit, siue bonum, siue malum, reddente Deo unicuique secundum opera eius. Ut enim hoc quod impenditur possit ei prodesse post corpus, in ea uita est acquisitum quam gessit in corpore. Prouisus itaque sepeliendis corporibus apud memoriam sanctorum locus bone affectionis humane est erga funera suorum, quoniam si nonnulla religio est ut sepeliantur, non potest nulla esse quando ubi sepeliantur attenditur. Sed cum talia uiuorum solatia requiruntur, quibus eorum pius in suos animus appareat, non uideo que sint adiumenta mortuorum, nisi ad hoc ut dum recolunt ubi sint posita eorum quos diligunt corpora, eisdem sanctis illos tanquam patronis susceptos  apud Dominum adiuuandos orando commendent. Quod quidem facere possent, etiamsi talibus locis eos humare non possent: sed non ob aliud uel memorie uel monumenta dicuntur ea que insignita fiunt sepulcra mortuorum, nisi quia eos qui uiuentium oculis morte subtracti sunt, ne obliuione etiam cordibus subtrahantur, in memoriam reuocant et admonendo faciunt cogitari. Nam et memorie nomen id apertissime ostendit, et monumentum, eo quod moneat mentem, id est admoneat, nuncupatur. Propter quod et Greci uocant quod nos memoriam seu monumentum appellamus, quoniam lingua eorum memoria ipsa qua meminimus dicitur. Cum itaque recolit animus 78 ubi sepultum sit karissimi corpus, et occurrit locus nomine martyris  uenerabilis, eidem martyri animam dilectam commendat recordantis et precantis affectus; qui eum defunctis a fidelibus karissimis exhibetur, cum prodesse non dubium est his qui cum in corpore uiuerent talia sibi post hanc uitam prodesse meruerunt. uerum etsi aliqua necessitas, uel humari corpora, uel in talibus locis humari nulla data facultate permittat, non sunt pretermittende supplicationes pro spiritibus mortuorum, quas faciendas pro omnibus in Christiana et catholica societate defunctis, etiam tacitis nominibus eorum, sub generali commemoratione suscepit Ecclesia; ut quibus ad ista de sunt parentes, aut filii, aut quicunque cognati, uel amici, ab una eis exnibeantur pia matre communi. Si  autem deessent iste supplicationes que fiunt recta fide ac pietate pro mortuis, puto quod nichil prodesset spiritibus eorum quamlibet locis sanctis exanima corpora ponerentur. Cum ergo fidelis mater fidelis filii defuncti corpus desiderauit in basilica martyris poni; si quidem credidit eius animam meritis martyris adiuuari, hoc quod ita credidit supplicatio quedam fuit, et hec profuit, si quid profuit; et quod ad idem sepulcrum recurrit animo, et filium precibus magis magisque commendat, adiuuat defuncti spiritum non mortui corporis locus, sed ex locis memoria uiuus matris affectus. Simul enim, et quis, et cui commendatus sit [commendandus], non utique infructuose religiosam mentem precantis attingit. Nam et orantes de membris sui corporis faciunt quod supplicantibus  congruit, cum genua figunt, cum extendunt manus, uel etiam prosternuntur solo, et si quid aliud faciunt uisibiliter, quamuis eorum inuisibilis uoluntas et cordis intentio Deo nota sit, nec ille indigeat his indiciis ut animus ei pandatur humanus. Sed hinc magis seipsum excitat homo ad orandum gemendumque humilius atque feruentius; et nescio quomodo cum hi motus corporis fieri nisi motu animi precedente non possint, eisdem rursus exterius uisibiliter factis, ille interior inuisibilis qui eos fecit, augetur. Ac per hoc cordis affectus qui ut fierent ista precessit, quia facta sunt, crescit. uerumtamen si eo modo quisque teneatur, uel etiam ligetur, ut hec de suis membris facere nequeat; non ideo non orat interior homo, et ante oculos Dei, in  secretissimo cubili, ubi compungitur, sternitur. Ita etiam cum plurimum intersit ubi ponat corpus mortui sui qui pro spiritu eius Deo supplicat quia et precedens affectus locum elegit sanctum; et illic corpore posito recordatus locus sanctus eum qui precesserat renouat et auget affectum. Tamen etiamsi non possit ubi religiosus animus elegit humare quem diligit, nullo modo debet a supplicationibus necessariis in eius commendatione cessare. Ubicunque enim iaceat, uel non iaceat defuncti caro, spiritui requies acquirenda est: qui cum inde exiret, secum abstulit sensum, quo interesse possit quomodo quisque sit siue in bonis, siue in malis; nec ab ea carne exspectat adiuuari suam uitam, cui prebebat ipse uitam, quam detraxit excedens, et redditurus est rediens: quoniam  non caro spiritui, sed spiritus carni etiam ipsius resurrectionis meritum comparat, utrum ad penam an ad gloriam reuiuiscat.



CAPUT CCCuII. Quod sepe in somnis mortui uiuentibus apparere putantur; ex eodem libro.

Narrantur uisa quedam que huic disputationi non negligendam uideantur inferre questionem. Feruntur quippe mortui nonnulli, uel in somnis, uel alio quocunque modo apparuisse uiuentibus, atque ubi eorum corpora iacerent inhumata nescientibus, locisque monstratis admonuisse ut sibi sepultura que denerat preberetur. Hec si falsa esse responderimus, contra quorumdam scripta fidelium, et contra eorum  sensus qui talia sibi accidisse confirmant, impudenter uenire uidebimur: sed respondendum est non ideo putandum esse mortuos ista sentire, quia hec dicere, uel indicare, uel petere uidentur in somnis: nam et uiuentes apparent sepe uiuentibus dormientibus, dum se ipsi nesciant apparere, et ab eis hec que somniaueirnt audiunt dicentibus quod eos in somnis uiderint agentes aliquid, uel loquentes. Si ergo me potest aliquis in somnis uidere sibi aliquid quod factum est indicantem, uel etiam quod futurum est prenuntiantem, cum id ego prorsus ignorem, et omnino prorsus non curem, non solum quid ille somniet, sed utrum dormiente me uigilet, an uigilante me dormiat, an uno eodemque tempore uigilemus ambo, siue dormiamus quando ille somnium uidet in quo  me uidet; quid mirum si nescientes mortui, nec ista sentientes, tamen a uiuentibus uidentur in somnis, et aliquid dicunt quod euigilantes uerum esse cognoscant? Angelicis igitur operationibus fieri crediderim, siue permittatur desuper, siue iubeatur, ut aliquid dicere de sepeliendis corporibus suis uideantur in somnis, cum id penitus nesciant quorum illa sunt corpora. Id autem aliquando utiliter fit, siue ad uiuorum qualecunque solatium, ad quos pertinent illi mortui quorum apparent imagines somniantibus, siue ut his admonitionibus generi humano sepulture commendetur humanitas, que, licet defunctis non opituletur, culpanda tamen irreligiositate negligitur. Aliquando autem fallacibus uisis homines in magnos mittuntur errores, quos talia perpeti iustum est: uelut  si quisquam uideat in somnis quod Aeneas uidisse apud inferos petica falsitate narratur, et ei cuiuspiam non sepulti appareat imago, loquaturque talia qualia refertur locutus ille fuisse Palinurus; et cum euigilauerit, ibi corpus eius inueniat ubi iacere inhumatum cum somniaret audiuit, admonitus et rogatus ut sepeliret inuentum. Et quia id uerum esse comperit, credat ideo mortuos sepeliri, ut eorum anime ad loca transeant unde insepultorum animas inferna prohiberi lege somniauit. Nonne ista [ita] credens plurimum a tramite ueritatis exorbitat? Sic autem infirmitas humana sese habet, ut cum in somnis quisque uiderit mortuum, ipsius animam se uidere arbitretur; cum autem uiuum similiter somniauerit, non eius animam neque corpus, sed hominis similitudinem  sibi apparuisse non dubitet, quasi non possint et mortuorum hominum eodem modo nescientium, non anime, sed similitudines apparere dormientibus. Pro certo cum Mediolani essemus, audiuimus quod cum debitum repeteretur a quodam defuncti patris cautione prolata, quod filio nesciente a patre iam fuerat persolutum, contristari homo grauissime cepit, atque mirari quod ei pater moriens non dixerit quid deberet, cum fecisset etiam testamentum: tunc ei [nimis] anxio apparuit idem pater eius in somnis, et ubi esset [repositum] recautum quo illa cautio uacuata fuerat, indicauit: quo inuento iuuenis atque monstrato, non solum falsi debiti calumniam propulsauit, sed etiam 79 paternum recepit chirographum  quod pater non receperat quando est pecunia persoluta. Hic utique putatur anima hominis curam, gessisse pro filio, et ad eum uenisse dormientem, ut docens quod ignorabat magna molestia liberaretur: sed eodem ipso ferme tempore quo id audiuimus, id est nobis apud Mediolanum constitutis, Carthaginis rhetor Eulogius, qui meus in eadem arte discipulus fuit, sicut ipse mihi posteaquam in Africam remeauimus, retulit, cum rhetoricos Ciceronis libros discipulis suis traderet, recensens lectionem quam postridie fuerat traditurus, quemdam locum offendit obscurum, quo non intellecto uix potuit dormire sollicitus. Qua nocte somnianti ego illi quod non intelligebat exposui, imo non ego, sed imago mea, nesciente me, et tam longe trans mare aliquid aliud siue agente, siue somniante,  et nichil de illius curis omnino curante. Quomodo fiant ista nescio, sed quomodolibet fiant, cur non eodem modo fieri credimus ut in somnis quisque uideat mortuum, quomodo fit ut uideat et uiuum? ambobus utique nescientibus neque curantibus quis uel ubi, uel quando eorum imagines somniet. Similia sunt autem somniis nonnulla etiam uisa uigilantium qui turbatos habent sensus, sicut phrenetici uel quocunque furentes modo: nam et ipsi loquuntur secum quasi uere presentibus loquantur, et tam cum absentibus quam eum presentibus quorum imagines cernunt, siue uiuorum, siue mortuorum: sed quemadmodum hi qui uiuunt ab eis se uideri et cum eis se loqui nesciunt , eo modo et hi qui ex hac uita migrarunt, sic affectis hominibus uidentur quasi presentes, cum sint absentes, et utrum aliqui eos imaginaliter uideant omnino nescientes. Huic rei simile est et illud, cum homines altius quam si dormirent subtrahuntur corporis sensibus, et occupantur talibus uisis: et his enim apparent imagines uiuorum atque mortuorum, sed cum fuerint sensibus redditi, quoscunque mortuos uidisse se dixerint, uere cum eis fuisse creduntur: nec attendunt qui hec audiunt, similiter ab eis absentium atque nescientium quorumdam etiam imagines uisas esse uiuorum. Ibi ergo sunt spiritus defunctorum, ubi non uident quecunque aguntur aut eueniunt in ista uita hominibus: quomodo ergo uident tumulos suos aut corpora sua utrum abiecta iaceant  an sepulta? quomodo intersunt miserie uiuorum, cum uel sua ipsi mala patiantur, si talia merita contraxerunt, uel in pace requiescant, sicut huic Iosie promissum est, ubi mala ulla nec patiendo, nec compatiendo sustineant, liberati ab omnibus malis quepatiendo et compatiendo cum hic uiuerent sustinebant? Dixerit aliquis: Si nulla est mortuis cura de uiuis, quomodo ille diues qui apud inferos torquebatur rogabat Abraham patrem ut mittat Lazarum ad quinque fratres suos, nondum mortuos, et agat cum eis ne ueniant et ipsi in eumdem tormentorum locum? Sed nunquid quia hoc ille diues dixit, ideo quid fratres agerent uel quid paterentur illo tempore sciuit? Ita illi fuit cura de uiuis, quamuis quid agerent  omnino nesciret, quemadmodum nobis est cura de mortuis, quamuis quid agant utique nesciamus: nam si nichil de mortuis curaremus, non utique pro illis Deo supplicaremus.



CAPUT CCCuIII. Utrum martyres in beneficiis que eorum orationibus conferuntur ipsi interesse credendi sunt rebus humanis; ex libro eodem.

Proinde fatendum est nescire quidem mortuos quid hic agatur, sed dum hic agitur: postea uero audire ab eis qui hinc ad eos moriendo pergunt, non quidem omnia, sed que sinuntur indicare qui sinuntur etiam ista meminisse, et que illos quibus hec indicant oportet audire. Possunt et ab angelis qui rebus que aguntur hic presto sunt audire aliquid mortui, quod unumquemque illorum audire debere iudicat,  cui cuncta subiecta sunt. Nisi enim essent angeli qui possint interesse uiuorum et mortuorum locis, non dixisset Dominus iehsu: Contigit autem mori in opem illum, et afferri ab angelis in sinum Abrahe. Nunc ergo hic, nunc ibi esse potuerunt qui hinc illuc quem Deus uoluit abstulerunt. Possunt etiam spiritus mortuorum aliqua que hic aguntur que necessarium est eos nosse, et quos necessarium est ea nosse [et que necessarium non est eos non nosse], non solum presentia uel preterita, uerum etiam futura, Spiritu Dei reuelante, cognoscere; sicut non omnes homines, sed prophete dum hic uiuerent cognoscebant, nec ipsi omnia, sed que illis esse reuelanda Dei prouidentia iudicabat. Mitti quoque ad uiuos aliquos ex mortuis, sicut e contrario Paulus ex uiuis in paradisum  raptus est, diuina Scriptura testatur. Hinc et illa soluitur questio, quonam modo martyres ipsis beneficiis que dantur orantibus indicant se interesse rebus humanis, si nesciunt mortui quid agunt uiui. Non enim solis beneficiorum effectibus, uerum ipsis etiam hominum aspectibus confessorem apparuisse Felicem, cuius inquilinatum pie diligis, cum a barbaris Nola oppugnaretur, audiuimus non incertis rumoribus, sed testibus certis. uerum ista diuinitus exhibentur longe aliter quam sese habet usitatus ordo singulis creaturarum generibus attributus. Non enim quia in uinum aqua cum uoluit Dominus repente conuersa est, ideo non debemus quid aqua ualeat in elementorum ordine proprio, ab istius diuini operis raritate, uel potius singularitate discernere: nec quoniam  Lazarus resurrexit, ideo mortuus omnis quando uult resurgit, aut eo modo exanimis a uiuente quomodo a uigilante dormiens excitatur. Alii [itaque] sunt humanarum limites rerum, alia diuinarum signa uirtutum; alia sunt que naturaliter, alia que mirabiliter fiunt: quamuis et nature Deus adsit ut sit, et miraculis natura non desit. Non igitur ideo putandum est uiuorum rebus quoslibet interesse posse defunctos, quoniam quibusdam sanandis uel adiuuandis martyres adsunt; sed ideo potius intelligendum est quod per Diuinam potentiam martyres uiuorum rebus intersunt, quoniam defuncti per naturam propriam uiuorum rebus interesse non possunt. Quanquam ista questio uires intelligentie mee uicit [uincat], quemadmodum opitulentur marytres his  quos per eos certum est adiuuari: utrum ipsi per seipsos adsint uno tempore tam diuersis locis et tanta inter se longinquitate discretis, siue ubi sunt eorum memorie, siue preter suas memorias ubicunque adesse sentiuntur; an ipsis in loco suis meritis congruo ab omni mortalium conuersatione semotis, et tamen generaliter orationibus [orantibus] pro indigentia supplicantium, sicut nos oramus pro mortuis, quibus utique non presentamur, nec ubi sint uel quid agant scimus, Deus omnipotens qui est 80 ubique presens, nec concretus nobis, nec remotus a nobis, exaudiens martyrum preces, per angelica ministeria usquequaque diffusa prebeat hominibus ista solatia, quibus in huius uite miseria iudicat esse prebenda, et suorum merita martyrum ubi uult, quando uult,  quomodo uult, maximeque per eorum memorias  mirabili atque ineffabili potestate ac bonitate commendet. Res est hec altior quam ut a me possit attingi, et abstrusior quam ut a me ualeat perscrutari; et ideo quid horum duorum sit, an uero fortassis utrumque sit, ut aliquando ista fiant per ipsam presentiam martyrum, aliquando per angelos suscipientes personam martyrum, definire non audeo. Mallem a scientibus ista perquirere: neque enim nemo est qui hec sciat, non qui sibi scire uideatur et nesciat. Dona enim Dei sunt his alia et illis alia largientis, secundum Apostolum qui dicit, unicuique dari manifestationem Spiritus ad utilitatem.



CAPUT CCCIX. Item de oblatione uel eleemosyna pro defunctis; ex eodem libro.

Que cum ita sint, non existimemus ad mortuos pro quibus curam gerimus peruenire, nisi quod pro eis, siue altaris, siue orationum, siue eleemosynarum sacrificiis solemniter supplicamus: quamuis non pro quibus fiunt omnibus prosint, sed eis tantum quibus dum uiuunt comparatur ut prosint. Sed quia non discernimus qui sint, oportet ea pro regeneratis omnibus facere, ut nullus eorum pretermittatur ad quos hec beneficia possint et debeant peruenire. Melius enim supererunt ista eis quibus nec obsunt nec prosunt, quam eis deerunt quibus prosunt. Diligentius tamen facit hec quisque pro necessariis  suis, quo pro illo fiant similiter a suis. Corpori autem humando quidquid impenditur, non est presidium salutis, sed humanitatis officium, secundum affectum quo nemo unquam carnem suam odio habet. Unde oportet ut quam potest pro carne proximi curam gerat, cum ille inde recesserit qui regebat. Et si hec faciunt qui carnis resurrectionem non credunt, quanto magis debent facere qui credunt ut corpori mortuo, sed tamen resurrecturo et in eternitate mansuro, impensum eiusmodi officium sit etiam quodammodo eiusdem fidei testimonium? Quod uero quisque apud memorias martyrum sepelitur, hoc tantum mihi uidetur prodesse defuncto, ut commendans eum etiam martyrum patrocinio affectus pro ille supplicationis augeatur.



CAPUT CCCX. De sententia Domini dicentis: Qui uiderit mulierem ad concupiscendum, etc.; ex libro I de sermone Domini in monte.

Audistis quia dictum est [antiquis]: Non mechaberis; ego autem dico uobis quia omnis qui uiderit mulierem ad concupiscendum eam, iam mechatus est eam in corde suo. Iustitia ergo minor est non mecari corporum coniunctione, iustitia uero maior regni Dei, non mecari in corde. Quisquis autem non mechatur in corde, multo facilius custodit ut non mechetur in corpore; illud ergo confirmauit qui hoc precepit; non enim uenit legem soluere sed implere. Sane considerandum est quod non dixit, Omnis qui concupierit mulierem, sed, Qui uiderit  mulierem ad concupiscendum, id est, hoc fine et hoc animo attenderit, ut eam concupiscat, quod iam non est titillari delectatione carnis, sed plane [plene] consentire libidini, ita ut non refrenetur illicitus appetitus, sed si facultas data fuerit, satietur; nam tria sunt quibus impletur peccatum, suggestione, delectatione, consensione. Suggestio siue per memoriam fit, siue per corporis sensus, cum aliquid uidemus, uel audimus, uel olfacimus, uel gustamus, uel tangimus. Quo si frui delectauerit, delectatio illicita refrenanda est: uelut cum ieiunamus, et uisis cibis palati appetitus assurgit, non fit nisi delectatione, sed huic tamen non consentimus, et eam dominantis rationis iure cohibemus: si autem consensio facta fuerit, plenum peccatum erit, notum [autem] Deo in  corde nostro etiamsi facto non innotescat hominibus. Ita ergo sunt isti gradus, quasi a serpente suggestio fiat, id est lubrico et uolubili, hoc est temporali corporum motu, quia etsi qua talia phantasmata intus uersantur in anima, de corpore forinsecus tracta sunt; et si quis occultus preter istos quinque sensus motus corporis animam tangit, est etiam ipse temporalis et lubricus, et ideo quanto illabitur occultius, ut cogitationem contingat, tanto conuenientius serpenti comparatur. Tria ergo hec, ut dicere ceperam, similia sunt illi geste rei que in Genesi scripta est, ut quasi a serpente fiat suggestio et quedam suasio: in appetitu autem carnali tanquam in Eua delectatio, in ratione uero, tanquam in uiro consensio. Quibus peractis, tanquam de paradiso, hoc est de beatissima  luce iustitie, in mortem homo expellitur iustissime omnino. Non enim cogit qui suadet, et omnes nature in ordine suo, gradibus suis pulchre sunt, sed de superioribus, in quibus rationalis animus ordinatus est, ad inferiora non est declinandum; nec quisquam hoc facere cogitur, et ideo si fecerit, sine iusta defensione punitur: non enim hoc committit inuitus. uerumtamen delectatio ante consuetudinem uel nulla est, uel tam tenuis, ut prope nulla sit, cui consentire magnum peccatum est, cum est illicita. Cum autem quisque consenserit, committit peccatum in corde; si autem etiam in factum processerit, uidetur satiari et exstingui cupiditas: sed postea cum suggestio repetitur, maior accenditur delectatio,  que tamen adhuc multo minor est quam illa que assiduis factis in consuetudinem uertit. Hanc enim uincere difficillimum est, et tamen etiam ipsam consuetudinem si se quisque non deserat, et Christianam malitiam non reformidet, illo duce atque adiutore superabit; ac sic in pristinam pacem atque ordinem et uir Christo, et mulier uiro subiicitur. Sicut ergo tribus gradibus ad peccatum peruenitur: suggestione, delectatione, consensione; ita ipsius peccati tres sunt differentie: in corde, in facto, in consuetudine; tanquam tres mortes: una quasi in domo, id est cum in corde consentitur libidini; altera iam prolata quasi extra portam, cum in factum procedit assensio; tertia cum ui consuetudinis male, tanquam mole terrena premitur animus,  quasi in sepulcro iam putens. Que tria genera mortuorum Dominum resuscitasse quisquis Euangelium legit agnoscit. Et fortasse considerat quas differentias habeat etiam ipsa uox resuscitantis; cum alibi dicit: Puella, surge; alibi: Iuuenis, tibi dico, surge; alibi: 81 Infremuit spiritu et fleuit; et rursus fremuit, et post deinde uoce magna clamauit: Lazare, ueni foras. Quapropter nomine mechantium qui hoc capitulo commemorantur, omnem carnalem et libidinosam concupiscentiam oportet intelligi. Cum enim tam assidue idololatriam Scriptura fornicationem dicat, Paulus autem apostolus auaritiam idololatrie nomine appellet, quis dubitet omnem malam concupiscentiam recte fornicationem uocari, quando anima, neglecta superiore lege qua regitur, inferiorum  naturarum turpi uoluptate, quasi mercede prostituta, corrumpitur? Et ideo quisquis carnalem delectationem aduersus rectam uoluntatem suam rebellare sentit per consuetudinem peccatorum, cuius indomita uiolentia trahitur in captiuitatem, recolat, quantum potest, qualem pacem peccando amiserit, et exclamet: Infelix ego homo, quis me liberabit de corpore mortis huius? gratia Dei per Iesum Christum [Dominum nostrum]. Ita enim cum se infelicem exclamat, lugendo implorat consolatoris auxilium, nec paruus est ad beatitudinem accessus cognitio infelicitatis sue, et ideo: Beati  lugentes, quoniam ipsi consolabuntur.



CAPUT CCCXI. De eo quod ait Dominus: Omni petenti date; quomodo  non sit contrarium sententie dicentis: Ne dederis peccatori.

Omni petenti te, inquit, da, non omnia petenti, ut id des quod donare honeste et iuste potes: quid si enim pecuniam petat, qua innocentem conetur occidere? quid si postremo stuprum petat? sed ne multa persequar que sunt innumerabilia, id profecto dandum est quod nec tibi, nec alteri noceat, quantum sciri aut credi ab homine potest; et cui iuste negaueris quod petit, indicanda est ipsa iustitia, ut non eum inanem dimittas: ita omni petenti te dabis, quamuis non semper id quod petit dabis; et aliquando melius aliquid dabis, cum petentem te iniusta correxeris. Quod autem ait, Qui uoluerit a te mutuari, ne  auersatus fueris, ad animum referendum est. Hilarem enim datorem diligit Deus. Mutuatur autem omnis qui accipit, etiamsi non ipse soluturus est: cum enim misericordibus Deus plura restituat, omnis qui beneficium prestat feneratur.



CAPUT CCCXII. Quomodo intelligendum sit: Cauete ne iustitiam uestram faciatis coram hominibus: uel que sit sinistra; ex eodem libro.

Cordis mundatio est tanquam oculus quo uidetur Deus, cuius simplicis habendi tantam curam esse oportet, quantam eius rei dignitas flagitat, que tali oculo conspici potest. Huic autem oculo magna ex parte mundato difficile est non subripere sordes aliquas de his rebus que ipsas nostras bonas actiones  comitari solent, ueluti est laus humana: siquidem non recte uiuere perniciosum est, recte autem uiuere, et nolle laudari, quid est aliud quam inimicum esse rebus humanis, que utique tanto sunt miseriores, quanto minus placet recta uita hominum? Si ergo inter quos uiuis te recte uiuentem non laudauerint, illi in errore sunt; si autem laudauerint, tu in periculo: nisi tam simplex cor habueris et mundum, ut ea que recte facis non propter laudes hominum facias, magisque illis recta laudantibus gratuleris quibus id quod bonum est placet, quam tibi, quia recte uiuis, etiamsi nemo laudaret; ipsamque laudem tuam tunc intelligas utilem esse laudantibus, si non teipsum in tua bona uita, sed Deum honorent, cuius sanctissimum templum est quisquis uiuit bene, ut  illud impleatur quod ait Dauid: In Domino laudabitur anima mea, audiant mites et iocundentur [mansueti et letentur]. Pertinet ergo ad oculum mundum non intueri in recte faciendo laudes hominum, et ad eas referre quod recte facis, id est propterea recte facere aliquid ut hominibus placeas; sic enim etiam simulare bonum libebit, si non attendentur [attenditur], nisi ut homo laudet, qui quoniam uidere cor non potest, potest etiam falsa laudare: quod qui faciunt, id est qui bonitatem simulant, duplici corde sunt. Non ergo habet simplex cor, id est mundum cor, nisi qui transcendit humanas laudes, et illum solum intuetur cum recte uiuit, et ei placere nititur qui conscientie solus inspector est; de cuius conscientie puritate quidquid procedit, tanto est laudabilius,  quanto humanas laudes minus desiderat. Cauete ergo, inquit, facere iustitiam uestram coram hominibus, ut uideamini ab eis, id est, cauete hoc animo iuste uiuere, et ibi constituere bonum uestrum, ut uos uideant homines; alioquin mercedem non habebitis apud Patrem uestrum qui in celis est: non si ab hominibus uideamini, sed si propterea iuste uiuatis ut ab hominibus uideamini. Nam ubi erit quod in principio sermonis huius dictum est: uos estis lumen [lux] mundi? Non potest ciuitas abscondi super montem posita, neque accendunt lucernam et ponunt eam sub modio, sed super candelabrum, ut luceat omnibus qui in domo sunt: sic luceat lumen uestrum coram hominibus, ut uideant  bona facta uestra; sed non ibi finem constituit, addidit enim: Et glorificent Patrem uestrum qui in celis est. Hic autem quia hoc reprehendit si sibi ipsi sit [si ibi sit] finis recte factorum, id est, si propterea recte faciamus ut tantum uideamur ab hominibus, posteaquam dixit: Cauete facere iustitiam uestram coram hominibus, ut uideamini ab eis, nichil addidit in quo apparet non hoc eum prohibuisse ut recte fiat coram hominibus, sed ne ideo recte fiat coram hominibus ut uideamur ab eis, id est, ut hoc intueamur, et ibi finem nostri propositi collocemus; nam et Apostolus dicit: Si adhuc hominibus placerem, Christi seruus non essem; cum alio loco dicat: Placete hominibus [omnibus] per omnia, sicut [et] ego  omnibus per omnia placeo, quod qui non intelligunt, contrarium putant, cum ille se dixerit non placere hominibus, quia non ideo recte faciebat ut placeret hominibus, sed ut Deo, ad cuius amorem corda hominum uolebat conuertere, eo ipso quo placebat hominibus: itaque et non se placere hominibus recte dicebat, quia in eo ipso ut Deo placeret intuebatur: et placendum esse hominibus recte precipiebat: non ut hoc appeteretur tanquam merces recte factorum, sed quia Deo placere non posset qui non se his quos saluos fieri uellet preberet imitandum: imitari autem illum qui sibi non placuerit, nullo facto [pacto] quisquam potest. Sicut ergo non absurde loqueretur qui diceret: In hac opera qua nauem quero, non nauem quero, sed patriam;  sic Apostolus conuenienter diceret: In hac opera qua hominibus placeo, non hominibus, sed Deo placeo, quia non hoc appeto, sed ad id refero ut me imitentur quos saluos fieri uolo; sicut dicit de oblatione que fit in sanctos, non quia quero datum, sed inquiro [requiro] fructum, id est, quod quero datum uestrum, non hoc quero, sed fructum uestrum: hoc enim indicio apparere poterat quantum profecissent in Deum, cum id libenter facerent [offerrent], quod non propter gaudium de 82 muneribus, sed propter communionem caritatis ab eo querebatur. Illi ergo perceperunt mercedem suam, qui non ob aliud eleemosynam faciunt nisi ut glorificentur ab hominibus: non si glorificentur ab hominibus, sed si ideo faciant ut glorificentur,  sicut superius tractatum est. Laus enim humana non appeti a recte faciente, sed sequi debet recte facientem, ut illis proficiant qui etiam imitari possunt quod laudant, non ut hinc putet aliquid eos sibi prodesse quem laudant. Te autem faciente eleemosynam, non sciat [nesciat] sinistra tua quid faciat dextera tua. Nihil consequentius sinistra uidetur significare, quam ipsam delectationem laudis; dextra autem significat intentionem implendi precepta diuina. Cum itaque conscientie facientis eleemosynam miscet se appetitio laudis humane, fit sinistra conscia operis dextre. Nesciat ergo sinistra tua quid faciat dextera tua, id est, non se misceat conscientie tue laudis humane appetitio, cum eleemosyna facienda diuinum preceptum contendis implere. Ut sit eleemosyna  tua in abscondito [absconso]. Quid est in abcondito, nisi in ipsa bona conscientia, que humanis oculis demonstrari non potest nec uerbis aperiri? quandoquidem multi multa mentiuntur. Quapropter, si dextra intrinsecus agit in abscondito, ad sinistram pertinent exteriora omnia que sunt uisibilia et temporalia. Sit ergo eleemosyna tua in ipsa conscientia, ubi multi eleemosynam faciunt bona uoluntate, etiamsi pecuniam uel si quid est aliud quod inopi largiendum est non habent; multi autem foris faciunt, et intus non faciunt, qui uel ambitione uel alicuius temporalis rei gratia, uolunt misericordes uideri, in quibus sola sinistra operari existimanda est. Item alii quasi medium inter utrosque locum tenent, ut et intentione que in Deum est eleemosynam  faciant, et tamen inserat se huic optime uoluntati nonnulla etiam laudis uel cuiusque rei fragilis et temporalis cupiditas: sed Dominus noster multo uehementius prohibet solam sinistram in nobis operari, quando etiam misceri eam uetat operibus dextre, ut scilicet non modo sola temporalium rerum cupiditate caueamus eleemosynam facere, sed nec ita in hoc opere attendamus Deum, ut sese misceat uel adiungat exteriorum appetitio commodorum. Agitur enim de corde mundando, quod nisi fuerit simplex, mundum non erit: simplex autem quomodo erit, si duobus dominis seruit, nec una intentione rerum eternarum purifi cat aciem suam sed e am mortalium quoque fragiliumque rerum amo re obn ubilat? Sit ergo eleemosyna tua in abscondito  [absconso], et Pater tuus qui uidet in abscondito, reddet tibi; rectissime omnino et uerissime. Si enim premium ab eo exspectas qui conscientie solus inspector est, sufficiat tibi ad promerendum premium ipsa conscientia.



CAPUT CCCXIII. Cur orandum sit, Deo sciente quid nobis necessarium; ex eodem libro.

Queri potest siue rebus siue uerbis orandum sit? quid opus sit ipsa oratione, si Deus iam nouit quid nobis sit necessarium? nisi quia ipsa orationis intentio cor nostrum serenat et purgat, capaciusque efficit ad excipienda diuina munera que spiritaliter nobis infunduntur. Non enim ambitione precum nos exaudit Deus, qui semper paratus est dare suam lucem nobis non uisibilem, sed intelligibilem et spiritalem; sed nos  non semper parati sumus accipere, cum declinamur [inclinamur] in alia, et rerum temporalium cupiditate tenebramur. Fit ergo in oratione conuersio cordis ad eum qui semper dare paratus est, si nos capiamus quod dederit, et in ipsa conuersione purgatio interioris oculi, cum excluduntur ea que temporaliter cupiebantur, ut acies simplicis cordis ferre possit simplicem lucem, diuinitus sine ullo occasu aut immutatione fulgentem; nec solum ferre, sed etiam manere in illa, non tantum sine molestia, sed etiam cum ineffabili gaudio, quod uere ac sinceriter beata uita percipitur [perficitur].



CAPUT CCCXIu. De differentia tentationis: et quomodo diabolus steterit  ante Deum aut petit Iob tentandum; ex eodem libro.

Sexta petitio est, Et ne nos inferas in tentationem. Nonnulli codices habent, inducas, quod tantumdem ualere arbitror; nam ex uno Greco quod dictum est [], Latine utrumque translatum est. Multi autem deprecando ita dicunt: Ne nos patiaris induci in tentationem, exponentes uidelicet quomodo dictum sit inducas. Non enim per seipsum inducit Deus, sed induci patitur eum quem suo auxilio deseruit, ordine occultissimo ac meritis causis, etiam sepe manifestis, dignum iudicat ille quem deserat et in tentationem induci sinat. Aliud est autem induci in tentationem, aliud tentari: nam sine  tentatione probatus esse nullus potest siue sibi ipsi, sicut scriptum est: Qui non est tentatus qualia scit? siue aliis, sicut Apostolus dicit: Et tentationem uestram in carne mea non spreuistis. Hinc enim eos firmos esse cognouit, quod eis tribulationibus que Apostolo secundum carnem acciderant non sunt a caritate deflexi: nam Deo noti sumus et ante omnes tentationes, qui scit omnia antequam fiant. Quod itaque scriptum est: Tentat uos Dominus Deus uester, ut sciat s' diligatis eum; illa locutione positum est, ut sciat pro eo quod est, ut scire uos faciat: sicut diem letum dicimus quod letos facit, et frigus pigrum quod pigros facit, et innumerabilia huiuscemodi, que siue in consuetudine loquendi, siue in sermone doctorum, siue in Scripturis sanctis reperiuntur;  quod non intelligentes heretici qui ueteri Testamento aduersantur, uelut ignorantie uitio notandum putant eum de quo dictum est: Tentat uos Dominus Deus uester, quasi in Euangelio de Domino scriptum non sit: Hoc autem dicebat tentans eum, nam ipse sciebat quid esset facturus; si enim nouerat cor eius quem tentabat, quid est quod uoluit uidere tentando? sed profecto illud factum est ut ipse sibi notus fieret qui tentabatur, suamque desperationem condemnaret saturatis turbis de pane Domini, qui eas non habere quod ederent existimauerat. Non ergo hic oratur ut non tentemur, sed ut non inferamur in tentationem; tanquam si quispiam cui necesse est igne examinari, non oret ut igne non contingatur, sed ut non exuratur. uasa enim figuli probat  fornax, homines uero iustos, tentatio tribulationis. Ioseph ergo tentatus est illecebra stupri, sed non est inductus in tentationem; Suzanna tentata est, nec ipsa inducta uel illata in tentationem; multique alii utriusque sexus. Sed Iob maxime, cuius admirabilem stabilitatem in Deo Domino suo cum illi heretici hostes ueteris Testamenti ore sacrilego irridere uoluerint, illud pre ceteris uentilant quod Satanas petiuerit eum tentandum: querunt enim ab imperitis hominibus talia intelligere nequaquam ualentibus, quomodo Satanas cum Deo loqui potuerit? non intuentes, non enim possunt, cum superstitione et contentione cecati sunt, Deum non 83 loci spatium mole corporis occupare, et sic alibi esse, alibi non esse, aut certe hic partem habere  aliam et alibi aliam; sed maiestate ubique presto esse, non per partes diuisum, sed ubique perfectum. Quod si carnaliter intuentur quod dictum est: Celum mihi thronus [sedes] est, et terra scabellum pedum meorum; cui loco et Dominus attestatur dicens: Non iuretis, neque per celum, quia thronus Dei est: neque per terram, quia scabellum est pedum eius; quid mirum si in terra diabolus constitutus, ante pedes Dei stetit, et coram illo aliquid locutus est? Nam quando illi ualent intelligere nullam esse animam, quamuis peruersam, que tamen nullo modo ratiocinari potest, in cuius conscientia non loquatur Dominus? Quis enim scripsit in cordibus hominum naturalem legem nisi Deus? de qua lege Apostolus dicit: Cum enim gentes que legem  non habent naturaliter que legis sunt faciunt, hi legem non habentes ipsi sibi sunt lex, qui ostendunt opus legis scriptum in cordibus suis, contestante conscientia illorum et inter se inuicem cogitationum accusantium, aut etiam excusantium, in die qua iudicabit Deus occulta hominum. Quapropter si omnis anima rationalis, etiam cupiditate cecata, tamen cum cogitat et ratiocinatur, quidquid in ea ratiocinatione uerum est, non ei tribuendum est, sed ipsi lumini ueritatis, a quo uel tenuiter pro sui capacitate illustratur, ut uerum aliquid in ratiocinando sentiat; quid mirum si diaboli anima, praua cupiditate peruersa, quidquid tamen uerum de iusto uiro cogitauit, cum eum tentare uellet ipsius Dei uoce, id est ipsius ueritatis uoce, audisse perhibetur? Quidquid autem falsum illi cupiditati  tribuitur qua diaboli nomen accepit, quanquam [quamuis] etiam per creaturam corporalem atque uisibilem Deus plerumque locutus est, seu bonis, seu malis, tanquam omnium Dominus et rector, et pro cuiusque rei meritis ordinator, sicut per angelos qui hominum quoque aspectibus apparuerunt, et per prophetas dicentes, Hec dicit Dominus. Quid ergo mirum si quanquam non in ipsa cogitatione, per aliquam certe creaturam tali operi accommodatam Deus locutus cum diabolo dicitur? Nec dignitatis esse arbitrentur et quasi iustitie meritum quod cum illo Deus locutus est, quoniam locutus est cum anima angelica, quanquam stulta et cupida, tanquam si loqueretur cum anima humana stulta et cupida; aut ipsi dicant quomodo locutus est Deus cum illo  diuite cuius cupiditatem stultissimam arguere uoluit dicens: Stulte, hac nocte anima tua expostulatur a te, et que preparasti cuius erunt? Certe hoc ipse Dominus in Euangelio dicit, cui heretici isti, uelint nolint, colla submittunt. Si autem hoc mouentur quod tentandum iustum Satanas petit a Deo, non ego expono quare sit factum, sed ipsos cogo exponere quare sit dictum in Euangelio ab ipso Domino discipulis suis: Ecce Satanas petiit uexare uos quomodo triricum; et Petro ait: Ego autem postulaui ne deficiat fides tua. Cum autem hoc exponunt mihi, simul illud quod a me querunt exponunt sibi. Si uero non ualuerint hoc exponere, non audeant id quod in Euangelio sine offensione non intelligunt, in aliquo  libro cum temeritate culpare. Fiunt igitur tentationes per Satanam, non potestate eius, sed permisso Domini ad homines, aut pro suis peccatis puniendos, aut pro Dei misericordia probandos et exercendos; et interest plurimum in qualem quisque tentationem incidat. Non enim in talem incidit Iudas qui uendidit Dominum, in qualem incidit Petrus cum territus Dominum negauit. Sunt etiam humane tentationes, credo cum bono quisque animo, secundum humanam tamen fragilitatem, in aliquo consilio labitur, aut irritatur in fratrem studio corrigendi, paulo tamen amplius quam Christiana tranquillitas postulat; de quibus Apostolus dicit: Tentatio uos non apprehendat nisi humana, cum idem dicat: Fidelis Deus, qui uos non sinat tentari supra quam potestis ferre,  sed faciet cum tentatione etiam exitum [prouentum], ut possitis tolerare. In qua sententia satis ostendit non id nobis orandum esse ut non tentemur, sed ne in tentationem inducamur; inducimur enim, si tales acciderint quas ferre non possumus: sed cum tentationes periculose in quas inferri atque induci perniciosum est, aut prosperis rebus temporalibus aut aduersis oriantur, nemo frangitur aduersarum molestia qui prosperarum delectatione [dilectione] non capitur.



CAPUT CCCXu. De septiformi Spiritu septemque beatitudinibus, et septem petitionibus orationis Dominice.

uidetur etiam mihi septenarius iste numerus harum petitionum congruere illi septenario numero,  ex quo totus iste sermo manauit. Si enim timor Dei est quo beati fiunt pauperes spiritu, quoniam ipsorum est regnum celorum, petamus ut sanctificetur in hominibus nomen Dei, timore casto permanente in seculum seculi. Si pietas est qua beati sunt mites, quia ipsi hereditate possidebunt terram, petamus ut ueniat regnum eius, siue in nos ipsos, ut mitescamus, nec ei resistamus, siue de celo in terras, in claritate aduentus Domini quo nos gaudebimus et laudamur, dicente illo: uenite, benedicti Patris mei, percipite regnum quod uobis paratum est ab origine mundi. In Domino, inquit propheta, laudabitur anima mea, audiant mites [mansueti] et iocundentur. Si scientia est qua beati sunt qui lugent, quoniam ipsi consolabuntur, oremus ut fiat uoluntas eius sicut  in celo et in terra, quia cum corpus tanquam terra, spiritui tanquam celo, summa et tota pace consenserit, non lugebimus; nam nullus alius huius temporis luctus est, nisi cum aduersum se ista confligunt, et cogunt nos dicere: uideo aliam legem in membris meis, repugnantem legi mentis mee, et luctum nostrum lacrymosa uoce testari: Miser ego homo, quis me liberabit de corpore mortis huius? Si fortitudo est qua beati sunt qui esuriunt et sitiunt iustitiam, quia ipsi saturabuntur, oremus ut panis noster quotidianus detur nobis hodie, quo fulti atque sustentati, ad plenissimam illam saturitatem uenire possimus. Si consilium est quo beati sunt misericordes, quoniam ipsorum miserebitur Deus, dimittamus debitoribus nostris, et oremus ut et no  bis nostra dimittantur. Si intellectus est quo beati sunt mundi corde quoniam ipsi Deum uidebunt, oremus non induci in tentationem, ne habeamus duplex cor non appetendo simplex bonum, quo referamus omnia que operamur, sed simul temporalia et terrena sectando; tentationes enim de his rebus que graues et calamitose uidentur hominibus, non in nos ualent, si non ualeant ille que blanditiis earum rerum accidunt quas homines bonas et letabundas putant. Si sapientia est qua beati sunt pacifici, quoniam ipsi filii Dei uocabuntur, oremus ut liberemur a malo: Ipsa enim liberatio liberos nos faciet, id est filios Dei, ut spiritu adoptionis clamemus, Abba pater.



CAPUT CCCXuI. 84 De ieiunio et lauanda facie uel ungendo capite; ex eo dem libro.

Cum autem ieiunatis, inquit, nolite fieri sicut hypocrite tristes, exterminant enim uultum suum, ut uideantur hominibus ieiunantes. Amen dico uobis, perceperunt mercedem suam. uos autem ieiunantes, ungite capita uestra, et facies uestras lauate, ne uideamini hominibus ieiunantes, sed Patri uestro qui est in abscondito, et Pater uester qui uidet in abscondito, reddet uobis. Manifestum est his preceptis, omnem nostram rationem [intentionem] in interiora gaudia dirigi, ne foris querentes mercedem huic seculo conformemur, et amittamus promissionem tanto solidioris atque firmioris, quanto interioris beatitudinis qua nos elegit Deus conformes fieri imaginis Filii eius [sui].  In hoc autem capitulo maxime animaduertendum est, non in solo rerum corporearum nitore atque pompa, sed etiam in ipsis sordibus luctuosis esse posse iactantiam, et eo periculosiorem, quo sub nomine seruitutis Dei decipit. Qui ergo immoderato cultu corporis atque uestitus, uel ceterarum rerum nitore prefulget, facile conuincitur rebus ipsis pomparum seculi esse sectator. Nec quemquam fallit dolosa imagine sanctitatis: qui autem in professione Christianitatis inusitato squalore ac sordibus intentos in se hominum oculos facit, cum id uoluntate facit, non necessitate patitur, ceteris huius [eius] operibus potest coniici, utrum hoc contemptu superflui cultus, an ambitione aliqua faciat; quia et sub ouina pelle cauendos lupos Dominus precepit: Sed ex fructibus, inquit, eorum cognoscetis eos. Cum enim ex fructibus, inquit, eorum cognoscetis eos. Cum enim  ceperint aliquibus tentationibus ea ipsa [scilicet] illis subtrahi uel negari que isto uelamine uel consecuti sunt, uel consequi cupiunt, tunc necesse est ut appareat utrum lupus in ouina pelle sit, an ouis in sua. Non enim propterea ornatu superfluo debet aspectus hominum mulcere Christianus, quia illum parcum habitum ac necessarium etiam simulatores sepe usurpant, ut incautos decipiant, quia et ille oues non debent deponere pelles suas, si aliquando eis lupi se contegunt. Queri ergo solet quid sit quod ait: uos autem ieiunantes, ungite capita uestra, et facies uestras lauate, ne uideamini hominibus ieiunantes; non enim quispiam recte preceperit, quamuis faciem quotidiana consuetudine lauemus, unctis  etiam captibus cum ieiunamus nos esse debere. Quod si turpissimum omnes farentur, intelligendum est hoc preceptum ungendi caput et faciem lauandi ad interiorem hominem pertinere: ungere ergo caput ad letitiam pertinet, lauare autem faciem, ad munditiam: et ideo caput ungit qui letatur interius mente atque ratione. Hoc enim recte accipimus caput quod in anima preeminet, et quo cetera hominis regi et gubernari manifestum est; et hoc facit qui non foris querit letitiam, ut de hominum laudibus carnaliter gaudeat. Caro enim, que subiecta esse debet, nullo modo est totius nature humane caput: Nemo quidem unquam carnem suam odio habuit, sicut Apostolus dicit, cum de diligenda uxore precipit. Sed caput mulieris uir, cui uiro caput est  Christus. Interius ergo gaudeat in ieiunio suo, eo ipso quo sic se ieiunando auertit a uoluptate seculi, ut sit subditus Christo qui secundum hoc preceptum caput unctum habere desiderat; ita enim et faciem lauabit, id est cor mundabit, quo uisurus est Deum non interposito uelamine, propter infirmitatem contractam de sordibus, sed firmus et stabilis, quoniam mundus et simplex. Lauamini, inquit, mundi estote; auferte nequitias ab animis uestris atque a conspectu oculorum meorum. Ab his igitur sordibus facies nostra lauanda est, quibus Dei aspectus offenditur; nos enim reuelata facie gloriam Dei speculantes, in eamdem imaginem transformabimur. Sepe etiam cogitatio necessariarum rerum ad istam uitam pertinentium et sauciat et sordidat interiorem oculum  nostrum, et plerumque conduplicat [cor duplicat], ut ea que uidemur cum hominibus recte facere, non eo corde faciamus quo Dominus precepit, id est non quia eos diligimus, sed quia commodum ab eis aliquod propter necessitatem presentis uite adipisci uolumus. Debemus autem bene facere illis propter salutem ipsorum eternam, non propter temporale commodum nostrum. Inclinet ergo Deus cor nostrum in testimonia sua, et non in emolumentum. Finis enim precepti est caritas, de corde puro, et conscientia bona, et fide non ficta. Qui autem propter suam in hac uita necessitatem fratri consulit, non utique caritati consulit, quia non illi quem debet tanquam seipsum diligere, sed sibi consulit, uel potius nec sibi, quandoquidem hinc sibi facit duplex cor quo impeditur ad uidendum Deum, in qua sola uisione est beatitudo  certa atque perpetua.



CAPUT CCCXuII. De eo quod ait Dominus: Si ergo lumen quod in te est tenebre sunt, ipse tenebre quante erunt? ex eodem libro.

Lucerna corporis tui est oculus tuus. Si ergo oculus tuus simplex fuerit, totum corpus tuum lucidum erit; si autem oculus tuus nequam est, totum corpus tuum tenebrosum erit. Si ergo lumen quod in te est tenebre sunt, ipse tenebre quante? Qui locus sic intelligendus est, ut nouerimus omnia opera nostra tunc esse munda, et placere in conspectu Dei, si fiant simplici corde, id est intentione superna, fine illo caritatis, quia et plenitudo legis caritas.  Oculum ergo hic accipere debemus ipsam intentionem, qua facimus quidquid facimus, que si munda fuerit et recta, et illud aspiciens quod aspiciendum est, omnia opera nostra que secundum eam operamur necesse est bona sint; que opera omnia totum corpus appellauit, quia et Apostolus membra nostra dicit opera quedam que improbat, et mortificanda precipit, dicens: Mortificate ergo membra uestra que sunt super terram, fornicationem, immunditiam, auaritiam, et cetera talia. Non ergo quid quisque faciat [sed quo animo faciat], considerandum est; hoc est enim lumen in nobis, quia hoc nobis manifestum est bono animo nos facere quod facimus. Omne enim quod manifestatur lumen est; nam et ipsa facta que ad hominum societatem a nobis procedunt, incertum  habent exitum, et ideo tenebras eas uocauit: non enim noui cum pecuniam porrigo indigenti et petenti, quid inde aut facturus aut passurus sit, et fieri potest ut uel faciat ex ea uel propter eam patiatur aliquid mali, quod ego cum darem non euenire uoluerim, neque hoc animo dederim; itaque si bono animo feci quod mihi cum facerem notum erat, et ideo lumen uocatur, illuminatur etiam factum meum qualemcunque exitum habuerit: qui exitus quoniam incertus est, et ignotus est, tenebre appellate sunt. Si autem malo animo feci, etiam ipsum lumen tenebre sunt, lumen enim dicitur quia nouit quisque quo animo faciat 85 etiam cum malo animo facit: sed ipsum lumen tenebre sunt, quia non in superna dirigitur simplex intentio, sed ad inferiora declinatur,  et duplici corde quasi umbram facit. Si ergo lumen quod in te est tenebre sunt, tenebre quante? hoc est, si ipsa cordis intentio qua facis quod facis, que tibi nota est, sordidatur appetitu rerum terrenarum et temporalium atque cecatur, quanto magis ipsum factum, cuius incertus est exitus, sordidum et tenebrosum est? quia etsi bene alicui proueniat quod tu non recta et munda intentione facis, quomodo tu feceris tibi imputatur, non quomodo illi prouenerit.



CAPUT CCCXuIII. De sollicitudine crastine diei prohibita; ex eodem libro.

Nolite ergo solliciti esse de crastino [Nolite cogitare de crastino]: non enim dicitur crastinus dies,  nisi in tempore ubi preterito succedit futurum iterum. Ergo cum aliquid boni operamur, non temporalia, sed eterna cogitemus, tunc erit illud bonum et perfectum opus. Crastinus enim, inquit, dies sollicitus erit sibi ipsi: id est, ut cum oportuerit tibi ipse sumas cibum, uel potum, uel indumentum, cum ipsa scilicet necessitas urgere ceperit. Aderunt enim hec, quia nouit Pater uester quod horum omnium indigemus: Sufficit enim, inquit, diei malitia sua; id est, sufficit quod ista sumere urgebit ipsa necessitas, quam propterea malitiam nominatam arbitror, quia penalis est nobis, pertinet enim ad hanc fragilitatem et mortalitatem quam peccando meruimus. Huic ergo pene temporalis necessitatis noli addere  aliquid grauius, ut non solum patiaris harum rerum indigentiam, sed etiam propter hanc explendam milites Deo. Hoc autem loco uehementer cauendum est ne forte cum uiderimus aliquem seruum Dei prouidere ne ista necessaria desint uel sibi, uel eis quorum sibi cura commissa est, iudicemus eum contra peceptum Domini facere, et de crastino esse sollicitum; nam et ipse Dominus, cui ministrabant angeli, tamen propter exemplum, ne quis postea scandalum pateretur, cum aliquem seruorum eius animaduertisset ista necessaria procurare, loculos habere dignatus est cum pecunia unde usibus necessariis quidquid opus fuisset preberetur, quorum loculorum custos et fur, sicut scriptum est, Iudas fuit qui eum tradidit: sicut et apostolus Paulus  potest uideri de crastino cogitasse, cum dixit: De collectis autem que fiunt in sanctos, sicut ordinaui in Ecclesiis Galatie, ita et uos facite. Per unam sabbati unusquisque uestrum apud se seponat, recondens quod ei bene placuerit, ut non, cum uenero, tunc collecte fiant. His et huiusmodi Scripturarum locis satis apparet Dominum nostrum non hoc improbare, si quis humano more ista procuret, sed si quis propter ista Deo militet, ut in operibus suis non regnum Dei, sed istorum acquisitionem intueatur. Ad hanc ergo regulam hoc totum preceptum redigitur [dirigitur], ut etiam in istorum prouisione regnum Dei cogitemus, in militia uero regni Dei ista non cogitemus. Ista enim etiamsi aliquando defuerint, quod plerumque propter exercitationem nostram  Deus sinit, non solum non debilitant propositum nostrum, sed etiam examinatum probatumque confirmant: Gloriamur enim, inquit, in tribulationibus.



CAPUT CCCXIX. Quomodo accipiendum sit: Nolite iudicare ne iudicemini; et de festuca in oculo fratris ac trabe non uiso in proprio oculo; ex eodem libro de Sermone Domini in Monte.

Nolite iudicare ne iudicetur de uobis: in quo enim iudicio iudicaueritis, iudicabitur de uobis; et in qua mensura mensi fueritis, remetietur uobis. Hoc loco nichil aliud nobis precipi existimo, nisi ut ea facta que dubium est quo animo fiant, in meliorem partem interpretemur. Quod enim scriptum est, Ex fructibus eorum cognoscetis eos, de manifestis dictum  est, que non possunt bono animo fieri: sicuti sunt stupra, uel blasphemie, uel furta, uel ebriositas, et si qua talia, de quibus nobis iudicare permittitur, dicente Apostolo: Quid enim mihi de iis qui foris sunt iudicare? nonne de eis qui intus sunt uos iudicatis? De genere autem ciborum, quia possunt bono animo et simplici corde sine uitio concupiscentie quicumque humani cibi indifferenter sumi, prohibuit idem Apostolus iudicari eos qui carnibus uescebantur et uinum bibebant, ab eis qui se ab huiusmodi alimentis temperabant: Qui manducat, inquit, non manducantem non spernat, et qui non manducat, manducantem non iudicet; ibi etiam ait: Tu quis es, qui iudicas alienum seruum? Domino suo stat, aut cadit  De talibus enim rebus que possunt bono, et simplici, et magno animo fieri, quamuis possint etiam non bono, uolebant illi, cum homines essent, in occulta cordis ferre sententiam, de quibus Deus solus iudicat. Ad hoc pertinet etiam illud quod alio loco dicit: Nolite ante tempus quidquam iudicare, quoad usque ueniat Dominus, et illuminet [qui et illuminabit] abscondita tenebrarum, et manifestabit cogitationes cordis, et tunc laus erit unicuique a Deo [Domino]. Sunt ergo quedam facta media, que ignoramus quo animo fiant, quia et bono et malo fieri possunt, de quibus temerarium est iudicare, maxime ut condemnemus. Horum autem ueniet tempus ut iudicentur, cum Deus [Dominus] illuminabit abscondita tenebrarum, et manifestabit cogitationes cordis.  Item alio loco dicit idem Apostolus: Quorumdam hominum peccata manifesta sunt precedentia ad iudicium, quedam autem et subsequuntur. Manifesta ea dicit, de quibus clarum est quo animo fiant; hec precedunt ad iudicium, id est, quia si fuerit ista subsecutum iudicium, non est temerarium. Subsequuntur illa autem que occulta sunt, quia nec ipsa latebant tempore suo. Sic et de bonis factis intelligendum est, nam ita [ista] subiungit: Similiter et facta bona manifesta sunt, et quecunque se aliter habent latere non possunt. De manifestis ergo iudicemus, de occultis uero Deo iudicium relinquamus, quia et ipsa abscondi non possunt, siue mala, siue bona, cum tempus aduenerit quo manifestentur. Duo sunt autem in quibus temerarium iudicium cauere  debemus, cum incertum est quo animo quidque factum sit [fuerit], uel cum incertum est qualis futurus sit qui nunc uel malus uel bonus apparet. Si ergo quispiam, uerbi gratia, conquestus de stomacho, ieiunare noluit, et tu id non credens, edacitatis id uitio tribueris, temere iudicabis. Item si manifestam edacitatem ebriositatemque cognoueris, et ita reprehenderis quasi nunquam ille possit corrigi atque mutari, nichilominus temere iudicabis. Non ergo reprehendamus ea que nescimus quo animo fiant, neque ita reprehendamus que manifesta sunt, ut desperemus sanitatem, et uitabimus iudicium de quo nunc dicitur: Nolite iudicare, ne iudicetur de uobis. Potest 86 autem mouere quod ait: In quo enim iudicio iudicaueritis, iudicabitur de uobis, et in qua mensura mensi fueritis, in ea remetietur uobis.  Nunquid enim si nos iudicio temerario iudicauerimus, temere etiam de nobis Deus iudicabit? aut nunquid si in mensura iniqua mensi fuerimus, et apud Deum iniqua mensura est unde nobis remetietur? Nam et mensuare nomine, ipsum iudicium significatum arbitror; nullo modo Deus, uel temere iudicat, uel iniqua mensura cuiquam rependit; sed hoc dictum est, quoniam temeritas qua punis alium, eadem ipsa [est ei qua] te puniat necesse est; nisi forte arbitrandum est quod iniquitas ei noceat aliquid in quem procedit, ei autem nichil a quo procedit. Imo uero sepe nichil nocet ei qui patitur iniuriam, ei autem qui facit necesse est ut noceat. Quid enim nocuit martyribus iniquitas persequentium? ipsis  autem persecutoribus plurimum, quia etsi aliqui eorum correcti sunt, eo tamen tempore quo persequebantur excecauit illos malitia eorum. Sic et temerarium iudicium plerumque nichil nocet ei de quo temere iudicatur, ei autem qui temere iudicat, ipsa temeritas necesse est ut noceat. Ista regula etiam illud dictum arbitror: Omnis qui percusserit gladio, gladio morietur. Quam multi enim gladio percutiunt, nec tamen [in] gladio moriuntur, sicut nec ipse Petrus? Sed ne istum uenia peccatorum talem penam euasisse quis putet, quanquam nichil absurdius quam ut maiorem putet gladio penam esse potuisse, que Petro non accidit, quam crucis que accidit: quid tamen de latronibus dicturus est, qui cum Domino crucifixi sunt, quia et ille qui meruit ueniam, posteaquam  crucifixus est meruit, et alter omnino non meruit? an forte omnes quos occiderant crucifixi erant, et propterea hoc etiam ipsi pati meruerunt? ridiculum est hoc putare. Quid ergo aliud dictum est, Omnis enim qui gladio percusserit, gladio morietur, nisi quia ipso peccato anima moritur, quodcunque commiserit? Et quoniam de temerario et iniquo iudicio nos hoc loco Dominus monet, uult enim ut simplici corde, et in unum Deum intento, faciamus quecunque facimus, et multa incertum est quo corde [animo] fiant, de quibus iudicare temerarium est. Maxime autem hi temere iudicant de incertis, et facile reprehendunt, qui magis amant uituperare et damnare, quam emendare atque corrigere: quod uitium uel superbie est uel inuidie. [Et] consequenter  subiicit, et dicit: Quid autem uides festucam in oculo fratris, trabem autem in tuo oculo non uides? Ut si forte, uerbi gratia, ira ille peccauit, tu odio reprehendas. Quantum autem interest inter festucam et trabem, quasi tantum inter iram distet atque odium. Odium est enim ira inueterata, quasi que uetustate ipsa tantum robur acceperit, ut merito appelletur trabes. Fieri autem potest ut si irascaris homini, uelis eum corrigi: si autem oderis hominem, non potes eum uelle corrigere. Quomodo enim dicis fratri tuo: Sine, eiiciam festucam de oculo tuo, et ecce trabes est in oculo tuo? Hypocrita, eiice primum trabem de oculo tuo, et tunc uidebis eiicere festucam de oculo fratris tui: id est, primum expelle odium, et deinde poteris iam eum quem diligis  emendare. Et bene ait, Hypocrita. Accusare enim uitia, officium est bonorum uirorum et beneuolorum; quod cum mali faciunt, alienas partes agunt, sicut hypocrite, qui tegunt sub persona quod sunt, et ostentant in persona quod non sunt. Hypocritarum ergo nomine, simulatores acceperis, et est uere multum cauendum et molestum simulatorum genus, qui cum omnium uitiorum accusationes odio et liuore suscipiant, etiam consolatores uideri se uolunt; et ideo pie cauteque uigilandum est, ut cum aliquem reprehendere uel obiurgare necessitas cegerit, primo cogitemus utrum tale sit uitium quod nunquam habuimus, uel quo iam caruimus: si nunquam habuimus, cogitemus et nos homines esse, et habere potuisse; si uero habuimus, et non habemus,  tangat memoriam communis infirmitas, ut illam reprehensionem aut obiurgationem, non odium, sed misericordia precedat, ut siue ad correctionem eius, propter quem id facimus, siue ad peruersionem ualuerit , nos tamen de simplicitate oculi nostri securi simus. Si autem cogitantes nosmetipsos inuenerimus in eo esse uitio in quo est ille quem reprehendere parabamus, non reprehendamus neque obiurgemus, sed tamen congemiscamus [cauendum], et non illum ad obtemperandum nobis, sed ad pariter conandum inuitemus. Nam et illud quod dicit Apostolus: Factus sum Iudeis quasi Iudeus, ut Iudeos lucrifacerem; his qui sub lege sunt, quasi sub lege essem, cum non sim ipse sub lege, ut eos qui sub lege erant lucrifacerem; his  qui sine lege sunt, quasi sine lege, cum sine lege Dei non sim [essem], sed sim in lege Christi, ut lucrifacerem eos qui sine lege sunt; factus sum infirmis infirmus, ut infirmos lucrifacerem; omnibus omnia factus sum, ut omnes lucrifacerem: non utique simulatione faciebat, quemadmodum quidam intelligere uolunt: ut eorum detestanda simulatio tanti exempli auctoritate muniatur; sed hoc faciebat caritate, qua eius infirmitatem, cui uolebat subuenire, tanquam suam cogitabat; hoc enim et prestruit dicendo: Cum enim liber sim, ex omnibus omnium me seruum feci, ut plures lucrifacerem: quod ut intelligas, non simulatione, sed caritate fieri, qua infirmis hominibus, tanquam nos sumus, compatimur; ita enim monet alio loco dicens: uos in libertatem  uocati estis, fratres; tantum ne libertatem in occasionem carnis detis, sed per caritatem seruite inuicem; quod fieri non potest, nisi alterius infirmitatem quisque habeat quasi suam, ut eam equanimiter ferat, donec ab ea liberetur ille, cuius curat salutem. Raro ergo et [in] magna necessitate obiurgationes adhibende sunt: ita tamen ut etiam in his ipsis, non nobis, sed Deo [Domino] ut seruiatur instemus. Ipse est enim finis, ut nichil duplici corde faciamus, auferentes trabem de oculo nostro inuidentie, uel malitie, uel simulationis, ut uideamus eiicere festucam de oculo fratris.



CAPUT CCCXX. Qualiter intelligendum in ipso habitationis plenitudo Diuinitatis corporaliter; ex libro de Presentia Dei.

 Habitat itaque omnis in singulis Deus, tanquam in templis suis, et in omnibus simul in unum congregatis, tanquam in templo suo; quod templum quandiu, sicut arca Ne, in hoc seculo fluctuat, fit quod in psalmo scriptum est: Dominus diluuium inhabitat; quamuis et propter multos in omnibus gentibus populos fidelium, quos aquarum nomine in Apocalypsi significat, possit congruenter intelligi: Dominus diluuium inhabitat. Sequitur autem: Et sedebit Dominus Rex in eternum; utique in ipso templo suo, iam in uita eterna, post fluctuationem huius seculi, constituto. Deus igitur qui ubique presens est, et ubique totus presens, nec ubique habitans,  sed in templo suo, cui per gratiam benignus est et propitius: capitur autem habitans, ab aliis amplius, ab aliis minus. De ipso uero capite nostro Apostolus ait: Quia in ipso habitat omnis plenitudo Diuinitatis corporaliter. Non ideo corporaliter, quia corporeus est [sit] Deus; sed aut uerbo translato usus est, tanquam in templo manufacto non corporaliter, sed umbraliter habitauerit; 87 id est, prefigurantibus signis ; aut certe corporaliter dictum est, quia et in Christi corpore quod assumpsit ex uirgine, tanquam in templo habitat Deus. Hinc est enim quod Iudeis signum petentibus cum dixisset,  Soluite templum hoc, et in triduo resuscitabo illud, Euangelista quid hoc esset consequenter exponens ait: Hoc autem dicebat de templo corporis sui. Quid ergo est? Hoccine interesse arbitramur inter caput et membra cetera, quod in quolibet quamuis precipuo membro, uelut in aliquo magno propheta aut apostolo, quamuis Diuinitas habitet, non tamen sicut in capite quod est Christus, omnis plenitudo Diuinitatis? Nam et in nostro corpore inest singulis membris; sed non tantus quantus in capite, ubi prorsus omnis est quinquepartitus: ibi enim et uisus est, et auditus, et olfactus, et gustus, et tactus; in ceteris autem solus est tactus. An etiam preter hoc, quod tanquam in templo, in illo corpore habitat, omnis plenitudo Diuinitatis, est aliud quod intersit  inter illud caput et cuiuslibet membri excellentiam? Est plane, quod singulari quadam susceptione hominis illius una facta est persona cum uerbo: de nullo enim sanctorum dici potuit, aut non potest aut poterit: uerbum caro factum est: nullus sanctorum, qualibet prestantia gratie, unigeniti nomen accepit, ut quod est ipsum Dei uerbum ante secula, hoc simul cum assumpto homine diceretur. Singularis est ergo illa susceptio, nec cum hominibus aliquibus sanctis, quantalibet sapientia et sanctitate prestantibus, ullo modo potest esse communis. Ubi diuine gratie satis perspicuum clarumque documentum est: quis enim tam sacrilegus, ut audeat affirmare aliquam posse animam, per meritum liberi arbitrii, ut alter sit Christus efficere? Ut ergo ad personam  uerbi unigeniti pertineret, et quo pacto per liberum arbitrium communiter omnibus et naturaliter datum, ut una sola anima meruisset, nisi hoc singularis gratia prestitisset, quam fas est predicere, de qua nefas est uelle iudicare. Hec si pro uiribus nostris, quantum Dominus adiuuat, rite tractauimus, quando Deum ubique presentem, et non spatiis distantibus quasi aliqua mole uel distentione diffusum, sed ubique totum cogitare te extendis, auerte mentem ab omnibus imaginibus corporum, quas humana cogitatio uoluere consueuit. Non enim sic sapientia, non iustitia, non sic denique caritas cogitatur, de qua scriptum est: Deus caritas est. Cum uero eius habitationem cogitas unitatem cogita,  congregationemque sanctorum, maxime in celis, ubi propterea precipue dicitur habitare, quia ibi fit uoluntas eius perfecta eorum in quibus habitat; deinde in terra, ubi edificans habitat domum suam, in fine seculi dedicandam; Christum autem Dominum nostrum, unigenitum Dei Filium, equalem Patri, eumdemque hominis Filium, quo maior est Pater, ut ubique totum presentem esse non dubites, tanquam Deum et in eodem templo Dei esse, tanquam inhabitantem Deum, et in loco aliquo celi, propter ueri corporis modum.



CAPUT CCCXXI. De unius uxoris uiro episcopo ordinando; ex lib. de Bono coniugali.

Quod est cibus ad salutem corporis, hoc est concubitus  ad salutem generis, et utrumque non est sine delectatione carnali: diuersa opera patrum non faciebat nisi diuersitas temporum. Sic autem necesse erat ut carnaliter coirent, etiam non carnales prophete, sicut necesse erat ut carnaliter uescerentur, etiam non carnales apostoli. Ecclesie dispensatorem non licere ordinari, nisi unius uxoris uirum, acutius intellexerunt, qui nec eum qui catechumenus uel paganus habuerit alteram, ordinandam esse censuerunt. De sacramento enim agitur, non de peccato. Nam in baptismo peccata omnia dimittuntur; sed qui dixit: Si acceperis uxorem, non peccasti, et si nupserit uirgo, non peccat; et, Quod uult faciat; non peccat, [si] nubat: satis declarauit nuptias nullum esse peccatum. Propter sacramenti autem sanctitatem,  sicut femina etiam, si catechumena fuerit uitiata, non potest post baptismum inter Dei uirgines consecrari; ita non absurde uisum est eum qui excessit uxorum numerum singularem, non peccatum aliquod commisisse, sed normam quamdam sacramenti amisisse, non ad uite bone meritum, sed ad ordinationis ecclesiastice signaculum necessarium. Ac per hoc sicut plures antiquorum patrum uxores significauerunt futuras nostras ex omnibus gentibus Ecclesias uni uiro subditas Christo, ita noster antistes unius uxoris uir significat ex omnibus gentibus unitatem, uni uiro subditam Christo, que tunc perficietur cum reuelauerit occulta tenebrarum, etc. Nunc autem sunt manifeste latentes dissensiones, etiam salua caritate, inter eos qui unum et in uno futuri  sunt: que tunc utique nulle erunt. Itaque sicut duobus dominis pluribusue seruire, sic a uiuo uiro in alterius transire connubium, nec tunc licuit, nec nunc licet, nec unquam licebit. Apostatare quippe ab uno Deo, et ire in alterius adulterinam superstitionem, semper est malum. Nec causa ergo numerosioris prolis fecerunt sancti nostri, quod Cato dicitur fecisse Romanus, ut traderet uiuus uxorem etiam alterius domum filiis impleturam. In nostrarum quippe nuptiis, plus ualet sanctitas sacramenti quam fecunditas uteri.



CAPUT CCCXXII. De nocturna illusione; ex eodem libro.

Multa lex ponit in sacramentis et umbris futurorum.  Quedam ergo in semine materialis [quasi] informitas, que formata corpus hominis redditura est, in significatione posita est uite informis et inerudite; a qua informitate, quoniam oportet hominem doctrine forma et eruditione mundari, in huius rei signum illa purificatio precepta est post seminis emissionem. Neque enim in somnis peccato fit, et tamen etiam ibi precepta est purificatio. Aut si hoc peccatum quisquam putat, non arbitrans accidere nisi ex aliquo huiusmodi desiderio, quod procul dubio falsum est, numquid et solita mensuum [menstruum] peccata sunt feminarum? a quibus tamen eadem legis uetustas precepit expiari, non nisi propter ipsam materialem informitatem, que facto conceptu, tanquam edificationem corporis additur; ac  per hoc cum informiter fluit, significari per illam lex uoluit, animum sine discipline forma indecenter fluuidum [fluidum] ac dissolutum, quem formari oportere significat, cum talem fluxum corporis iubet purificari. Postremo nunquid et mori peccatum est, aut mortuum sepelire non etiam bonum opus humanitatis est? et tamen purificatio et inde mandata est, quia et mortuum corpus uita deserente non peccatum est, sed peccatum significat anime deserte a iustitia.



CAPUT CCCXXIII. 88 De uirtute animi uel latente uel manifesta; ex eodem libro.

Continentia non corporis, sed animi uirtus est. uirtus [uirtutes] autem animi aliquando in opere manifestatur [manifestantur], aliquando in habitu latet [latent]:  sicut martyrii uirtus eminuit [emicuit] apparuitque tolerando passiones: sed quam multi sunt in eadem uirtute animi, quibus tentatio deest, qua id quod intus est, in conspectu Dei, etiam in hominum procedat? Et Timotheo ita relaxata est corpori utilitas uinum bibendi, ut maneret in animo habitus continendi. Ipse est enim habitus quo aliquid agitur cum opus est; cum autem non agitur, potest agi, sed non opus est. Num igitur non erat in Christo continentie uirtus a cibo et potu, quanta erat in Ioanne Baptista ut diceretur: Ecce homo uorax et potator uini? nunquid non talia dicuntur in domesticos eius patres nostros, ex alio genere utendi terrenis, quantum ad concubitum pertinet: Ecce homines libidinosi et immundi, amatores feminarum et lasciuiarum? Et iustificata  est sapientia a filiis suis, qui uident continentie uirtutem in habitu animi semper esse debere, in opere autem pro rerum ac temporum opportunitate manifestari. Cum ergo colloquiis malis dicitur continenti et nuptias recusanti: Tu ergo melior es quam Abraham? dicat: Ego quidem non sum melior, sed est melior castitas celibum quam castitas nuptiarum: quarum Abraham unam habebat in usu, ambas in habitu. Caste quippe coniugaliter uixit; esse autem caste sine coniugio potuit, sed tunc non oportuit. Ego uero facilius non utor nuptiis, quibus usus est Abraham, quam sic utor nuptiis quemadmodum est usus Abraham. Quod enim ego nunc ago, melius ille egisset, si tunc agendum esset.



CAPUT CCCXXIu. Nemo ascendit in celum, etc. Et, Sicut Moyses exaltauit serpentem in deserto. Ex libro de Baptismo paruulorum primo.

Nemo, inquit, ascendit in celum, nisi qui de celo descendit, Filius hominis, qui est in celo. Sic, inquit, fiet generatio spiritualis, ut sint celestes homines ex terrenis, quod adipisci non poterunt, nisi membra mea efficiantur; ut ipse ascendat qui descendit, quia nemo ascendit, nisi qui descendit. Nisi ergo in unitatem Christi omnes mutandi leuandique concurrant, ut Christus, qui descendit, ipse ascendat, non aliud deputans corpus suum, id est Ecclesiam suam, quam seipsum quia de Christo et Ecclesia uerius intelligitur: Erunt duo in carne una; de qua re ipse dixit:  Igitur iam non duo, sed una caro, ascendere omnino non poterunt: quia nemo ascendit in celum, nisi qui de celo descendit, Filius hominis, qui est in celo. Quamuis enim in terra factus sit Filius hominis, diuinitatem suam, qua in celo manens descendit, ad terram non indignam censuit nomine Filii hominis, sicut carnem suam dignatus est nomine Filii Dei; ne quasi duo Christi accipiantur, unus Deus et alter homo; sed unus atque idem Deus et homo: Deus, quia, In principio erat uerbum, et Deus erat uerbum; homo, quia, uerbum caro factum est, et habitauit in nobis. Ac per hoc per distantiam diuinitatis et infirmitatis Filius Dei manebat in celo, Filius hominis ambulabat in terra; per unitatem uero persone, qua utraque substantia unus Christus, et Filius Dei ambulabat in  terra, et idem ipse Filius hominis manebat in celo. Fit ergo credibiliorum fides ex incredibilioribus creditis: si enim diuina substantia longe distantior atque incomparabili diuersitate sublimior, potuit propter nos ita suscipere humanam substantiam, ut una persona fieret, ac sic Filius hominis, qui erat in terra per carnis infirmitatem, idem ipse esset in celo per participatam carnis diuinitatem, quanto credibilius alii homines sancti et fideles eius fiunt cum homine Christo unus Christus, ut omnibus per eius hanc gratiam societatemque ascendentibus, ipse unus Christus ascendat in celum, qui de celo descendit. Sic et Apostolus ait: Sicut in uno corpore multa membra habemus, omnia autem membra corporis sunt multa, unum est corpus, ita [et] Christus. Non dixit, Ita et Christi, id  est corpus Christi uel membra Christi, sed, Ita et Christus, unum Christum appellans caput et corpus. Magna hec [et] mira dignatio, que quoniam fieri non potest nisi per remissionem peccatorum, sequitur et dicit: Et sicut Moyses exaltauit serpentem in deserto, ita exaltari oportet Filium hominis, ut omnis qui crediderit in eum, non pereat, sed habeat uitam eternam. Quid tunc in deserto factum sit nouimus: serpentum morsibus multi moriebantur: tunc populus peccata sua confitens, per Moysen deprecatus est Dominum ut hoc ab eis uirus auferret; ac sic Moyses ex precepto Domini exaltauit in deserto eneum serpentem, admonuitque populum ut illum exaltatum quisquis a serpente morderetur attenderet: hoc facientes continuo  sanabantur. Quid exaltatus serpens, nisi mors Christi, eo significandi modo, quo per efficientem id quod efficitur significatur? A serpente quippe mors uenit, qui peccatum quo moreretur homini persuasit: Dominus autem in carnem suam non peccatum transtulit tanquam uenenum serpentis, sed tamen transtulit mortem ut esset in similitudinem carnis peccati pena sine culpa: unde in carne peccati, et culpa solueretur et pena. Sicut ergo tunc qui conspiciebat exaltatum serpentem, et a ueneno sanabatur, et a morte liberabatur, sic nunc qui conformatur similitudini mortis Christi, per fidem baptis mumque eius, et a peccato per iustificationem, et a morte per resurrectionem liberatur; hoc est enim quod ait: Ut omnis qui credit in eum non pereat, sed habeat uitam  eternam.



CAPUT CCCXXu Resurrectioni future utrum Lazari aut Christi resurrectio congruat; ex libro Responsionis contra sex questiones paganorum.

Ideo non Lazari resurrectio, sed potius Christi congruit promisse resurrectioni, quia Lazarus ita resurrexit ut iterum moreretur, Christus autem, sicut de illo scriptum est, surgens a mortuis, iam non moritur, et mors ei ultra non dominabitur; quod etiam promissum est resurrectionis [resurrecturis] in fine seculi, et cum illo regnaturis in eternum. Sic autem non pertinet ad resurrectionem differentia natiuitatis Christi et nostre, quod ille sine uiri semine, nos autem  ex uiro et femina creati sumus: sicut non pertinet ad ipsius mortalis [mortis] differentiam: non enim propterea illius non uera mors fuit, quia sine uirili semine natus est, sicut nec ipsius primi hominis aliter exorta caro quam nostra: quandoquidem ille sine parentibus de terra creatus est, nos uero ex parentibus, aliquid attulit ad differentiam mortis, ut aliter ille moreretur, aliter nos. Sicut autem ad mortis, sic nec ad resurrectionis differentiam ualet diuersa natiuitas; sed nec hoc ipsum, quod scriptum est de primo homine, similiter infideles [homines] nolint [uolunt] credere: querant uel animaduertant si uel hoc possunt, quam multorum animalium genera sine parentibus ex terra procreantur, que tamen ceundo 89 pariunt etiam ipsa sui similem prolem, nec propter diuersitatem  natiuitatis intersit aliquid ad naturam eorum que procreata sunt ex terra, et eorum que illis ceuntibus orta sunt. Similiter enim uiuunt, similiterque moriuntur, quamuis dissimiliter nati sint. Ita non est absurdum ut similiter resurgant corpora que dissimiliter orta sunt. Huiusmodi autem homines non ualentes intueri ad quam rem intersit aliquid diuersum, et ad quam non intersit, ubi non aduerterint aliquam distantiam primordiorum, etiam omnia consequentia distare oportere contendunt. Possunt tales putare oleum ex adipibus non debere natare super aquam, sicut illud quod ex oliua est, quoniam longe est utriusque origo dissimilis, quando illud ex ligno, hoc ex carne profluxerit. Quantum autem attinet ad illam  differentiam quod Christi corpus non dissolutum tabe atque putredine, die tertio resurrexit, nostra uero post longum tempus, ex quadam qua [ex quo] soluta discesserint confusione, reparabuntur, humane facultati utrumque impossibile est, diuine autem potestati utrumque facillimum. Ut enim radius oculi nostri non citius peruenit ad propinquiora, tardius ad longinquiora [ad propinquiora quam ad longinquiora], sed utraque interualla parili celeritate contingunt; ita, cum in ictu oculi, sicut Apostolus dicit, fit resurrectio mortuorum omnipotentia Dei et ineffabili nutu, ita tam facile est queque recentia, quam diuturno tempore dilapsa cadauera suscitare. Incredibilia sunt hec quibusdam, quia inexperta, cum omnis natura rerum, tam sit plena miraculis, ut non quasi  facili peruestigatione rationis, sed uidendi consuetudine mira non sint, que ob hoc nec consideratione, nec inquisitione digna uidentur. Nam ego, et mecum quicunque inuisibilia Dei, per ea que facta sunt intellecta, conspiciunt [intelligere moliuntur], aut non minus aut amplius admiramur, in uno seminis tam paruulo grano, omnia que laudamus in arbore, tanquam liciata latuisse, quam mundi huius tam ingentem sinum, que de corporibus humanis dum dilabuntur absumit, resurrectioni future tota et integra redditurum. Quomodo autem contrarium est et Christum post resurrectionem cibatum, et in resurrectione que promittitur ciborum indigentiam non futuram, cum et angelos legamus eiusmodi escas eodemque modo sumpsisse, non ficto phantasmate, sed manifestissima  ueritate; nec tamen necessitate, sed potestate. Aliter enim absorbet aquam terra sitiens, aliter solis radius candens: illa indigentia, iste potentia. Future ergo resurrectionis corpus imperfecte felicitatis erit, si cibos sumere non potuerit; imperfecte felicitatis, si cibis eguerit? Sciat sane qui has proposuit questiones, Christum post resurrectionem cicatrices, non uulnera demonstrasse dubitantibus; propter quos etiam cibum ac potum sumere uoluit, non semel, sed sepius: ne illud non corpus, sed spiritum esse arbitrarentur, et sibi non solide, sed imaginabiliter appareret. Tunc autem ille false cicatrices fuissent, si nulla uulnera precessissent; et tamen nec ipse essent, si eas esse noluisset. uoluit autem certe dispensationis gratia ut eis, quos edificabat in fide non ficta,  non aliud pro alio, sed hoc quod crucifixum uiderant resurrexisse demonstraret. Quid est ergo quod dicitur, Si propter incredulum fecit, finxit? Quasi uero quisque [si quis uir] fortis, pro patria dimicans, multa aduersa uulnera exciperet, et peritissimo medico, qui hec curare ita ualeret, ut cicatrices nulle apparerent, ipse potius diceret, sic se uelle sanari, ut magis essent in corpore suo uestigia uulnerum, tanquam tituli gloriarum, ideo ille medicus cicatrices finxisse diceretur, qui cum per artem efficere potuerit ut non essent, certa existente causa per artem efficit potius ut essent, que uno solo modo, sicut superius dixi, false conuincerentur, si nulla uulnera sanarentur.



CAPUT CCCXXuI. Cum spiritus immundus exierit ab homine, etc. Ex libro primo Questionum Euangelii.

Cum spiritus immundus exierit ab homine, et cetera, significat quosdam ita credituros, ut non possint ferre labores continentie, et ad seculum redituri sint. Quod dictum est: Assumit secum alios septem, intelligitur quia cum quis ceciderit de iustitia, etiam simulationem habebit. Cupiditas enim carnis expulsa per penitentiam a consuetis operibus, cum non inuenerit in quibus delectationibus requiescat, auidius reddit [redit], et rursus hominis mentem occupat, si compulsa esset, negligentia [si cum expulsa esset, iustitie negligentia] subsecuta est, ut non introduceretur tanquam habitator mundate domui sermo Dei per sanam doctrinam. Et quoniam non solum habebit  illa septem uitia que septem uirtutibus spiritualibus sunt contraria, sed etiam per hypocrisim se ipsas uirtutes habere simulabit, propterea assumptis secum aliis septem nequioribus, hoc est ipsa septenaria simulatione, redit illa concupiscentia, ut sint nouissima hominis illius peiora quam erant prima.



CAPUT CCCXXuII. De sumptibus ad turrem edificandam; ex libro II Questionum Euangelii, tit. 21.

Sumptus ad turrem edificandam, uires ad discipulatum Christi obtinendum: et decem millia preliaturi cum rege qui habet uiginti millia, simplicitatem Christi dimicaturi cum duplicitate diaboli, hoc est, cum dolis et fallaciis eius in affectu constituit renuntiantis  omnibus que sunt eius. Ita enim tunc claudit [concludit]: Sic ergo omnis ex uobis qui non renuntiat omnibus que sunt eius, non potest meus esse discipulus. Inter que omnia, etiam ipsa temporalis uita intelligatur necesse est, quam oportet sic possidere ad tempus, ut non te impediat ab eterna, qui eam fuerit minatus auferre. Sicut autem de turre non perfecta per opprobrium deterruit dicentium, Quia hic homo cepit edificare, et non potuit consummare; sic in rege cum quo dimicandum est, ipsam pacem accusauit cum ait: Adhuc illo longe agente, legationem mittens rogat ea que pacis sunt; significans etiam minas imminentium a diabolo tentationum, non sustinere homines, qui non renuntiant omnibus que possident; et pacem cum eo facere, consentiendo  illi ad committenda peccata. Turrem quippe edificare, contra regem illum dimicare, esse discipulum Christi est; habere autem sumptus ad perficiendam turrem, et habere fortia decem millia contra uiginti millia regis, renuntiare est omnibus que sunt eius.



CAPUT CCCXXuIII. Qua dispositione [dispensatione] prouidentie Dei Scripture ueteris Testamenti ex Hebreo in Grecum eloquium translate sint, ut uniuersis gentibus innotescerent; ex libro XuIII de Ciuitate Dei.

Sacras litteras etiam unus Ptolomeorum regum Aegypti nosse studuit et habere; nam post Alexandri Macedonis, qui etiam Magnus cognominatus est, mirificentissimam minimeque diuturnam potentiam, qua  uniuersam Asiam, imo pene totum orbem, 90 partim ui et armis, partim terrore subegerat, quando inter cetera Orientis etiam Iudeam ingressus obtinuit; eo mortuo comites eius, cum regnum illud amplissimum non pacifice inter se possessuri diuisissent, sed potius dissipassent, bellis omnia uastaturi, Ptolomeos reges cepit habere Aegyptus; quorum primus, Lagi filius, multos ex Iudea captiuos in Aegyptum transtulit. Huic autem succedens alius Ptolomeus, qui est appellatus Philadelphus, omnes quos ille adduxerat subigatos [subiugatos], liberos redire permisit; insuper et dona regia in templum Dei misit, petiuitque ab Eleazaro tunc pontifice dari sibi Scripturas, quas profecto audierat, fama predicante, diuinas, et ideo concupiuerat habere in bibliotheca quam nobilissimam  fecerat. Has ei cum idem pontifex misisset Hebreas, post etiam ille interpretes postulauit, et dati sunt ei septuaginta duo de singulis duodecim tribubus seni homines, lingue utriusque doctissimi, Hebree scilicet atque Grece: quorum interpretatio, ut Septuaginta uocetur, iam obtinuit consuetudo. Traditur sane, tam mirabilem ac stupendum, planeque diuinum in eorum uerbis fuisse consensum, ut cum ad hoc opus separatim singuli sederent [sederint] , in nullo uerbo quod idem significaret et tantumdem ualeret, uel in uerborum ordine, alter ab altero discreparet; sed tanquam unus esset interpres, ita quod omnes interpretati sunt, unum erat, quoniam reuera Spiritus erat unus in omnibus. Et ideo tam mirabile  Dei munus acceperant, ut illarum Scripturarum, non tanquam humanarum, sed, sicut erant [tanquam] diuinarum, etiam isto modo commendaretur auctoritas, credituris quandoque gentibus profutura, quod iam uidemus effectum.



CAPUT CCCXXIX. De auctoritate Septuaginta interpretum, que, saluo honore Hebrei styli, omnibus interpretibus sit preferenda; ex eodem libro.

Nam cum fuerint et alii interpretes, qui ex Hebrea lingua in Grecam sacra illa eloquia transtulerunt, sicut Aquila, Symmachus, Theodotion; sicut etiam illa [est] interpretatio, cuius auctor non apparet, et ob hoc sine nomine interpretis, Quinta editio nuncupatur; hanc tamen que Septuaginta est, tanquam  sola esset, sic recepit Ecclesia, eaque utuntur Greci populi christiani, quorum plerique utrum alia sit aliqua ignorant. Ex hac Septuaginta interpretatione, etiam in Latinam linguam interpretatum [est] quod Ecclesie Latine tenent. Quamuis non defuerit temporibus nostris noster presbyter Hieronymus, homo doctissimus, et omnium trium linguarum peritus, qui non ex Greco, sed ex Hebreo in Latinum eloquium easdem Scripturas conuerterit. Sed eius tam litteratum laborem quamuis Iudei fateantur esse ueracem, Septuaginta uero interpretes in multis errasse contendant, tamen Ecclesia Christi tot hominum auctoritati, ab Eleazaro tunc pontifice ad hoc tantum opus electorum, neminem iudicat preferendum,  quia etsi non in eis unus apparuisset Spiritus, sine dubitatione diuinus, sed inter se uerba interpretationis sue Septuaginta docti more hominum contulissent, ut quod placuisset omnibus, hoc maneret, nullus eis unus interpres debuit anteponi; cum uero tantum in eis signum diuinitatis apparuit, profecto quisquis alius illarum Scripturarum ex Hebrea in quamlibet aliam linguam interpres est uerax, aut congruit illis septuaginta interpretibus, aut si non congruere uidetur, altitudo ibi prophetica esse credenda est. Spiritus enim qui in prophetis erat, quando illa dixerunt, idem ipse erat [etiam] in septuaginta uiris, quando illa interpretati sunt: qui profecto auctoritate diuina et aliud dicere potuit, tanquam propheta ille utrumque dixisset, quia utrumque idem Spiritus  diceret; et hoc ipsum aliter, ut non eadem uerba, idem tamen sensus bene intelligentibus dilucesceret, et aliud pretermitteret [pretermittere], et aliquid adderet [addere], ut etiam hinc ostenderetur non humanam fuisse in illo opere seruitutem, quam uerbis debebat interpres, sed diuinam potius potestatem, que mentem replebat et regebat interpretis. Nonnulli autem codices Grecos interpretationis Septuaginta ex Hebreis codicibus emendandos putarunt: nec tamen ausi sunt detrahere, quod Hebrei non habent [habebant], et Septuaginta posuerunt; sed tantummodo addiderunt que in Hebreis inuenta, apud Septuaginta non erant, easque signis quibusdam, in stellarum modum factis, ad capita eorumdem uersuum notauerunt: que signa uocant. Illa uero  que non habent Hebrei, habent autem Septuaginta, similiter ad capita uersuum iacentibus uirgulis, sicut scribuntur uncie, signauerunt; et multi codices has notas habentes usquequaque diffusi sunt et Latini. Que autem non pretermissa uel addita, sed aliter dicta sunt, siue alium sensum faciant, etiam ipsum non abhorrentem, siue alio modo eumdem sensum explicare monstrentur, nisi utrisque codicibus inspectis nequeunt reperiri. Si ergo, ut oportet, nichil aliud intueamur in Scripturis illis, nisi quod per homines dixerit Dei Spiritus, quidquid est in Hebreis codicibus, et non est apud interpretes Septuaginta, noluit ea [hoc] per istos, sed per illos prophetas Dei Spiritus dicere; quidquid uero est apud Septuaginta, in Hebreis autem codicibus non est, per  istos ea maluit, quam per illos idem Spiritus dicere, sic ostendens utrosque fuisse prophetas. Isto enim modo alia per Esaiam, alia per Ieremiam, alia per alium aliumque prophetam, uel aliter eadem per hunc ac per illum dixit, ut uoluit. Quidquid porro apud utrosque inuenitur, per utrosque dicere uoluit unus atque idem Spiritus; sed ita ut illi precederent prophetando, isti sequerentur prophetice interpretando: quia sicut in illis uera et concordia [concordantia] dicentibus unus pacis Spiritus fuit, sic et in istis non secum conferentibus, et tamen tanquam ore uno cuncta interpretantibus, idem Spiritus unus apparuit.



CAPUT CCCXXX. Quid intelligendum sit de Niniuitarum excidio, de cuius denuntiationi [cuius denuntiatio in] Hebreo quadraginta dierum spatio tenditur, in Septuaginta autem tridui breuitate concluditur, ex eodem libro.

Sed ait aliquis: Quomodo sciam quid Ionas propheta dixerit Niniuitis, utrum, Triduum, et Niniue euertetur, an, Quadraginta dies? Quis enim non uideat non potuisse utrumque tunc dici a propheta, qui missus fuerat, terre comminutionem [terrere comminatione] imminentis exitii ciuitatem? Cui si tertio die fuerat futurus interitus, non utique quadragesimo die; si autem quadragesimo, non utique tertio. Si ergo a me queritur quid horum Ionas dixerit, hoc puto potius quod legitur in Hebreo: Quadraginta  dies, et Niniue euertetur: Septuaginta quippe, longe posterius interpretati, aliud dicere potuerunt, quod tamen ad rem pertineret, et in unum eumdemque sensum, quamuis sub altera significatione, concurreret: 91 admoneretque lectorem, utraque auctoritate non spreta, ab historia sese attollere ad ea requirenda propter que significanda historia ipsa conscripta est. Gesta quippe sunt [illa] in Niniue ciuitate, sed aliquid etiam significauerunt quod modum illius ciuitatis excedat: sicut gestum est quod ipse propheta in uentre ceti triduo fuit, et tamen alium significauit in profundo inferni triduo futurum, qui Dominus est omnium prophetarum. Quapropter si per illam ciuitatem recte accipitur Ecclesia gentium prophetice figurata, euersa scilicet per penitentiam, ut qualis  fuerat iam non esset: hoc quoniam per Christum factum est in Ecclesia gentium, cuius illa Niniue figuram gerebat, siue per quadraginta dies, siue per triduum, idem ipse significatus est Christus: per quadraginta scilicet, quia tot dies peregit cum discipulis suis post resurrectionem [suam], et ascendit in celum; per triduum uero, quia die tertio resurrexit; tanquam lectorem nichil aliud quam historie rerum gestarum inherere cupientem, de somno excitauerint Septuaginta interpretes, idemque [iidemque] prophete, ad perscrutandam altitudinem prophetie, et quodammodo dixerint: In quadraginta diebus ipsum quere, in quo et triduum poteris in uenire. illud in ascensione, hoc in eius resurrectione reperies. Propter quod utroque numero significari conuenientissime  potuit, quorum unum per Ionam prophetam, alium per Septuaginta interpretum prophetiam, tamen unus atque idem Spiritus dixit. Longitudinem fugio, ut non hec per multa demonstrem, in quibus ab hebraica ueritate Septuaginta interpretes [putantur] discrepare, et bene intellecti inueniuntur esse concordes. Unde etiam ego pro meo modulo uestigia sequens apostolorum, quia et ipsi ex utrisque, id est et ex Hebreis, et [ex] Septuaginta, testimonia prophetica posuerunt, utraque auctoritate utendum putaui, quoniam utraque una atque diuina est.



CAPUT CCCXXXI. De eo quod ait Apostolus: Omne peccatum quodcunque  fecerit homo, exta corpus est; qui autem fornicatur, in corpus proprium peccat. Ex sermone propter hoc ipsum.

Questio de Epistola Corinthiorum beati Pauli apostoli ubi dicit: Omne peccatum quodcunque fecerit homo, extra corpus est; qui autem fornicatur, in corpus proprium peccat, nescio si possit ad liquidum dissolui, quamuis possit, donante Domino, aliquid inde probabiliter dici; ita enim profunda est. Nam cum superius in eadem Epistola Apostolus diceret: Nolite errare, neque fornicatores, neque idolis seruientes, neque adulteri, neque molles, neque masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt; et paulo post: Nescitis, ait, quoniam  corpora uestra membra sunt Christi? tollens ergo membra Christi, faciam membra meretricis? Absit! An nescitis quia qui adheret meretrici, unum corpus est? Erunt enim, inquit, duo in carne una; qui autem adheret Domino, unus spiritus est; fugite fornicationem. Atque ibi subiunxit: Omne peccatum quodcunque fecerit homo, extra corpus est: qui autem fornicatur, in corpus proprium peccat; an nescitis quia corpus uestrum, templum in uobis Spiritus sancti est, quem habetis a Deo, et non estis uestri? empti enim estis pretio magno. Glorificate et portate Deum in corpore uestro. Cum ergo multa et horrenda in hoc capitulo prius enumerasset hominum peccata, quibus non dabitur regnum Dei, que tamen non nisi per corpus perpetrari ab hominibus possunt; quod  corpus utique iam fidelium, templum esse dixit Spiritus sancti, quem habemus a Deo; ipsaque membra corporis nostri, membra esse asseuerat Christi, de quibus arguendo et quodammodo interrogando, ait: Tollens ergo membra Christi, faciam membra meretricis? responderetque sibi, Absit! subiungat adhuc et dicat: Nescitis quoniam qui adheret meretrici, unum corpus est? Erunt enim, inquit, duo in carne una; qui autem adheret Domino, unus spiritus est; et concludit: Fugite fornicationem; sequitur tamen ipse et dixit: Omne peccatum quodcunque fecerit homo, extra corpus est; qui autem fornicatur, in corpus proprium peccat: quasi uero illa que dinumerauit peccata, dicens: Nolite errare, neque fornicatores, neque idolis seruientes, neque adulteri, neque  molles, neque masculorum concubitores, neque fures, neque auari, neque ebriosi, neque maledici, neque rapaces, regnum Dei possidebunt; ista omnia facinora et flagitia, nunquid non nisi per corpus fieri aut exerceri possunt? quis hoc sani capitis homo negauerit? Totum quippe istum locum Apostolus propter ipsum corpus, iam emptum magno pretio, id est, Christi sanguine pretioso, templumque Spiritus sancti factum a Deo, ne talibus flagitiis pollueretur, sed potius inuiolatum tanquam Dei habitaculum seruaretur, agebat et defendebat. Quare ergo subiungere uoluit hoc, unde difficilis questio nasceretur, id est, ut diceret: Omne peccatum quodcunque fecerit homo, extra corpus est; qui autem fornicatur,  in corpus suum peccat, cum siue ipsa fornicatio, siue alia huiusmodi, que non nisi per corpus fiunt peccata turpitudini et fornicationi simillima, non nisi per ipsum corpus gerantur atque exerceantur? Quid enim? poteritne esse quispiam, ut cetera memorata superius taceam, fur, uel ebriosus, uel maledicus, uel rapax, extra operationem corporis huius? quamuis nec ipsa idololatria, neque ipsa auaritia, preter seruitium corporis poterit ad usum fructumque suum peruenire. Quid est ergo, Omne peccatum quodcunque fecerit homo, extra corpus est; qui autem fornicatur, in corpus proprium peccat? Primum, quia in corpore isto homo constitutus, quidquid solo tantum animo poterit inique concupiscere, dici non potest extra corpus hoc hominem facere, cum constat  eum carnali sensu et carnali prudentia hoc agere, isto adhuc circumseptum corpore. Nam et quod in psalmo scriptum est: Dixit impius in corde suo, Non est Deus, idem beatus Apostolus non potuit utique separare a corporali opere, illo loco ubi ait: Omnes astabimus ante tribunal Christi, ut recipiat unusquisque secundum ea que per corpus gessit, siue bonum, siue malum: quia uidelicet non nisi in corpore constitutus impius potuit dicere, Non est Deus: ut taceam, quod in alia Epistola ipse Doctor gentium dicit: Manifesta autem sunt opera carnis; et exsequitur: que sunt fornicationes, immunditie, luxurie, ueneficia, inimicitie, contentiones, emulationes, animositates, dissensiones, hereses, inuidie, ebrietates, et his similia; que predico uobis sicut  predixi, quia qui talia agunt regnum Dei non possidebunt. Nunquid enim non uidetur nobis extra corpus fieri cetera illa que ibi interposuit, emulationes, animositates, dissensiones, inuidias, hereses? et tamen operibus carnis ista tribuit Doctor gentium in fide et ueritate. Quid est ergo, Omne peccatum quodcunque fecerit homo, extra corpus est; et unum tantummodo fornicationis peccatum nominans, ait, Qui autem 92 fornicatur, in corpus proprium peccat? Apparet igitur cuiuis tardo et obtunso [obtuso], quam [que] sit ista questio difficilis; quam Dominus pie intentioni nostre, si aliquantulum dignatus fuerit illucescere atque reuelare, poterimus aliquid rationabiliter dicere. uidetur enim beatus Apostolus, in quo loquebatur Christus, aut exaggerare uoluisse fornicationis  malum super cetera omnia peccata, que etsi per corpus committantur, non tamen animum humanum concupiscentie carnali ita efficiunt obstrictum et obnoxium, quemadmodum in solo opere fornicationis corporalis commisceri facit animum uis ingens libidinis cum ipso corpore, et unum cum ipso quodammodo agglutinari et deuinctum esse: in tantum ut nichil aliud ipso momento et experimento huius tam magni flagitii cogitare homini liceat aut intendere, nisi quod sibimet addicit mentem, quam captiuam subdit ipsa submersio, et quodammodo absorptio libidinis et concupiscentia carnalis, ut hoc esse uideatur; quod dictum est: Qui autem fornicatur, in corpus proprium peccat, quia tunc fit proprie et  familiariter seruum [seruus] corporis cor hominis fornicantis, in tempore maxime ipsius nequissime operationis. In tantum ut ipse Apostolus inculcatius uolens commendare cauendum hominibus hoc malum, dixerit: Tollens ergo membra Christi, faciam membra meretricis? et exsecrans ac detestans responderit, Absit! An nescitis, inquit, quoniam qui adheret meretrici, unum corpus est? Erunt enim duo, inquit, in carne una. Nunquid hoc posset dici de aliis atque aliis quibusque facinoribus hominum? Liberum est enim animo humano, in aliis quibusque sceleribus, et unum aliquid eorum operari, et eo ipso tempore alibi cogitatione distendi, quod in fornicationis ipso opere atque tempore non licet animo ad aliud aliquid cogitandum liberum esse: sic enim  totus homo absorbetur ab ipso et in ipso corpore, ut iam dici non possit ipse animus suus esse, sed simul totus homo dici possit quod caro sit, et spiritus uadens et non reuertens. Sic ergo possumus intelligere quia omne peccatum quodcunque fecerit homo, extra corpus est, qui autem fornicatur, in corpus proprium peccat: ut uideatur, ut dixi, Apostolus, in tantum exaggerare uoluisse fornicationis malum, ut in comparatione huius fornicationis, cetera extra corpus habenda esse duxerit quecunque peccata, solo hoc tantummodo fornicationis malo in corpus proprium peccari dixerit, quia maiore libidinis ardore, quo superior nullus est, uoluptas ipsius corporis tenet seruum efficitque captiuum. Hec dicta sint de speciali fornicatione huius corporis; uerum quia non  solum fornicatio in sacris litteris specialiter, sed etiam generaliter arguitur et nominatur, conemur, Deo adiuuante, et hinc aliquid probabiliter dicere. Generalis igitur fornicatio aperte manifestatur in psalmo, ubi dicitur: Quoniam ecce qui longe se faciunt a te, peribunt; perdidisti omnem qui fornicatur abs te. Ubi subsequenter qualiter ista generalis fornicatio euadi et effugi possit, adiunxit [enim] dicens: Mihi autem adherere Deo bonum est: ut exinde facile aduertamus illam esse generalem fornicationem anime humane, qua non adherens quisque Deo, adheret mundo. Unde beatus apostolus Ioannes dicit: Si quis dilexerit mundum, dilectio Patris non est in illo; et apostolus Iacobus dicit: Adulteri, nescitis quia amicitia huius mundi inimica est Deo?  Breuiter ergo definitum est non posse habere dilectionem Dei, qui habuerit dilectionem mundi; et inimicum esse Dei, qui amicus esse uoluerit mundi. Ad hoc etiam pertinet quod Dominus in Euangelio dicit: Nemo potest duobus dominis seruire: aut enim unum odio habebit, et alterum diliget; aut unum patietur, et alterum contemnet; et concludit: Non potestis Deo seruire et mammone. Ista est ergo generalis, ut dictum est, fornicatio anime, omnia omnino in se continens, qua non adheretur Deo, dum adheretur mundo: ut etiam sic intelligere ualeamus, secundum istam generalem fornicationem, quod ait Apostolus: Omne peccatum quodcunque fecerit homo, extra corpus est; qui autem fornicatur,  in corpus proprium peccat. Quia si non fornicetur anima humana, adherendo Deo, nec adherendo mundo, quecunque alia peccata, a concupiscentia carnali prorsus aliena, potuerit pro ipsa fragilitate mortalitatis, uel ignorando, uel negligendo, uel obliuiscendo, uel non intelligendo homo incurrere, hoc sit quod dictum est: Omne peccatum quodcunque fecerit homo, extra corpus est; quia nullum hic corporalis uel temporalis concupiscentie peccatum poterit reperiri: unde merito extra corpus esse quodlibet tale peccatum dici uidetur. Quod si adherens mundo mundanus homo, longe se facit a Deo, fornicando ab ipso Deo, in corpus proprium peccat, quia corporali concupiscentia, in queque temporalia et carnalia, carnali sensu et prudentia humanus  animus trahitur atque distrahitur, creature seruiens potius quam Creatori, qui est benedictus in secula. Sic ergo, quantum mihi uidetur, salua fide, intelligi potest, utriusque fornicationis malum, tam specialis quam uniuersalis, in hoc uno capitulo tanti et tam magni Doctoris, ubi ait: Omne peccatum quodcunque fecerit homo, extra corpus est; qui autem fornicatur, in corpus proprium peccat: ut aut exaggeratio facta sit ab Apostolo huius specialis fornicationis, qua in corpus proprium peccari recte intelligitur, quia nusquam sic totus homo corporis ipsius uoluptati addicitur, et ineffabiliter, uel ineuitabiliter, affigitur, ut in comparatione huius tanti mali cetera peccata extra corpus esse uideantur, etiamsi per corpus exerceantur. Quemadmodum solius  fornicationis uis quedam imperiose libidinis, conditioni sue subdit, propriumque ipsius corporis mancipium pessimum facit, tempore maxime ipsius immundissime operationis, ut aliud quid preter quod agit in ipso corpore non sit liberum humane menti uel cogitare uel intendere. Si autem etiam generalem significare uoluit Apostolus fornicationem, propter quam dixisse uideatur: Omne peccatum quodcunque fecerit homo, extra corpus est; qui autem fornicatur, in corpus proprium peccat, sic accipiendum est et intelligendum, ut quisque dum non adheret Deo, qui adhesit mundo, omnia tamen temporalia diligens et concupiscens, merito in corpus proprium peccare dicatur, id est, uniuerse concupiscentie carnali deditus et subditus factus, tanquam totus  creature seruus ab ipso Creatore alienus, per illam initium omnis peccati superbiam; cuius superbie initium est, ut scriptum est, apostatare a Deo. A quo generali fornicationis malo quisque alienus, quodcunque aliud peccatum potuerit, ut homo corruptibilis adhuc et mortalis, incurrere, hoc intelligatur extra corpus esse, id est, extra corporalis et temporalis omnis concupiscentie malum, alienum esse extra corpus, ut sepe dictum est esse. Tantummodo enim carnalis et generalis 93 concupiscentie malo, per omnia fornicatur anima a Deo, tanquam corporalibus et temporalibus desideriis et delectationibus illigata et deuincta, in corpus proprium peccat, cuius uniuersaliter concupiscentie seruiens, incuruatur  mundo et alienatur a Deo: quod est, ut dictum est: Initium superbie hominis apostatare a Deo; propter quod generalis fornicationis cauendum malum beatus Ioannes admonet dicens: Nolite diligere mundum, neque ea que sunt in mundo, quoniam que in mundo sunt, concupiscentia carnis est, et concupiscentia oculorum, et ambitio uite seculi, que non est ex Patre, sed ex mundo; et mundus transiet, et concupiscentia eius. Qui autem fecerit uoluntatem Dei, manet in eternum, sicut ille manet in eternum. Ista ergo dilectio mundi, que uniuersalem in se concupiscentiam continet mundi, generalis est fornicatio, qua peccatur in corpus proprium, eo quod omnibus corporalibus et uisibilibus, et temporalibus desideriis, et uoluptatibus humanis indesinenter seruit animus  ab ipso Creatore uniuersorum desolatus atque derelictus.



CAPUT CCCXXXII. De scientia Dei.

Omne preteritum iam non est; omne futurum nondum est; omne igitur et preteritum, et futurum deest. Apud Deum autem nichil deesse [deest], nec preteritum igitur, nec futurum, sed omne presens est apud Deum.



De trina uirtute.

Omne quod est, aliud est quo constat; aliud quo discernitur; aliud quo congruit. Uniuersa igitur creatura si et est quoquo modo et ab eo quod omnino nichil est plurimum distat, et suis partibus sibimet congruit. Causam quoque eius trinam esse oportet,  qua sit, qua hoc sit, qua sibi amica sit. Creature autem causam, id est auctorem Deum dicimus. Oportet ergo esse trinitatem, qua nichil prestantius, intelligentius et beatius inuenire perfecta ratio potest; ideoque etiam cum ueritas queritur, plusquam tria genera questionum esse non possunt: utrum omnino sit, utrum hoc an aliud sit, utrum approbandum improbandumue sit.



De Deo et creatura.

Quod incommutabile est eternum est, semper enim eiusdem modi est; quod autem commutabile est tempori obnoxium est, non enim semper eiusdem modi est, et ideo eternum recte non dicitur: quod enim mutatur non manet, quod non manet non est eternum; idque [ideoque] inter immortale et eternum  interest, quod omne eternum immortale est, non omne immortale satis subtiliter eternum dicitur: quia etsi semper aliquid uiuat, tamen [si] mutabilitatem patiatur, non proprie eternum appellatur, quia non semper eiusdem modi est, quamuis immortale, quia semper uiuit, recte dici possit: uocatur tamen eternum interdum etiam quod immortale est. Illud uero quod et mutationem patitur, et anime presentia, cum anima non sit, uiuere dicitur, neque immortale ullo modo, et multo minus eternum intelligi potest: in eterno [eternum, sine in] enim cum proprie dicitur, neque quidquam preteritum quasi transierit, neque quidquam futurum, quasi nondum sit, sed quidquid est, tantummodo est.



De loco Dei; ex libro Questionum LXXXuII.


Deus non alicubi est: quod alicubi enim est, continetur loco; quod continetur loco, corpus est; Deus autem non est corpus; non igitur alicubi est: et tamen quia est, et in loco non est, in illo sunt potius omnia quam ipse alicubi, nec tamen ita in illo [* 1Kb] [ut ipse alicubi, tamen ita in illo] ut ipse sit locus. Locus enim in spatio est, quod longitudine, latitudine, altitudine corporis occupatur; nec Deus tale aliquid est: et omnia igitur in ipso sunt, et locus non est. Locus tamen Dei abusiue dicitur templum Dei, non quod eo contineatur, sed quod ei presens sit. Id autem nichil melius quam anima munda intelligitur.



CAPUT CCCXXXIII. De prouidentia Dei, ex libro Questionum LXXXIu.

 Fieri potest ut per malum hominem diuina prouidentia et puniat et opituletur: nam Iudeorum impietas et Iudam supplantauit, et gentibus saluti fuit. Item fieri potest ut diuina prouidentia per hominem bonum et damnet et adiuuet, sicut ait Apostolus: Aliis sumus odor uite in uitam, aliis autem odor mortis in mortem. Sed cum omnis tribulatio, aut pena impiorum sit, aut exercitatio iustorum, quia eadem tribulatio et paleam concidit, et frumenta a paleis excutit, unde tribulatio nomen accepit; rursus cum pax et quies a molestiis secularibus, et bonos lucretur et corrumpat malos, omnia hec diuina prouidentia pro meritis moderatur animarum; sed tamen non sibi eligunt boni ministerium tribulationis, nec mali  amant pacem: quare ipsi quoque per quos id agitur quod ignorant non iustitie, que refertur ad Deum, sed maleuolentie sue mercedem accipiunt: quemadmodum nec bonis imputatur quod ipsis prodesse uolentibus nocetur alicui, sed bono animo beneuolentie premium tribuitur. Ita etiam cetera creatura pro meritis animarum rationalium, uel sentitur uel latet, uel modesta [molesta], uel commoda est. Summo enim Deo cuncta bene administrante que fecit, nichil inordinatum in uniuerso, nichilque iniustum est, siue scientibus, siue nescientibus nobis; sed in parte offenditur anima peccatrix: tamen quia pro meritis ibi est ubi esse talem decet, et ea patitur que talem pati equum est, uniuersum regnum Dei nulla sua feditate deformat. Quamobrem quoniam non omnia  nouimus que de nobis bene agit ordo diuinus, in sola bona uoluntate secundum legem agimus, in ceteris autem secundum legem agimur, cum lex ipsa incommutabilis maneat, et omnia mutabilia pulcherrima gubernatione moderetur. Gloria igitur in excelsis Deo, et in terra pax hominibus bone uoluntatis.



94 CAPUT CCCXXXIu. De eo quod scriptum est: Habitu inuentus ut homo, ex eodem libro.

Multis modis habitum dicimus: uel habitum animi, sicuti est cuiuscunque discipline perceptio usu roborata atque firmata; uel habitum corporis secundum  quem dicimus alium alio esse succulentiorem et ualidiorem, que magis proprie habitudo dici solet; uel habitum eorum que membris nostris accommodantur extrinsecus, secundum quem dicimus uestitum, calceatum, armatum, et si quid eiusmodi est. In quibus omnibus generibus, siquidem nomen hoc dictum est ab illo uerbo quod est habere, manifestum est in ea re dici habitum, que accidit alicui, ita ut eam possit etiam non habere. Nam et doctrina accidit animo, et succus ac robur corporis [corpori], et uestis atque arma, non dubium est quin accedant [accidant] membris nostris; ita ut imperitus posset esse animus, si ei doctrina non accederet [accideret], et exile atque languidum corpus, sine succo uiscerum et robore, et nudus sine ueste, et inermis sine  armis, et pede nudo sine calceamentis esse homo potest. Habitus ergo in ea re dicitur que nobis ut habeatur accedit [accidit]. uerumtamen hoc interest, quod quedam eorum que accidunt nobis, ut habitum faciant, non mutantur a nobis, sed ipsa nos mutant, in seipsa integra et inconcussa manentia, sicuti sapientia, cum accidit homini, non ipsa mutatur, sed hominem mutat, quem de stulto sapientem facit. Quedam uero sic accidunt, ut et mutent et mutentur: sicuti cibus, et ipse amittens speciem suam, in corpus nostrum uertitur, et nos refecti cibo, ab exilitate atque languore in robur atque ualentiam commutamur. Tertium [uero] genus est, cum ipsa que accidunt mutantur, ut habitum faciant, et quodammodo formantur ab eis quibus habitum faciunt, sicuti  est uestis: nam cum proiecta uel reposita est, non habet eam formam quam sumit cum induitur atque inducitur membris. Induta ergo accipit formam quam non habebat exuta, cum ipsa membra, et cum induuntur, et cum exuuntur, in suo statu maneant. Potest esse etiam quartum genus, cum ea que accidunt ad faciendum habitum, nec ea mutant quibus accidunt ad faciendum habitum, nec ab eis ipsa mutantur, sicut annulus digito, si non nimis subtiliter attendatur; uerumtamen hoc genus, aut nullum est, si diligenter discutias, aut omnino rarissimum. Cum igitur Apostolus de unigenito Dei filio loqueretur, quantum pertinet ad diuinitatem eius, secundum id quod uerissimus Deus est, equalem esse dixit Patri, quod non ei fuit tanquam rapinam, id est, quasi alienum  appetere, si semper manens in ea equalitate, nollet homini [homine] indui, et hominibus ut homo apparere; sed semetipsum exinaniuit, non formam suam mutans, sed formam serui accipiens, neque conuersus aut transmutatus in hominem, amissa incommutabili stabilitate; sed tanquam uerum hominem suscipiendo, ipse susceptor in similitudine [similitudinem] hominum factus, non sibi, sed eis quibus in homine apparuit, habitu inuentus est ut homo, id est, habendo hominem inuentus ut homo est; non enim poterat [Deus] inueniri ut homo ab his qui cor immundum habebant, et uerbum apud Patrem  uidere non poterant, nisi hoc suscipiendo quod possent uidere, et per quod ad illud lumen interius ducerentur. Iste autem habitus non est ex primo genere, non enim manens in se natura hominis naturam Dei commutauit. Neque ex secundo: non enim immutauit homo Deum, et mutatus ab illo est; neque ex quarto: non enim sic assumptus est homo, ut neque ipse mutaret Deum, nec ab illo [ipso] mutaretur; sed potius ex tertio, sic enim assumptus est ut commutaretur [in melius, et ab eo formaretur] ineffabiliter, et excellentius atque coniunctius quam uestitus, cum ab homine induitur. Hoc ergo nomine habitus satis significauit Apostolus quemadmodum dixerit: In similitudine [similitudinem] hominum factus, quia non transfiguratione in hominem, sed habitu  factus [inuentus] est, cum indutus est homine quem sibi uniens quodammodo atque conformans, immortalitati eternitatique sociaret. Sed illum habitum qui est in perceptione sapientie et discipline, Greci uocant; hunc autem secundum quem dicimus uestitum uel armatum potius appellant; ex quo intelligitur de isto genere habitus locutum Apostolum, quandoquidem in Grecis exemplaribus scriptum est, quod nos in latinis habitu habemus. Quo nomine oportet intelligi, non mutatum esse uerbum susceptione hominis, sicut nec membra ueste induta mutantur, quanquam illa susceptio ineffabiliter susceptum suscipienti copulauerit; sed quantum uerba humana rebus ineffabilibus coaptari possunt, ne mutatus intelligatur Deus,  humane fragilitatis assumptor, electum est ut Grece , et Latine habitus diceretur illa susceptio.



CAPUT CCCXXXu. De alimentis, ex eodem libro.

Quid est quod accipit eam rem quam commutat, ut animal cibum? quid est quod accipitur et commutatur, ut idem cibus? quid est quod accipitur et non commutatur, ut oculis lux, [et] sonus auribus? Sed hec per corpus accipit anima. Quid est autem quod per seipsam accipit et commutat in se ut aliam animam, quam recipiendo in amicitiam sui similem facit? et quid est quod per seipsam accipit, et non commutat, ut ueritatem? Quare cognoscendum est,  et quid sit Petro dictum, Macta et manduca, et quid in Euangelio, Et uita erat lux hominum.



CAPUT CCCXXXuI. De eo quod dictum est: Penitet me hominem fecisse, ex eodem libro.

Diuine Scripture, a terreno et humano sensu ad diuinum et celestem nos erigentes, usque ad ea uerba descenderunt, quibus inter se stultissimorum etiam utitur consuetudo. Itaque etiam earum affectionum nomina, quas animus noster patitur, quas longissime a Deo esse seiunctas, iam qui melius sapit, intelligit, non dubitauerunt illi uiri per quos  locutus est Spiritus sanctus, opportunissime in libris ponere, ut uerbi causa, quoniam difficillimum est ut homo aliquid uindicet sine ira, uindicta [uindictam] Dei, que omnino sine ista perturbatione sit [fit], iram tamen uocandam iudicauerunt. Item quia coniugii castitatem zelando uiri custodire consueuerunt, illam Dei prouidentiam, per quam precipitur atque agitur ne anima corrumpatur, et deos alios atque alios sequens quodammodo meretricetur, zelum Dei appellauerunt. Sic et manum Dei uim operatur, et pedes Dei uim qua omnia custodienda et gubernanda pertendit; et aures Dei uel oculos Dei uim qua omnia percipit atque intelligit; et faciem Dei uim qua se manifestat atque dignoscitur, et cetera. In hunc modum, propterea scilicet quia nos,  ad quos sermo fit, et manibus solemus operari 95 et pedibus incedere, et quo fert animus peruenire, et auribus atque oculis ceterisque sensibus corporis corporalia percipere et facie innotescere; et si quid aliud ad hanc tanquam regulam pertinet. Hoc modo igitur quoniam mutare ceptum aliquod, et in aliud transferre, non ferre [facile] solemus, nisi penitendo, quanquam diuina prouidentia serena mente intuentibus appareat cuncta certissimo ordine administrare [administrari], accommodatissime tamen, ad humilem humanam intelligentiam, ea que incipiunt esse, neque perseuerant quantum perseueratura sperata sunt, quasi per penitentiam [Dei] dicuntur ablata.



CAPUT CCCXXXuII. De eo quod scriptum est: Sexaginta sunt regine, et octoginta concubine.

Denarius numerus potest significare uniuersitatis scientiam, que si ad interiora et ad intelligibilia referatur, que senario numero significantur [significatur], fit quasi decies sexies, quod est sexaginta; si ad terrena et corruptibilia, que octogenario numero significari possunt, fiunt decies octies, quod est octoginta. Regine ergo sunt anime, regnantes in intelligibilibus et spiritualibus; concubine, que mercedem accipiunt terrenorum, de quibus dictum est: Acceperunt mercedem suam adolescentule, quarum non est numerus, quarum non est determinata scientia, et diuersis dogmatibus periclitari  possunt, ut numerus, quod dictum est, significet certam et indubitatam confirmationem scientie.


De temporibus eternis.

Queri potest quomodo ab apostolo Paulo dictum sit: Ante tempora eterna. Si enim tempora quomodo eterna? nisi forte ante omnia tempora, intelligi uoluit. Quia si dixisset, Ante tempora, neque addidisset, eterna, posset accipi ante quedam tempora, que ante se haberent alia tempora; eterna autem maluit dicere, quam omnino [omnia], fortasse ideo quia tempus non cepit ex tempore. An eterna tempora euum significauit: inter quod et tempus hoc distat, quod illud stabile est, tempus autem mutabile?



CAPUT CCCXXXuIII. De homine facto ad imaginem et similitudinem Dei; ex eodem libro.

Cum interiorem et exteriorem hominem diuina Scriptura commemoret, et in tantum eos discernat, ut ab Apostolo dictum sit: Et si exterior homo noster corrumpitur, sed interior renouatur de die in diem: queri potest utrum unus horum factus sit ad imaginem et similitudinem Dei; nam illud querere stultum est, si unus quis horum? Quis enim dubitat eum potius qui renouatur, quam eum qui corrumpitur dicere? utrum autem ambo, magna questio est. Nam [si] exterior homo est Adam, et interior Christus, bene ambo intelliguntur. Sed cum Adam sicut a Deo factus est bonus, non manserit, et diligendo  carnalia, carnalis effectus sit, non absurde uideri potest hoc ipsum ei fuisse carere imagine Dei, et similitudinem amittere, ac per hoc ipse renouatur, et ipse est etiam interior. Quomodo ergo est ipse exterior? an secundum corpus, ut et interior sit secundum animam, et interior sit resurrectio et renouatio, que nunc fit secundum mortem prioris uite, id est peccati, et secundum regenerationem noue uite, id est, iustitie; quos item duos homines sic appellat, ut unum ueterem quem debemus exuere, alterum nouum, et eum induendum commemoret. Quorum rursus illum appellat imaginem terreni hominis, quia secundum peccatum primi hominis geritur, qui est Adam; alterum imaginem celestis hominis, quia secundum iustitiam secundi hominis  geritur, qui est Christus. Exterior autem homo, qui nunc corrumpitur, futura resurrectione renouatur [renouabitur], cum istam mortem persoluerit, quam nature debet lege illa que in paradiso per preceptum data est. Quomodo autem non sit incongruum quod dicitur etiam corpus factum ad similitudinem Dei, facile intelligit qui diligenter attendit quod dictum est: Et fecit Deus omnia bona ualde. Nemo enim dubitat, quo [quod] sit ipse primitus bonus; multis enim modis dici possunt res similes Deo: alie secundum uirtutem et sapientiam facte, quia in ipso est uirtus et sapientia non ficta [facta]; alie in quantum solum uiuunt, quia ille summe et primitus uiuit; alie in quantum sunt, quia ille summe ac primitus est. Et ideo que tantummodo sunt, nec tamen  uiuunt aut sapiunt, non perfecte, sed exigue sunt ad similitudinem eius, quia et ipsa bona sunt in ordine suo, cum sit ille super omnia bonus, a quo bona sunt; omnia uero que uiuunt et non sapiunt, paulo amplius participant similitudinem. Quod enim uiuit, etiam est; non autem quidquid est, etiam uiuit. Iam porro que sapiunt, ita illi similitudini sunt proxima, ut in creaturis nichil sit propinquius. Quod enim participat sapientie, et uiuit, et est; quod autem uiuit, necesse est ut sit, non necesse est ut sapiat. Quare cum homo possit particeps esse sapientie, secundum interiorem hominem, secundum ipsum, ita est ad imaginem [Dei], ut nulla natura interposita formetur, et ideo nichil Deo coniunctius: et sapit enim, et uiuit, et est; qua creatura nichil est melius. Quod  si exterior homo, uita illa accipitur qua per corpus sentimus quinque notissimis sensibus, quos cum pecoribus habemus communes: nam et ipsa molestiis sensibilibusque persecutionibus ingeruntur, corrumpi potest: non immerito et iste [ipse] homo particeps dicitur similitudinis Dei, non solum quia uiuit, quod etiam in bestiis apparet, sed amplius quod ad mentem conuertitur se regentem, quam illustrat sapientia, quod in bestiis non potest, ratione carentibus. Corpus quoque hominis, quia solum inter animalium terrenorum corpora, [non pronum] in aluum prostratum est, cum sit uisibile, sed ad intuendum celum erectum, quod est principium uisibilium, quanquam non sua, sed anime presentia uiuere cognoscatur; tamen non modo, quia est, et in quantum est, utique  bonum est, sed etiam quia tale est, ut ad contemplandum celum sit aptius, magis in hoc ad imaginem et similitudinem Dei, quam cetera corpora animalium factum iure uideri potest. Tamen quia homo, sine uita non recte appellatur, non corpus solum homo exterior, neque sola uita, que in sensu est corporis, sed utrumque simul rectius fortasse intelligitur. Neque inscite distinguitur quod aliud sit imago et similitudo Dei, qui etiam filius dicitur; aliud ad imaginem et similitudinem Dei, sicut hominem factum accipimus. Sunt etiam qui non frustra intelligant duo dicta esse, ad imaginem et similitudinem, cum si una res esset, unum nomen sufficere potuisse asserunt; sed ad imaginem mentem factam uolunt, que nulla interposita substantia, ab  ipsa ueritate formatur, qui etiam Spiritus dicitur, non ille Spiritus sanctus qui est 96 eiusdem substantie, cuius Pater et Filius, sed spiritus hominis; nam ita discernit hos Apostolus: nam nemo scit quid agatur in homine, nisi spiritus hominis; et nemo scit quid agatur in Deo, nisi Spiritus Dei. Item de spiritu hominis dicit: Saluum faciet spiritum uestrum, animam et corpus; et iste enim factus est a Deo, sicut cetera creatura. Scriptum est enim in Prouerbiis: Hoc modo scito quoniam Dominus corda omnium nouit, et qui finxit spiritum omnibus, ipse scit omnia. Ergo iste spiritus ad imaginem Dei nullo dubitante factus accipitur, in quo est intelligentia ueritatis; heret enim ueritati, nulla interposita creatura. Cetera hominis ad similitudinem facta uideri  uolunt, quia omnis quidem imago similis est, non autem omne quod simile est, etiam imago proprie, sed forte abusiue dici potest. Sed cauendum in talibus ne quid nimis asseuerandum putetur: illa re sane salubriter custodita, ne quoniam corpus quodlibet per localia spatia porrectum est, aliquid tale credatur esse substantia Dei: nam res que in parte minor est quam in toto, nec dignitati anime conuenit; quanto minus maiestati Dei!



CAPUT CCCXXXIX. De eo quod ait in Euangelio: Erunt in una domo diuisi duo aduersus tres, et tres aduersus duo. De expositione psalmi XLIu.

Accingere gladium tuum circa femur, potentissime. Gladium tuum, quid nisi uerbum tuum? Illo  gladio strauit inimicos; illo gladio diuisit filium a patre, filiam a matre, nurum a socru. Legimus hec in Euangelio: Non ueni pacem mittere, sed gladium; et, Erunt in una domo quinque aduersum duo, et duos aduersum tres; et tres aduersum duos erunt diuisi, id est, filius aduersus patrem suum, filia aduersus matrem suam, nurus aduersus socrum suam. Hec diuisio, quo gladio facta est Christus attulit. Et reuera, fratres, etiam quotidianis exemplis uidemus hec. Placet iuueni alicui seruire Deo, displicet patri, diuisi sunt aduersum se: ille promittit terrenam hereditatem, ille amat celestem; aliud iste pollicetur, aliud ille elegit. Non sibi putet pater factam iniuriam, Deus solus illi prefertur; et tamen litigat cum filio uolente seruire Deo: sed fortior est ille gladius spiritalis separans, quam copulans natura  carnalis. Fit hoc et de filia aduersus matrem suam, multo magis et de nuru aduersus socrum suam: nam aliquando in una domo nurus et socrus inueniuntur, heretice catholica [heretica et catholica], et ubi fortiter recipitur iste gladius, rebaptizationem non timemus. Potuit diuidi filia aduersus matrem suam, et non potest nurus aduersus socrum suam. Factum est hoc generaliter etiam in genere humano: diuisus est filius aduersus patrem; fuimus enim aliquando filii diaboli. Infidelibus dictum est: uos a patre diabolo estis. Omnis infidelitas nostra, unde, nisi a patre diabolo? non ille creando, sed nos imitando. Iam modo uidetis filium diuisum aduersum patrem: uenit gladius ille, renuntiat diabolo, inuenit  alium patrem, inuenit aliam matrem: ille ad imitationem se prebens generabat in exitium; parentes duo quos inuenimus, in uitam terrenam generant. Diuisus est filius aduersus patrem, diuisa est filia aduersus matrem suam: plebs illa que de Iudeis credidit, diuisa est aduersus Synagogam; diuisa est et nurus aduersus socrum suam: plebs de gentibus ueniens, nurus dicitur, quia Christus sponsus, filius Synagoge. Unde enim natus Filius Dei secundum carnem? ex illa Synagoga. Ille qui dimisit patrem et matrem, et adhesit uxori sue, ut essent duo in carne una: non coniectura nostra, sed attestante Apostolo et dicente: Sacramentum hoc magnum est; ego autem dico in Christo et in Ecclesia. Dimisit enim Patrem quodammodo, non omnino dimisit ueluti ad separationem, sed ad susceptionem humane  carnis. Quomodo dimisit? Quia cum esset in forma Dei, non rapinam arbitratus est esse se equalem Deo, sed semetipsum exinaniuit, formam serui accipiens. Quomodo dimisit et matrem? gentem Iudeorum, Synagogam illam herentem ueteribus sacramentis. Ad ipsam figuram pertinet quod ait: Que mihi mater, aut qui fratres? Ille enim intus docebat, illi foris stabant. uidete si non modo ita sunt Iudei: docet Christus in Ecclesia, illi foris stant. Socrus ergo quid est? mater sponsi; mater sponsi Domini Iesu Christi, Synagoga est; proinde nurus eius Ecclesia, que ueniens de gentibus, non consensit in circumcisionem carnalem, diuisa est aduersus socrum suam.



CAPUT CCCXL. De magis Pharaonis, et cur quedam miracula fecerunt, sicut Moyses famulus Dei. Ex libro Questionum.

Non oportet moueri cum magicis artibus miracula fiunt plerumque similia miraculis que fiunt per sanctos seruos Dei, sicut scriptum est in Exodo quod magi Pharaonis fecerunt nonnulla similiter sicut fecit Moyses. Non ergo oportet hec mirari quia omnia que uisibiliter fiunt, etiam per inferiores potestates eris huius non absurde fieri posse creduntur. Sed hoc interest quod cum sancti talia faciunt in nomine Dei, Deum in omnium rerum de sublimioribus apparatibus iubetur inferioris creature. Cum autem mali homines malis artibus operantur similia, in manus suas dantur, cum exaudiuntur a demonibus;  digni sunt enim qui tali exauditione decipiantur, ut pena illis fiat hoc quod uidentur impetrare beneficium, cum eis exhibent quasi priuatim inferiores potestates quedam miracula, ut eos habeant subiugatos: permissu tamen diuine prouidentie ut pro meritis animarum sua cuique tribuuntur [tribuantur]. Omnis anima partim priuati cuiusdam sui potestatem gerit, partim uniuersitatis legibus, sicut publicis, cercetur et regitur. Quia ergo unaqueque res uisibilis in hoc mundo habet potestatem angelilicam sibi prepositam, sicut aliquot locis diuina Scriptura testatur, de ea re cui preposita est [quasi priuato iure agit], aliter tanquam publice agere cogitur. Potentior est enim uniuersitas parte, quoniam  et illud quod ibi priuatim agit, tantum agere sinitur, quantum lex uniuersitatis sinit. Sed unaqueque anima tanto est pietate purgatior, quanto priuato suo minus delectata, legem uniuersitatis intuetur, eique deuote ac libenter obtemperat; est enim lex uniuersitatis diuina sapientia. Quanto autem amplius priuato suo gaudet, et neglecto Deo, qui omnibus animis utiliter ac salubriter presidet, ipsa sibi uel aliis quibus potuerit uult esse pro Deo, suam potius in se uel in alios quam illius in omnes diligens potestatem, tanto est sordidior, tantoque magis penaliter diuinis legibus tanquam publicis seruire cogitur. Quanto igitur [etiam] anima humana deserto Deo suis honoribus uel potestate fuerit delectata, tanto magis subditur talibus potestatibus, que priuato suo gaudent, et honorari ab hominibus sicut dii cupiunt: quibus diuina  lege sepe conceditur, ut eos quos sibi secundum merita subiugauerint, priuato illo iure etiam miraculorum aliquid prestent, in his rebus exhibendorum, quibus sunt infimo, sed tamen ordinatissimo potestatum gradu, preposite; sed ubi diuina tanquam publica 97 lex iubet, uincit utique priuatam licentiam, quanquam et ipsa priuata licentia, nisi uniuersalis diuine potestatis permissione, nulla esset; ideoque fit ut sancti Dei serui, quando eos hoc donum habere utile est, secundum publicam et quodammodo imperialem legem, hoc est, summi Dei potestatem, imperent infimis potestatibus, ad quedam uisibilia facienda miracula. In illis enim Deus ipse imperat, cuius templum sunt, et quem, contempta  sua priuata potestate, ardentissime diligunt. In magicis autem impetrationibus, ad illecebram deceptionis, ut sibi subiugent eos quibus talia concedunt, prestant effectum precibus et mysteriis eorum, priuato illo iure largientes, quod sibi licet largiri honorantibus se sibique seruientibus, et quedam secum in sacramentis suis pacta seruantibus; et quando uidentur imperare magi, per sublimiorum nomina inferiores terrent, et nonnulla uisibilia, que propter infirmitatem carnis magna uidentur hominibus non ualentibus eterna contueri, que per se ipsum prestat dilectoribus suis uerus Deus, mirantibus exhibeant [exhibent]. Hec autem permittit Deus iuste omnia moderans, ut pro cupiditatibus et electionibus seruitutes eorum libertatesque  distribuat. Et si quando inuocatione summi Dei, aliquid pro suis malis cupiditatibus impetrant, unde dicta est [suis] illa non gratia; non enim frustra dicit Apostolus, Tradidit illos Deus in desideria cordis illorum; quorumdam enim peccata eorum perpetrandorum facilitas, pena est aliorum precedentium. Quod autem Dominus dicit, Non potest Satanas Satanam excludere, ne forte quisquam utens nominibus aliquarum infimarum potestatum, cum demonium excluserit, falsam putet esse dictam Domini sententiam, ad hoc intelligat dictum, quia hoc modo Satanas etiam in corpore, aut corpore sensibus [etiamsi corpori aut corporis sensibus] parcit, ideo parcit ut ipsius hominis uoluntati per impietatis errorem triumpho maiore dominetur. Hoc autem modo non  exit Satanas, sed potius in intima ingreditur, ut in eo sic operetur, quemadmodum dicit Apostolus: Secundum principem potestatis eris huius, qui nunc operatur in filiis diffidentie. Non enim sensus corporis eorum turbabat atque torquebat, aut eorum corpora collidebat; sed in eorum uoluntate, uel potius cupiditate regnabat. Quod autem dicit pseudoprophetas multa signa et prodigia facturos, ita ut fallant, si fieri potest, etiam electos, admonet utique [ut] intelligamus quedam miracula etiam sceleratos homines facere, quali [qualibus] sanctificare non possunt; Bened., qualia sancti facere non possunt nec tamen ideo potioris loci apud Deum esse arbitrandi sunt. Non enim acceptiores erant Deo quam populus Isrel magi Aegyptiorum, quia  non poterat ille populus facere quod illi faciebant, quamuis Moyses in uirtute Dei maiora potuerit. Sed ideo non omnibus sanctis ista tribuuntur, ne perniciosissimo errore decipiantur infirmi, existimantes in talibus factis esse maiora dona quam in operibus iustitie, quibus uita eterna comparatur. Propterea Dominus prohibet hinc gaudere discipulos cum ait: Nolite in hoc gaudere quia spiritus uobis subiecti sunt, sed gaudete quoniam nomina uestra scripta sunt in celo. Cum ergo talia faciunt magi, qualia nonnunquam faciunt sancti, talia quidem uisibiliter esse apparent, sed et diuerso fine et diuerso iure fiunt: illi enim faciunt querentes gloriam suam, illi querentes gloriam Dei; et illi faciunt per quedam  potestatibus concessa in ordine suo, quasi priuata commercia uel beneficia, illi autem publica administratione, iussu eius cui cuncta creatura subiecta est. Aliter enim cogitur possessor equum dare militi, aliter eum tradit emptori, uel cuilibet donat aut commodat. Et quemadmodum plerique mali milites, quos imperialis disciplina condemnat, signis imperatoris sui nonnullos possessores territant, et ab eis aliquid quod publice non iubetur extorquent; ita nonnunquam mali Christiani, uel schismatici, uel heretici, per nomen Christi, aut uerba, aut sacramenta Christiana, exigunt aliquid a potestatibus quibus honore Christi cedere indictum est. Cum autem malis iubentibus uoluntate cedunt, ad seducendos homines cedunt, quorum errore letantur. Quapropter aliter  magi faciunt miracula, aliter boni Christiani, aliter mali Christiani: magi per priuatos contractus, boni Christiani per publicam iustitiam, mali Christiani per signa publice iustitie. Nec mirum est quod hec signa ualent, cum ab eis adhibentur, quando etiam, cum usurpantur ab extraneis, qui omnino suum nomen ad istam militiam non dederunt, propter honorem tamen excellentissimi imperatoris ualent. Ex quibus fuit ille de quo discipuli Domino nuntiauerunt quod in nomine eius eiiceret demonia, quamuis cum eis eum non sequeretur. Cum autem non cedunt his signis huiusmodi potestates, Deus ipse prohibet occultis modis, cum id iustum atque utile iudicat. Nam nullo modo ulli spiritus audent hec signa contemnere. Contremiscunt enim hec ubicunque  illa conspexerint, sed nescientibus hominibus, aliud iubetur diuinitus, uel ad confundendos malos, cum eos oportet confundi, sicut de Sceue filiis in Actibus apostolorum legimus, quibus ait immundus spiritus: Iesum scio, et Paulum noui, uos autem qui estis? uel admonendos bonos ut proficiant in fide, atque ista non iactanter, sed utiliter possint, uel ad discernenda dona membrorum Ecclesie, sicut Apostolus dicit: Nunquid omnes uirtutes? nunquid omnes donum habent curationum? Propter has ergo causas, plerumque, ut dictum est, nescientibus hominibus, iubetur diuinitus, id est, ut his signis adhibitis, huiusmodi potestates uoluntati hominum non obtemperent; ut autem mali bonis sepe temporaliter noceant, potestatem in eos accipiunt, ad maiorum  [maiorem] bonorum utilitatem, propter exercitationem patientie. Itaque anima [Christiana] semi per inuigilet in tribulationibus suis, sequi uoluntatem Domini sui, [ne] ordinationi Dei resistendo acquirat sibi grauius iudicium. Quod enim ipse Dominus agens hominem, Pontio Pilato dixit, hoc et Iob diabolo posset dicere: Non haberes in me potestatem, nisi data tibi esset desuper. Non ergo eius uoluntas cuius malitie potestas in bonos datur, sed eius uoluntas a quo hec potestas datur, debet nobis esse carissima: quoniam tribulatio patientiam operatur, patientia uero probationem, probatio uero spem; spes autem non confundit, quoniam caritas Dei diffusa est in cordibus nostris, per Spiritum sanctum qui datus est nobis.



CAPUT CCCXLI. Aduersus mathematicos; ex eodem libro.

Non eos appellarunt mathematicos ueteres, qui nunc appellantur, sed illos qui temporum numeros motu celi ac siderum peruestigarunt; de quibus rectissime dicitur in Scripturis sanctis: Iterum nec his debet ignosci, si enim tantum scire [poterunt], ut possint estimare seculum, quomodo huius Dominum non facilius inuenerunt? Mens enim humana de uisibilibus iudicans potest agnoscere omnibus uisibilibus seipsam esse meliorem. Que tamen cum etiam se propter defunctum [defectum] profectumque in sapientia fatetur esse mutabilem, inuenis [inuenit] supra se esse incommutabilem ueritatem; atque ita  adherens post ipsam, sicut dictum est: 98 Adhesit anima mea post te; beata efficitur, intrinsecus inueniens etiam omnium uisibilium creatorem atque Dominum, non querens extrinsecus uisibilia, quamuis celestia, que aut non inueniuntur, aut cum magno labore frustra inueniuntur, nisi ex eorum que foris sunt pulchritudine inueniatur artifex qui intus est, et prius in anima superiores, deinde in corpore inferiores pulchritudines operatur. Aduersus eos autem qui nunc appellantur mathematici, uolentes actus nostros corporibus celestibus subdere, et nos uendere stellis, ipsumque pretium quo uendimur a nobis accipere, nichil breuius et uerius dici potest, quam eos non respondere, nisi acceptis constellationibus; in constellationibus autem notari partes,  quales trecentas sexaginta dicunt habere signiferum circulum; motum autem celi per unam horam fieri in quindecim partibus, ut tanta mora quindecim partes oriantur, quantum tenet una hora: que partes singule sexaginta minutas habere dicuntur; minutas autem minutarum iam in constellationibus, de quibus futura predicere se dicunt, non inueniunt. Conceptus autem geminorum, quoniam uno concubitu efficitur, testantibus medicis, quorum disciplina multo est certior atque manifestior, tam paruo puncto temporis contingit, ut in duas minutas minutarum non tendatur. Unde ergo in geminis tanta diuersitas actionum, et euentuum, et uoluntatum, quos necesse est eamdem constellationem conceptionalem habere, et amborum unam constellationem dari mathematico,  tanquam unius hominis? Si autem ad genitales constellationes se tenere uoluerint, [ab] ipsis geminis excluduntur, qui plerumque ita post inuicem funduntur ex utero, ut hoc temporis interuallum rursus ad minutas minutarum reuertatur, quas tractandas in constellationibus nunquam accipiunt, nec possunt tractare. Cum autem multa uera eos dixisse predicatur, ideo fit, quia non tenent homines memoria falsitates erroresque eorum, sed non intenti nisi in ea que illorum responsis prouenerint, ea que non prouenerint obliuiscuntur; et ea commemorant que non arte illa, que nulla est, sed quadam obscura rerum sorte contingunt. Quod si peritie illorum uolunt tribuere, dicant artificiose diuinare etiam mortuas  membranas scriptas quaslibet, de quibus plerumque pro uoluntate sors exit; quod si non arte de codicibus exit sepe uersus futura prenuntians, quid mirum si etiam ex animo loquentis, non arte [sed] sorte exit aliqua predictio futurum [futurorum]?



CAPUT CCCXLII. De uerbo.

In principio erat uerbum, quod Grece dicitur, Latine et Rationem, et uerbum significat: sed hoc loco melius uerbum interpretamur, ut significetur non solum ad Patrem respectus, sed ad illa etiam que per uerbum facta sunt, operatiua potentia. Ratio autem, etsi nichil per illam fiat, recte ratio dicitur.


 De eo quod scriptum est: Sine ipso factum est nichil, et de duabus prepositionibus, de et ex. Ex libro de Natura boni.

In principio erat uerbum, et uerbum erat apud Deum, et Deus erat uerbum: hoc erat in principio apud Deum; omnia per ipsum facta sunt, et sine ipso factum est nichil; id est, non est factum sine ipso aliquid. Neque enim audienda sunt deliramenta hominum qui nichil hoc loco aliquid intelligendum putant, et ad huiusmodi uanitatem propterea putant cogi posse aliquem, quia ipsum nichil in fine sententie positum est. Ergo, inquiunt, factum est, et ideo quia factum est, ipsum nichil aliquid est; sensum enim perdiderunt studio contradicendi, nec intelligunt nichil interesse utrum dicatur, sine illo factum est nichil, an,  sine illo nichil factum est: quia et si illo ordine diceretur, sine illo nichil factum est; possent nichilominus dicere ipsum nichil aliquid esse, quia factum est. Quod enim reuera est aliquid, quid interest utrum ita dicatur, sine illo facta est domus, an, sine illo domus est facta, dum intelligatur aliquid sine illo factum, quod aliquid domus est? Ita quia dictum est, sine ipso factum est nichil, quoniam nichil utique non est aliquid, quando uere et proprie dicitur, siue dicatur, sine illo factum est nichil, siue, sine illo nichil factum est, uel, nichil est factum, nichil interest. Quis autem uelit loqui cum hominibus qui hoc ipsum quod dixi, nichil interest, possunt dicere: Ergo interest aliquid, quia ipsum nichil aliquid est? Hi autem qui sanum habent cerebrum, rem manifestissimam uident,  hoc idem intelligi, cum dixi, nichil interest, quod intelligeretur si dicerem, interest nichil. At isti, si alicui dicant, quid fecisti? et ille respondeat nichil se fecisse, consequens est ut ei calumnientur, dicentes: Fecisti ergo aliquid, quia nichil fecisti; ipsum enim nichil aliquid est. Habent autem et ipsum Dominum in fine sententie ponentem hoc uerbum, ubi ait: Et in occulto locutus sum nichil. Ergo legant et taceant. Quia ergo Deus omnia que non de se genuit, sed per uerbum suum fecit, non de his rebus que iam erant, sed de his que omnino non erant, hoc est de nichilo, fecit, ita dicit Apostolus: Qui uocat ea que non sunt, tanquam [ea que] sint. Apertius autem in libro Machabeorum scriptum est: Oro te, fili, respice ad  celum et terram, et omnia que in eis sunt; uide, et scito quia non erant ex quibus fecit nos Dominus Deus; et illud quod in psalmo scriptum est: Ipse dixit, et facta sunt. Manifestum quod non de se ista genuerit, sed in uerbo atque imperio fecerit. Quod autem non de se, utique de nichilo; non enim erat aliud unde faceret, de quo apertissime Apostolus dicit: Quoniam ex ipso, et per ipsum, et in ipso sunt omnia. Ex ipso autem non hoc significat quod de ipso; quod [enim] de ipso est, potest dici ex ipso: non autem omne quod ex ipso est, recte dicitur de ipso. Ex ipso enim celum et terra, quia ipse fecit ea; non autem de ipso, quia non de substantia sua. Sicut [si] aliquis homo gignat filium, et faciat domum, ex ipso filius, ex ipso domus; sed filius de ipso, domus de terra et  ligno; sed hoc quia homo est, qui non potest aliquid etiam de nichilo facere. Deus autem, ex quo omnia, per quem omnia, in quo omnia, non opus habebat aliqua materia, quam ipse non fecerat, adiuuari omnipotentiam suam. Cum autem audimus omnia ex ipso, et per ipsum, et in ipso, omnes utique naturas intelligere debemus, que naturaliter sunt; neque enim ex ipso sunt peccata, que naturam non seruant, sed uitiant: que peccata ex uoluntate esse peccantium multis modis sancta Scriptura testatur, precipue illo loco quo dicit Apostolus: Existimas autem hoc, o homo, qui iudicas eos qui talia agunt, et facis ea, quoniam tu effugies iudicium Dei? an diuitias benignitatis, et patientie eius, et longanimitatis contemnis, ignorans quoniam patientia Dei ad penitentiam  te adducit? Secundum duritiam autem cordis tui et cor impenitens thesaurizas tibi iram in die ire et reuelationis iusti iudicii Dei, qui reddet unicuique secundum opera sua. Nec tamen cum in Deo sint uniuersa que condidit inquinant eum qui peccant, de cuius sapientia dicitur: Attingit autem omnia propter suam munditiam 99, et nichil inquinatum in eam incurrit. Oportet enim ut sicut Deum incorruptibilem et incommutabilem, ita consequenter etiam incoinquinabilem credamus.



CAPUT CCCXLIII. De corpore Domini post resurrectionem, ex epistola ad Consentium, de eadem re consulentem.

Queris utrum nunc corpus Domini ossa et sanguinem habeat, aut reliqua carnis lineamenta. Quid  si adderes, utrum etiam uestimenta? nonne augeretur questio? Qua causa, nisi qui [quia] ea que in usu uite huius nostre corruptibilia nouimus, sine corruptione cogitare uix possumus, cum diuinorum miraculorum, quedam documenta iam data sint, ex quibus liceat coniectare maiora? Nam si uestis Isrelitarum per tot annos in eremo sine tritura esse potuit, si morticina pellis calceamentorum tandiu sine labe durauit, potest ubique Deus quorumlibet corporum, per quantum uoluerit tempus, incorruptam protendere qualitatem. Ego proinde Domini corpus ita in celo esse credo, ut erat in terra quando ascendit in celum. Dixerat autem discipulis, ut in Euangelio legimus, de sua resurrectione dubitantibus, et illud quod uidebant  non corpus, sed spiritum esse putantibus: uidete manus meas et pedes; palpate, et uidete quia spiritus ossa et carnem non habet, sicut me uidetis habere; sicut eorum cum esset in terra contrectatus est manibus, sic eorum est cum iret in celum deductus aspectibus; ibi uox angelica sonuit: Sic ueniet quemadmodum uidetis euntem in celum. Fides adsit, e nulla questio remanebit, nisi forte de sanguine requirendum est, quia cum dixisset, Palpate, et uidete quia spiritus ossa et carnem non habet, non addidit, sanguinem; non ergo et nos addamus inquirere quod ille non addidit dicere, et de compendio, si placet, finita sit questio. Fortassis enim, accepta occasione sanguinis, urgebit nos molestior perscrutator, et dicet: Si sanguis, cur non et pituita, cur  non et fel flauum, et fel nigrum, quibus quatuor humoribus naturam carnis temperari etiam medicine disciplina testatur? Sed quodlibet quisque addat, corruptionem addere caueat, ne sue fide [fidei] sanitatem castitatemque corrumpat. Ex consuetudine rerum expertarum, inexperta opera diuina infirmitas metitur humana, et acutule se garrire arbitratur, cum dicit: Si caro est, et sanguis est; si sanguis, et ceteri humores; ergo et corruptio. Eo modo diceret: Si flamma est, et ardet; si ardet, et urit; si urit, ergo et uirorum trium in fornacem ignis ab impio rege missorum corpora incendit. Hoc si autem in tribus uiris miraculum factum esse non dubitat quisquis de diuiniso peribus recte sapit, cur non credatur qui fecit illa corpora, non posse igne corrumpi fecisse illud  corpus nec posse corrumpi igne, nec fame, nec morbo, nec senio, nec ulla ui alia qua solet humana corpora labefactare corruptio? Quod si quisquam dicit, non carni trium uirorum illorum additam contra ignem incorruptionem, sed ipsi igni detractam corrumpendi facultatem; quid ueremur ne carnem facere nequiuerit non posse corrumpi, qui fecit ignem non posse corrumpere? Nam si illud non de carnis, sed de ignis mutatione intelligitur, multo est mirabilius: simul enim et hominum corpora non urebat, non [ne] posset nocere; et ligna fornacis urebat, ut posset ardere. Sed qui etiam ista non credunt nimium de diuina potestate diffidunt, nec cum eis uel ad eos nunc sermo nobis est. Qui autem ista credunt, ex eis etiam illa, utrumque [utcunque] coniiciant, que fideliter  querunt. ualet igitur diuina potentia, qui fecit ignem non posse corrumpere, de ista uisibili atque tractabili natura corporum, quibusdam manentibus, auferre quas uoluerit qualitates, ac per hoc ualet etiam membra mortalia, forme lineamentis manentibus, corruptione uero mortalitatis emortua, stabili uigore firmare, ut absit labes, adsit effigies, adsit motio, absit fatigatio; adsit uescendi potestas, absit esuriendi necessitas. Constat itaque, neque ullo modo dubitandum est, corpus Christi, quod licet corruptionem putredinis in sepulcro non uiderit , tamen lancea perrumpi potuit, nunc omnino in incorruptione consistere, et quod in contumelia passionis  mortisque seminatum est, nunc esse in gloria uite eterne; et quod ex infirmitate potuit crucifigi, nunc in uirtute regnare; et quod erat corpus animale, quoniam ex Adam sumptum est, non esse spiritale, quoniam spiritui iam inseparabiliter copulatum est.



CAPUT CCCXLIu. De corpore animali et corpore spiritali, ad eumdem Consentium.

Dixit Apostolus: Seminatur corpus animale, surget corpus spiritale. Proinde sicut animale corpus non est anima, sed corpus, ita et spiritale corpus non spiritum debemus putare, sed corpus. Quis porro audeat opinari, uel Christi corpus non spiritale resurrexisse, uel si spiritale resurrexit, non iam corpus fuisse, sed spiritum: cum hanc opinionem discipulorum  refellat, ubi cum eum uidentes existimarent se spiritum uidere, ait: Palpate, et uidete quia spiritus ossa et carnem non habet, sicut me uidetis habere? Iam igitur illa caro spiritale erat corpus, nec tamen Spiritus erat, sed corpus, nulla ulterius morte ab anima resoluendum atque separandum: sicut corpus animale, quale animatum est Dei flatu, cum factus est homo in animam uiuam, etiam ipsum ex animali spiritale, sine mortis interuentu fuerat futurum, nisi transgressio precepti prius commisso peccato infligeret penam, quam Deus seruate iustitie daret coronam. Unde Dominus Christus per nos ad nos uenit, cum peccatores iustus inuenit, per stratum quodammodo humilitatis nostre, sed non cum morbo iniquitatis nostre. Nam per animale nobis, hoc est, per mortale  corpus apparuit, qui utique, si uoluisset, cum corpore immortali primitus aduenisset. Sed quia nos humilitate Filii Dei sanari oportebat, usque ad nostram infirmitatem descendit, et fidei nostre meritum ac premium uirtute sue resurrectionis ostendit; ideo sequitur Apostolus et dicit: Nouissimus Adam in spiritum uiuificantem: siue intelligatur primus Adam qui de puluere ante formatus est, nouissimus autem Adam qui de uirgine procreatus est; siue in unoquoque homine utrumque compleatur, ut primus Adam sit homo in corpore mortali, nouissimus Adam idem ipse in corpore immortali: tamen inter animam uiuentem et spiritum uiuificantem hoc interesse uoluit, ut illic sit corpus animale, hic spiritale: anima quippe in corpore animali uiuit quidem,  sed non uiuificat usque ad auferendam corruptionem. In corpore uero spiritali, quoniam perfecte adherens Domino unus spiritus est, sic uiuificat, ut spiritale corpus efficiat, absumens omnem corruptionem, nullam metuens separationem: Et nos, inquit, commutamur. Ergo istam commutationem in melius 100 sine dubitatione oportet intelligi, quia omnes et iusti et iniusti resurrecturi sunt: sed sicut Dominus in Euangelio loquitur, Qui benefecerunt, in resurrectionem uite, qui male egerunt, in resurrectionem iudicii: iudicium appellans penam sempiternam; sicut alio loco: Qui non credit, inquit, iam iudicatus est. Proinde illi qui ad iudicium resurrecturi sunt, non commutabuntur in illam incorruptelam  que nec doloris corruptionem pati potest: illa namque fidelium est atque sanctorum; isti uero perpetua corruptione cruciabuntur, quia ignis eorum non exstinguetur, et uermis eorum non morietur. Quid sibi ergo uult ista distinctio: Et mortui resurgent incorrupti, et nos commutabimur, nisi quia omnes incorrupti resurgent, sed ex his iusti etiam immutabuntur, in illam incorruptelam cui omnino nulla posset nocere corruptio? ac per hoc qui in eam non commutabuntur, incorrupti quidem resurgent integritate membrorum, sed tamen corrumpendi dolore penarum, cum audierint: Ite in ignem eternum qui paratus est diabolo et angelis eius; a quo auditu malo iustus non timebit. De illa uero commutatione iustorum, cum dixisset: Nos  commutabimur, tanquam quereremus quomodo istud fiat, uel qualis illa commutatio futura sit, adiungit et dicit: Oportet enim corruptibile hoc induere incorruptelam, et mortale hoc induere immortalitatem. Non, ut opinor, dubitandum est secundum hoc dictum, Caro et sanguis regnum Dei non possidebunt, quia non ibi erit corruptio et mortalitas carnis et sanguinis: secundum has enim qualitates hoc loco carnem et sanguinem nuncupauit: quocirca, ut aliquid exempli gratia ponam, quod interim occurrit, sicut scriptum est, Ne forte tentauerit uos qui tentat, et inanis sit labor noster; atque hic intelligitur diabolus tanquam Deus omnino non tentet. De quo alio loco Scriptura dicit: Ipse autem neminem tentat. Nec contraria est ista sententia ei  qua dicitur: Tentat uos Dominus Deus uester. Sed soluitur questio, cum uocabulum tentationis diuersas intelligentias habeat, eo quod alia sit tentatio deceptionis, alia tentatio probationis: secundum illam non intelligitur qui tentat nisi diabolus; secundum uero hanc tentat Deus. Ita cum dicitur, Caro possidebit regnum Dei, et, Caro non possidebit regnum Dei, etiam huius nominis intelligentia discernatur, et nulla erit questio, quoniam caro, secundum substantiam, secundum quam dictum est, Spiritus carnem et ossa non habet, sicut me uidetis habere, possidebit regnum; caro autem cum secundum corruptionem intelligitur, non possidebit; hoc enim expositum est, cum diceretur, Caro et sanguis regnum Dei non possidebunt, in eo quod continuo additum  est: Neque corruptio incorruptionem possidebit, sicut satis, quantum arbitror, disseruimus.



CAPUT CCCXLu. Utrum singillatim a Deo creatore corporum lineamenta formentur, et de anime questione; ex eadem epistola, uel ex duabus epistolis ad Optatum.

Quod autem queris utrum singillatim a creatore Deo corporum lineamenta formentur, non te mouebit, si, quantum potest humana mens, potentiam diuine operationis intelligas. Quomodo enim negare poterimus Deum etiam nunc operari cuncta que creantur, cum Dominus dicat: Pater meus usque nunc operatur? Unde illa cessatio septimi diei ab ipsis naturis contendis [condendis] intelligenda est facta, non  ab earum administratione que condite referuntur. Cum ergo natura rerum a creatore administratur, et per ordines prefinitis locis et temporibus suis cuncta nascuntur, Deus usque nunc operatur. Nam si Deus nunc ista non format, quomodo legitur: Priusquam te formarem in utero noui te? Quomodo etiam accipi potest: Quod si fenum agri quod hodie est, et eras in clibanum mittitur, Deus sic uestit? nisi forte credendum est fenum a Deo uestiri, et a Deo corpora non formari? Cum enim dixit, uestit, non de preterita ordinatione, sed de presenti operatione satis indicat. Unde est etiam illud Apostoli de seminibus, quod supra commemoraui: Non, inquit, corpus quod futurum est, seminas; sed nudum granum, ut puta tritici, aut alicuius ceterorum: Deus  autem dat illi corpus quomodo uoluerit. Non dixit, edit, aut, disposuit, sed, dat, ut creatorem intelligas efficaciam sapientie sue rebus, que quotidie suis temporibus oriuntur, condendis adhibere; de qua sapientia dictum est: Pertendit a fine usque ad finem fortiter; et non dixit, disposuit, sed, disponit omnia suauiter. Multum est enim uel tenuiter sapere, quomodo commutabilia et temporalia non commutabilibus et temporalibus creatoris motibus, sed eterna et stabili uirtute condantur. Queris etiam per me scire utrum Dei flatus ille in Adam, idem ipse sit anima. Breuiter respondeo: Aut ipso anima facta est, sed et si ipse est, factus est. De anima quippe loquitur per Isaiam prophetam Deus, ubi dicit: Omnem flatum ego feci; quod sequentia satis indicant, sequitur enim:  Propter peccatum modicum quid contristaui illum? id est, ipsum flatum, et cetera, que nisi de anima humana intelligi nequeunt. In hac enim questione maxime cauendum est ne anime non a Deo facta natura, sed ipsius Dei substantia, tanquam unigenitus Filius, quod est uerbum eius, aut aliqua eius particula esse credatur; tanquam illa natura atque substantia, qua Deus est, commutabilis esse possit, quod esse animam nemo non sentit, qui se habere animam sentit. Nam quod attinet ad eius originem, qua fit ut sit in corpore, utrum de illo uno sit qui primum creatus est, quando factus est homo in animam uiuam, an similiter fiant singulis singule, nec tunc sciebam, nec adhuc scio.

Non erubescendum est homini confiteri se nescire  quod nescit, ne, dum se scire mentitur, nunquam scire mereatur. Quis autem negat non unius tantum, sed omnis anime creatorem atque factorem Deum, nisi qui eius eloquiis apertissime refragatur? Sine ulla quippe ambiguitate 101 per prophetam dicit: Omnem flatum ego feci, animas uidelicet intelligi uolens, quod uerba consequentia manifestant: non utique unum quem facto ex terra homini primo inspirauit, sed omnem flatum ipse fecit, ipse adhuc facit. Queritur tamen utrum omnem flatum ex uno illo flatu, sicut omne corpus hominis ex illo uno corpore faciat; an uero noua quidem corpora faciat ex uno, animas autem nouas ex nichilo. Quis enim congrua suis originibus genera rerum etiam de seminibus facit, nisi  qui ipsa semina sine seminibus fecit? Sed ubi res naturaliter obscura nostrum modulum uincit, et aperta diuina Scriptura non subuenit, temere hinc aliquid definire humana coniectura presumit; secundum uitas autem quas proprias habere incipiunt, nouos homines dicimus nasci, siue anima, siue corpore; at uero secundum originale peccatum ueteres nascuntur; ideo baptismate renouantur. Aliquid ergo certum de anime origine nondum in Scripturis canonicis comperi. Nam hi qui nouas sine ulla propagine asserunt animas fieri, inter testimonia quibus id nituntur ostendere, ponunt etiam illa duo, que paulo ante commemoraui: Qui fingit spiritum hominis in ipso; et: Qui finxit singillatim corda hominum; de quibus uides quemadmodum possit a resistentibus responderi:  utrum enim cum fingit, ex alio fingat, an ex nichilo, incertum est. Illud tamen inter cetera testimonium uidetur esse precipuum, quod in libro Salomonis Ecclesiaste legitur: Et reuertetur puluis in terram sicut erat, et spiritus reuertetur ad Deum, qui dedit eum. Sed facillime respondetur: Corpus in terram, de qua factum est primum hominis corpus, et spiritus ad Deum, a quo facta prima hominis anima. Sicut enim nostrum corpus, inquiunt, quamuis ex primo illo corpore propagatum sit, eo tamen redit unde ipsum primum corpus effectum est, sic anima nostra, quamuis ex illa anima propagata, non ad nichilum, quia immortalis est, sed ad illum redit a quo ipsa prima anima facta est; ac per hoc illud quod scriptum est de spiritu cuiusque hominis quod redeat ad  Deum qui dedit eum, non soluit istam obscurissimam questionem, quia siue ex illo uno, siue ex nullo alio, Deus utique dedit eum. Itemque illi qui propaginem animarum inconsiderata temeritate defendunt, inter alia testimonia que sue cause suffragari arbitrantur, nullum quasi manifestius et expressius pro se possunt putare proferendum, quam id quod in Genesi scriptum est: Omnes autem anime que introierunt cum Iacob in Aegyptum, qui exierunt de femoribus eius; hoc enim uelut euidentissimo testimonio possunt credi anime in filios ex parentibus propagari, quoniam satis aperte dictum uidetur animas etiam de femoribus Iacob, non sola exiisse corpora filiorum; ut eo modo etiam illud intelligi uelint a parte totum, quod dixit Adam, cum illi mulier eius ostenderetur:  Hoc nunc os ex ossibus meis, et caro de carne mea: non enim dixit: et anima de anima mea. Sed ita potest fieri ut carne nominata utrumque intelligatur: sicut hic animas nominauit, et tamen etiam corpora in filiis intelligi uoluit. Sed hoc testimonium certe quasi tam clarum atque manifestum enodande huic questioni non sufficit: nec si ita legeretur genere feminino: que exierunt de femoribus eius, ut animas intelligeremus que exierunt; ideo autem non sufficeret, quoniam et anime nomine corpus solum posse significari modo quodam locutionis ostenditur, quo significatur, per id quod continetur, illud quod continet; sicut ait quidam: uina coronant, cum coronarentur uasa uinaria; uinum enim continetur, uas continet.  Sicut ergo appellamus ecclesiam basilicam qua continetur populus, qui uere appellatur Ecclesia, ut nomine Ecclesie, id est, populi qui continetur, significemus locum qui continet; ita quod anime corporibus continentur, intelligi corpora filiorum per nominatas animas possunt: sic enim melius accipitur etiam illud quod lex inquinari dicit eum qui intrauerit super animam mortuam, hoc est super defuncti cadauer; ut nomine anime mortue mortuum corpus intelligatur, quod animam continebat: quia et absente populo, id est Ecclesia, locus tamen ille nichilominus ecclesia nuncupatur. Hec responderentur, si, ut dixi, feminino genere positum esset, que exierunt de femoribus Iacob, id est, que anime; nunc uero cum masculinum genus sit positum, id est, qui  exierunt de femoribus Iacob, quis non ita intelligere malit: omnes anime eorum qui exierunt ex femoribus eius, id est, anime hominum: ut etiam sic possint intelligi secundum corpus tantummodo exisse homines de femoribus Patris, quorum erant ille anime per quarum numerum intelliguntur tot homines? Si ergo ita potes animarum asserere sine ulla propagine nouitatem, ut ratione iusta et a fide catholica non aliena, etiam sic peccato primi hominis ostendantur obnoxie, assere quod sentis, ut potes; si autem non eas aliter potes a propagatione facere alienas, nisi ut simul facias ab omni peccati uinculo liberas, cohibe te ab huiusmodi disputatione omnimodo: non est enim falsa etiam in paruulorum baptismate remissio peccatorum, nec uerbotenus dicitur, sed ueraciter  agitur. Ut autem et a me tua dilectio de hac questione aliquid audiat definitum, non parui estimandum, imo precipue necessarium atque retinendum, quomodolibet se origo habeat animarum, siue ex illa una, siue ex nulla alia propagentur, mediatoris tamen animam nullum ex Adam traxisse peccatum, dubitare fas non est. Si enim nulla propagatur ex altera, ubi omnes tenentur propagata carne peccati, quanto minus credendum est ex propagine peccatricis animam uenire non potuisse, cuius caro uenit ex uirgine, non libidine concepta, sed fide ut esset in similitudine carnis peccati, non in carne peccati! Si autem peccato prime anime peccatricis ideo cetere tenentur obnoxie, qui [quia] ex illa sunt propagate, profecto illa quam sibi unigenitus coaptauit, aut peccatum  inde non traxit, aut omnino inde non tracta est; neque enim non potuit animam sibi trahere sine peccato, qui soluit nostra peccata; aut qui nouam creauit ei carni quam sine parente fecit ex terra, non potuit nouam creare carni, quam sine uiro sumpsit ex femina. Ego enim adhuc, fateor, non inueni quemadmodum anima et peccatum ex Adam trahat; unde dubitare fas non est [quod] et ipsa ex Adam non trahatur; quod mihi diligentius inquirendum, quam inconsultius asserendum est. Quando autem nos alique cause in aliqua questione non immerito dubitare compellunt, non etiam hinc dubitare debemus utrum dubitare debeamus. De dubiis quippe rebus sine dubitatione dubitandum est. uides quemadmodum Apostolus  de seipso dubitare non dubitet utrum in corpore an extra corpus raptus sit in tertium celum: Siue hoc, siue illud, nescio, inquit, Deus scit. Cum ergo mihi, quandiu nescio, dubitare non liceat utrum anima mea in istam uitam ex propagine an 102 sine propagine uenerit, cum eam utrolibet modo a summo et uero Deo factam esse non dubitem? cur mihi non sit fas dicere, scio animam meam ex opere Dei subsistere, et prorsus opus Dei esse, siue ex propagine, sicut corpus, siue extra propaginem sicut illa que primo homini data est, nescio, Deus scit? Utrum horum uis ut confirmem: possem, si nossem. Quod si ipse nosti, en habes me cupidiorem discere quod nescio, quam docere quod scio; si autem nescis sicut ego, ora sicut et ego,  ut siue per quemlibet seruum suum, siue per seipsum, magister ille nos doceat qui dixit discipulis suis: Ne uelitis dici ab hominibus Rabbi; unus est enim Magister uester, Christus; si tamen scit expedire nobis ut etiam talia nouerimus, qui nouit non solum quid doceat, uerum etiam quid nobis discere expediat. Nam confiteor dilectioni tue cupiditatem meam: cupio quidem et hoc scire quod queris; sed multo magis cuperem scire, si fieri posset, quando presentetur desideratus omnibus gentibus, et quando regnum sanctorum futurum sit, quam unde in hanc terram uenire ceperim; et tamen illud, cum ab illo qui scit omnia discipuli sui nostri apostoli quererent, responsum acceperunt: Non est uestrum scire tempora que Pater posuit in sua potestate. Quid si  et hoc scit, non esse nostrum scire, qui profecto scit quid nobis sit utile scire? Et illud quidem per illum scio, non esse nostri scire tempora que Pater posuit in sua potestate. Utrum autem originem animarum, quam nondum scio, utrum [nostrum] sit scire, id est, pertineat ad nos id scire, ne hoc quidem scio. Nam si saltem hoc scirem, quod nostrum non sit id scire, non solum affirmare quandiu nescio, uerum etiam querere iam desisterem; nunc autem quamuis tam sit obscurum atque profundum, ut plus illic docendi caueam temeritatem, quam discendi habeam cupiditatem, tamen et hoc etiam uellem scire, si possem. Et licet multo amplius sit necessarium, quod ait ille sanctus: Notum mihi fac, Domine, finem meum ,  utinam tamen nunc initium, quod ad istam questionem attinet, me lateret! uerum de ipso quoque initio meo ingratus doctori meo non sum, quod animam humanam spiritum esse, non corpus, eumque rationalem uel intellectualem, scio; nec eam Dei esse naturam, sed potius creaturam aliquatenus mortalem, in quantum in deterius commutari, et a uita Dei, cuius participatione beata fit, alienari potest, et aliquatenus immortalem, quoniam sensum, quo ei post hanc uitam uel bene uel male sit, amittere non potest; scio etiam non eam pro actibus ante carnem gestis includi in carne meruisse, sed nec ideo esse in homine sine sorde peccati, et si unius diei, sicut scriptum est, fuerit uita eius super terram. Ac  per hoc scio, ex Adam, per seriem generationis, sine peccato neminem nasci; unde et paruulis necessarium est per gratiam regenerationis in Christo renasci. Hec tam multa, nec parua de initio uel origine animarum nostrarum, in quibus plura sunt ad eam scientiam pertinentia, que fide constant, et didicisse me gratulor, et nosse confirmo. Quapropter si nescio, in origine animarum, utrum illas Deus hominibus ex propagine faciat, quas tamen fieri non ambigo, scire quidem et hoc magis eligo, quam nescire, sed quandiu non possum melius, hinc dubito, quam uelut certum confirmare aliquid audeo, quod illi rei sit forte contrarium, de qua dubitare forte non debeo. Tu itaque, mi frater bone, quoniam consulis me, et uis ut unum horum definiam, utrum  anime cetere ex illo uno homine, sicut corpora per propaginem, an sine propagine, sicut illius unius, a creatore singulis fiant , patere ut etiam ipse consulam quomodo inde anima peccatorum [peccatum] originaliter trahat, unde originaliter ipsa non trahitur; omnes enim animas ex Adam trahere originale peccatum similiter non negamus, ne in Pelagianam heresim detestabilem detestabiliter irruamus; si hoc quod ego interrogo nec tu scis, sine me patienter utrumque nescire, quod tu interrogas, et quod ego. Si autem iam scis quod interrogo, cum hoc etiam me docueris, tunc et illud quod uis ut respondeam, nichil ibi iam metuens respondebo. Peto ergo ne succenseas, quia non potui confirmare quod queris, sed  potui demonstrare quid queras; quod cum inueneris, confirmare non dubites quod querebas. Et hoc quidem sanctitati tue scribendum existimaui, qui propaginem animarum iam quasi certus improbandam putas. Ceterum si illis qui hanc asserunt rescribendum fuisset, fortassis ostenderem quemadmodum id quod se nosse arbitrantur ignorent; et ne hoc asserere auderent, quanta ratione formidare deberent.



CAPUT CCCXLuI. Quod baptizati non a morte communi, sed a supplicio liberentur eterno, a quo etiam primos homines dicit per Domini sanguinem liberatos; et cur Dauid, peccato remisso, que Deus per prophetam fuerat minatus, impleuerit; et de mysterio numeri uicinalis [uicennalis],  uel de suprascripta anime questione. Ex libro II de Baptismo paruulorum, prope finem.

Nequaquam igitur, in morte pro iustitia subeunda uel contemnenda, laudaretur precipua patientia, si mortis non esset magna multumque dura molestia; cuius timorem qui uincit ex fide, magnam ipsius fidei comparat gloriam, iustamque mercedem. Unde mirandum non est, et mortem corporis non fuisse euenturam homini, nisi precessisset peccatum, cuius etiam talis pena consequeretur: et post remissionem peccatorum, eam fidelibus euenire, ut in eius timore uincendo exerceatur fortitudo iustitie. Caro enim que primo facta est non erat caro peccati, in qua noluit homo inter delicias paradisi seruare  iustitiam. Unde statuit Deus ut post eius peccatum propagata caro peccati ad recipiendam iustitiam laboribus et molestiis niteretur. Propter hoc etiam de paradiso dimissus Adam, contra, Eden [Figure: [Hebrew text] 2Kb] habitauit, id est, contra sedem deliciarum, ut significaret quod [in] laboribus, qui sunt deliciis contrarii, erudienda esset caro peccati, que in deliciis obedientiam non seruauit, antequam esset caro peccati. Sicut ergo illi primi homines, postea iuste uiuendo, unde merito creduntur per Domini sanguinem ab extremo supplicio liberati, non tamen in illa uita meruerunt ad paradisum reuocari, sic et caro peccati, etiamsi remissis peccatis homo in ea iuste uixerit, non continuo meretur eam mortem [non] perpeti, quam traxit de propagine peccati. Tale aliquid nobis insinuatum  est de patriarcha Dauid, in libro Regnorum, ad quem propheta cum missus esset, eique propter peccatum quod admiserat, euentura mala ex iracundia Dei comminaretur, confessione peccati ueniam meruit, respondente propheta, quod illud ei flagitium facinusque remissum sit, et tamen consecuta sunt que Deus fuerat comminatus; ut sic humiliaretur a filio. Quare et hic non dicitur, Si Deus propter peccatum illud fuerat comminatus, cur dimisso peccato, quod erat minatus, impleuit? nisi quia rectissime, si [sic] dictum fuerit, respondebitur, remissionem illam peccati factam, ne homo ad percipiendam uitam impediretur eternam; subsecutum uero illius comminationis exemplum [effectum], ut pietas hominis 103 in illa humilitate exerceretur  atque probaretur. Sic et mortem corporis, et propter peccatum Deus homini inflixit, et post peccatorum remissionem, propter exercendam iustitiam non ademit. Teneamus ergo indeclinabilem fidei confessionem. Solus unus est qui sine peccato natus est, in similitudine carnis peccati; sine peccato uixit in carne, inter aliena peccata; sine peccato mortuus est, propter nostra peccata. Non declinemus in dextram aut sinistram: in dextram enim declinare, est se ipsum decipere, dicendo se esse sine peccato; in sinistram autem, per nescio quam peruersam et prauam securitatem, se tanquam impune dare peccatis. uias enim que a dextris sunt nouit Dominus, qui solus sine peccato est, et nostra potest delere peccata; peruerse autem sunt que a sinistris sunt cum peccatis. Tales etiam illi uiginti annorum adolescentuli  figuram noui populi premiserunt, qui in terram promissionis intrarunt; qui nec in dextram, nec in sinistram dicti sunt declinasse. Non enim et uiginti annorum etas comparanda est innocentie paruulorum; sed, ni fallor, hic numerus mysticum aliquid adumbrat et resonat. uetus enim Testamentum in quinque Moysi libris excellit, Nouum autem quatuor Euangeliorum auctoritate prefulget. Qui numeri per se multiplicati ad uicenarium perueniunt: quater enim quini, uel quinquies quaterni, uiginti sunt. Talis populus, ut predixi, eruditus in regno celorum, per duo Testamenta, uetus et Nouum, non declinans in dextram, superba presumptione iustitie, neque in sinistram, secura  dilectione peccati, in terram illius promissionis intrabit, ubi iam peccata ulterius, nec nobis donanda optemus, nec in nobis punienda timeamus: ab illo redemptore liberati, qui non uenundatus sub peccato redemit Isrel ab omnibus iniquitatibus eius, siue propria cuiusquam uita commissis, siue orginaliter tractis: non enim parum diuinarum Scripturarum auctoritati ueritatique cesserunt, qui etsi noluerunt litteris suis aperte exprimere, paruulis remissionem necessariam peccatorum, redemptionem tamen eis opus esse confessi sunt: alio quippe uerbo, etiam ipso de Christiana eruditione deprompto, nichil aliud omnino dixerunt. Nec dubitandum est eis qui diuina scripta fideliter legunt, fideliter audiunt, fideliter tenent, quod ab illa carne, que prius uoluntate peccati facta  est caro peccati, deinceps per successionem transeunte in omnes transcriptione iniquitatis et mortis, caro sit propagata peccati, excepta una similitudine carnis peccati, que tamen non esset, nisi esset caro peccati. De anima uero, utrum et ipsa eodem modo propagata, reatu qui ei dimittatur obstricta sit ; an etiam non propagata eo ipso quo carni peccati aggrauanda  miscetur, iam ipsius peccati remissione et sua redemptione opus habeat, Deo per summam prescientiam iudicante, qui paruulorum ab isto reatu non mereantur absolui, etiam qui nondum nati, nichil alicubi propria sua uita egerunt, uel boni, uel mali; et quomodo Deus, etiamsi non de traduce animas creat, non sit tamen auctor reatus eiusdem, propter quem redemptio sacramenti necessaria est et anime paruuli: magna questio est, aliamque disputationem desiderat, eo tamen, quantum arbitror, moderamine temperatam, ut magis inquisitio cauta laudetur, quam precipitata reprehendatur assertio. Ubi enim de re obscurissima disputatur, non adiuuantibus diuinarum auctoritatum certis clarisque documentis, cohibere se debet humana presumptio, nichil faciens  in partem alteram declinando; etsi enim quodlibet horum quemadmodum demonstrari et explicari possit ignorem; illud tamen credo, quod etiam hinc diuinorum eloquiorum clarissima auctoritas esset, si homo id sine dispendio promisse salutis ignorare non posset.



CAPUT CCCXLuII. Que sint peccata nolentium; ex libro Questionum libri Numerorum.

Quod precipitur quomodo expientur peccata que non sponte committuntur, merito queritur que sint ipsa peccata nolentium: utrum que a nescientibus committuntur, an etiam possit recte dici peccatum esse nolentis, quod facere compellitur: nam et hoc  contra uoluntatem facere dici solet; sed utique uult, propter quod facit, tanquam si peiorare [peierare] nolit, et facit cum uult uiuere, si quisquam, nisi fecerit, mortem minetur. uult ergo facere, quia uult uiuere. Et ideo non per seipsum appetendo ut falsum iuret, sed ut falsum iurando uiuat. Quod si ita est, nescio utrum possint dici ista peccata nolentium, qualia hic dicuntur expianda. Nam si diligenter consideretur, forte ipsum peccare nemo uelit; sed propter aliud fit, quod uult qui peccat. Omnes quippe homines, qui scientes faciunt quod non licet, uellent licere: usque adeo ipsum peccare nemo appetit propter hoc ipsum, sed propter illud quod ex eo consequitur. Hec si ita se habent, non sunt peccata nolentium, nisi nescientium, que discernuntur a  peccatis uolentium.



CAPUT CCCXLuIII. De eo quod scriptum est, Non morientur patres pro filiis, et de eo quod ait, Reddam peccata patrum in filios; ex libro Questionum Deuteronomii.

Non morientur patres pro filiis, et filii non morientur pro patribus, unusquisque [in] suo peccato morietur. Ecce non solum prophete hoc dixerunt, uerum etiam lex dicit, sua culpa quemque interimendum, non aut patris sui aut filii sui. Quid est ergo quod alibi dicitur Deus reddens [dicit Deus, Reddam] peccata patrum in filios in tertiam et quartam progeniem? An de filiis nondum natis illud intelligitur propter originale peccatum, quod etiam ex Adam traxit genus humanum? Hic autem de filiis iam natis est facta  distinctio, ut unusquisque in suo peccato moriatur. Non enim trahit aliquid extra [ex patre], qui iam natus erat, quando pater eius peccauit; sed cum et ibi dicit, His qui oderunt me, manifestum est etiam illam conditionem posse mutari, si filii parentum suorum facta non fuerint imitati. Nam et illud ex Adam temporaliter redditur, quia omnes propter hoc moriuntur; non autem in eternum eis qui fuerint per gratiam spiritaliter regenerati, in eaque permanserint usque in finem; quamuis et illud merito queri possit, si redduntur peccata patrum in filios, his qui oderunt Deum, cur in tertiam et quartam generationem 104 uel pretermissa prima et secunda, uel non etiam in ceteras permanente impietate et imitatione malorum parentum; an per hunc numerum, quoniam  septenarius intelligitur, uniuersitatem significare uoluit, et ideo non ipsum non potius septenarium posuit, ut diceret in septimam generationem, ac sic omnis intelligeretur, quia causam perfectionis huius numeri hoc modo potius intimauit. Ideo namque perhibetur perfectus, quia ex his duobus constat: ternario scilicet primo impari toto, et quaternario primo pari toto. Unde esse et illud propheticum existimo, quod assidue repetitur: In tribus et quatuor impietatibus non auersabor: per quod uoluit impietates uniuersas potius quam tres uel quatuor intelligi.



CAPUT CCCXLIX. Quod exemplo Domini temporalis contemnenda sit salus et qui [que] filiis Iob resurrectio commendetur, uel de sustinentia eiusdem Iob, ac fide Domini;  uelumque templi non fuisse parietem, ut quidam uolunt. Ex libro de Gratia Noui Testamenti.

Mortem intulit homo sibi Filioque hominis; uitam uero attulit homini moriens et resurgens Filius hominis, opprobrium hominum et abiectio plebis usque ad mortem. Hoc enim uoluit in conspectu inimicorum pati, quo eum tanquam derelictum putarent, ut gratia commendaretur Testamenti Noui, qua disceremus aliam querere felicitatem, que nunc est in fide, postea uero erit in specie. Quandiu enim sumus in corpore, ait Apostolus, peregrinamur a Domino; per fidem enim ambulamus, non per speciem; et ideo nunc in spe, tunc in re. Denique resurrectionem suam, quam [non] sicut nostram in longum differri oportebat, ut in exemplo  carnis eius disceremus quid in nostra sperare deberemus, noluit alienis demonstrare, sed suis. Alienis dico non natura, sed uitio, quod semper contra naturam est. Mortuus est ergo in conspectu hominum, resurrexit in conspectu filiorum hominum, quia mors ad hominem pertinebat, resurrectio ad Filium hominis. Sicut enim in Adam omnes moriuntur, sic in Christo omnes uiuificabuntur. Ut igitur exemplo sue carnis exhortaretur fideles suos temporalem pro eterna felicitate contemnere, usque ad mortem pertulit persequentes atque seuientes, et quasi uicto et oppresso superbe illudentes. Quod autem carnem suam resuscitauit, et discipulorum aspectibus atque contractibus reddidit, eisque uidentibus ascendit in celum, ipsos edificauit, et quid  exspectare, quid predicare deberent, euidentissima ueritate monstrauit. Illos autem a quibus tanta mala usque ad mortem pertulerat, quasi de illo superato et exstincto gloriantes, in ea opinione dereliquit, ut quisquis eorum salute eterna saluus fieri uellet, hoc de illius mortui resurrectione crederet, quod hi qui uiderunt, signis contestantibus predicauerunt, et pro ea predicatione similia perpeti non dubitauerunt. Quapropter etiam Iacobus, unus ex apostolis eius, in Epistola sua, cum exhortaretur fideles qui post passionem et resurrectionem Christi adhuc in ista uita tenebantur, dispensationem Testamenti ueteris Nouique distinguens: Sustinentiam, inquit, Iob audistis, et finem Domini uidistis; ne ideo patienter sustinerent temporalia mala, ut sibi hoc restitueretur,  quod recepisse Iob legimus. Nam et ab illo uulnere atque putredine saluus factus, et ei cuncta que amiserat dupla sunt restituta. Ubi etiam commendata est resurrectionis fides: nam filii non in duplum, sed totidem redditi, etiam illos quos amiserat resurrecturos significauerunt. Sic ipsi quoque, illis prioribus iuncti, a restitutione dupli non inuenirentur alieni. Ut ergo non talem remunerationem speraremus, quando mala temporalia pateremur, non ait. Sustinentiam et finem Iob audistis; sed ait: Sustinentiam Iob audistis, et finem Domini uidistis; tamquam diceret: Mala temporalia sicut Iob sustinete; sed pro hac sustinentia, non temporalia [bona] sperate, que illi aucta redierunt, sed eterna potius,  que in domino precesserunt. Iob ergo de illis patribus erat qui exclamauerunt, et salui facti sunt. Cum enim dicit, Ego autem, satis insinuat qua salute illos saluos esse factos uelit intelligi, in qua ipse utique derelictus est, non quo illi a salute eterna fuerint alieni, sed in occulto tunc erat, quod in Christo fuerat reuelandum. In uetere quippe Testamento uelamen est quod tunc auferetur; cum ad Christum quisque inde transierit, quo crucifixo uelamen etiam templi scissum est, ut significaretur quod Apostolus de uelamine ueteris Testamenti dixit, quoniam in Christo euacuatur.



CAPUT CCCL. Quid adamandum sit; ex libro Questionum LXXXIu.

 Quoniam quidquid non uiuit non metuit, neque uita carendum quisquam persuaserit, ut metu etiam carere possimus. Amandum est sine metu uiuere, sed rursus, quia uita metu carens, etiam, si intelligentia careat, non est appetenda, amandum est sine metu cum intellectu uiuere. Idne solum amandum? an amor quoque ipse amandus est? Ita uero, quando sine hoc illa non amantur; sed si propter alia que amanda sunt amor amatur, non recte amari dicitur. Nihil enim est aliud amare, quam propter se ipsam rem aliquam appetere. Num igitur propter se ipsum amor appetendus est, cum, quando defit quod amatur, ea sit indubitata miseria? Deinde, cum amor motus quidam sit, neque ullus sit motus nisi ad aliquid, cum querimus quid amandum sit, quid sit illud ad quod  moueri oporteat querimus. Quare, si amandus est amor, non utique omnis amandus est: est enim et turpis, quo animus se ipso inferiora sectatur; que magis proprie cupiditas dicitur, omnium uidelicet malorum radix; et ideo non amandum est quod manenti et fruenti amori auferri potest. Cuius ergo rei amor amandus est, nisi eius que non potest deesse dum amatur? Id est autem quod nichil est aliud habere, quam sicut noscendum est nosse. Porro aurum et omne corpus non hoc est habere quod nosse. Non itaque amandum est; et quoniam potest aliquid amari, nec haberi, non solum ex his que amanda non sunt, ut pulchrum aliquod corpus, sed eorum etiam que amanda sunt, ut beata uita; et rursus potest aliquid haberi nec amari, ut compedes, iure queritur utrum  possit quispiam id quod habere nichil est nisi nosse, non amare cum habeat, id est, nouerit. Sed cum uideamus nonnullos non ob aliud, uerbi gratia, discere numeros, nisi ut eadem disciplina pecuniosi fiant, aut hominibus placeant, quam cum didicerint, ad eumdem finem referant, quem sibi cum discerent proposuerant; neque ullam disciplinam aliud sit habere quam nosse; fieri potest ut habeat quisque aliquid, quod habere hoc sit quod nosse; neque amet tamen, quanquam bonum quod non amatur nemo potest perfecte habere uel nosse. Quis enim potest nosse quantum sit bonum quo non fruitur? Non autem fruitur, si non amat. Nec habet igitur quod amandum est, qui non amat, etiamsi amare possit 105 qui non  habet. Nemo igitur beatam uitam sicut noscenda est nouit, et miser est; quoniam si amanda est sicuti est, hoc est eam nosse quod habere. Que cum ita sint, quid est aliud beate uiuere, nisi eternum aliquid cognoscendo habere? eternum est enim de quo solo recte fiditur, quod amanti auferri non potest, idque ipsum est quod nichil sit aliud habere quam nosse. Omnium enim rerum prestantissimum est quod eter num est; et propterea id habere non possumus, nisi ea re qua prestantiores sumus, id est, mente; quidquid autem mente habetur, noscendo habetur, nullumque bonum perfecte noscitur quod non perfecte amatur; neque ut sola mens potest cognoscere, ita et amare sola potest: namque amor appetitus est quidam, et uidemus etiam ceteris animi partibus inesse appeticum,  qui si menti rationique consentiat, in tali pace et tranquillitate uacabit mente contemplari quod eternum est. Ergo etiam ceteris suis partibus amare animus debet, hoc tam magnum, quod mente noscendum est. Et quoniam id quod amatur efficiat [afficiat] ex se amantem necesse est, fit ut sic amatum, quod eternum est, eternitate animum efficiat [afficiat]: quocirca eadem [ea demum] uita beata que eterna est. Quid uero eternum est, quod eternitate afficiat animum, nisi Deus? Amor autem rerum amandarum, caritas, uel dilectio melius, dicitur: quare omnibus cogitationum uiribus considerandum est saluberrimum illud preceptum: Diliges Dominum Deum tuum in toto corde tuo, et in tota anima tua et in tota mente tua; et illud quod ait Dominus iehsu: Hec est autem uita  eterna, ut cognoscant te solum uerum Deum, et quem misisti Iesum Christum.



CAPUT CCCLI. De nutrienda caritate, ex eodem libro.

Charitatem uoco motum animi quo amantur ea que non sunt pre ipso amante contemnenda, id est quod eternum est, et quod amare ipsum eternum potest. Deus igitur et animus, quo amantur, caritas proprie dicitur: purgatissima et consummata, si nichil aliud amatur; hanc et dilectionem dici placet: sed cum Deus magis diligitur quam animus, ita ut malit homo eius esse quam suus, tunc uere animo summeque consulitur, consequenter et corpori, nobis id non curantibus aliquo appetitu satagente, sed tantum [tamen] prompta et oblata sumentibus. Charitatis autem  uenenum est, spes adipiscendorum aut retinendorum temporalium; nutrimentum est eius, imminutio cupiditatis; perfectio, nulla cupiditas. Signum profectus eius est minutio timoris; signum perfectionis eius nullus timor, quia et radix est omnium malorum cupiditas, et consummata dilectio foras mittit timorem. Quisquis igitur eam nutrire uult, instet minuendis cupiditatibus. Est autem cupiditas amor adipiscendi aut obtinendi temporalia; huius minuende initium est Deum timere, qui solus timeri sine amore non potest. Ad sapientiam enim tenditur, et nichil uerius eo quod dictum est: Initium sapientie timor Domini est. Nemo est quippe qui non magis dolorem fugiat quam appetat uoluptatem, quandoquidem  uidemus etiam immanissimas bestias a maximis uoluptatibus absterreri dolorum metu, quod cum id earum consuetudinem uerterit [uenerit], domite e mansuete uocantur. Quapropter quoniam inest homini ratio, que cum seruit cupiditati peruersione miserabili, ut homines non timeantur, suggerit latere posse commissa, et ad tegenda occulta peccata astutissimas fallacias comparat; eo fit ut homines quos nondum delectat pulchritudo uirtutis, nisi penis a peccando deterreantur, que uerissime per sanctos et diuinos uiros predicantur , difficilius domentur quam fere. Ut autem timeatur Deus, diuina prouidentia regi uniuersa persuadendum est, non tam rationibus  quam exemplis, uel recentibus, si qua occurrunt, uel de historie [historia], et maxime que ipsa diuina prouidentia procurante, siue in uetere, siue in Nouo Testamento excellentissimam auctoritatem religionis accepit. Simul autem agendum est et de penis peccatorum. et de premiis recte factorum. Iam uero cum aliqua non peccandi consuetudo quod onerosum putabatur facile esse persuaserit, incipiat gustari dulcedo pietatis, et commendari pulchritudo uirtutis, ut caritatis libertas pre seruitute timoris emineat; tunc iam persuadendum est fidelibus, precedentibus regenerationis sacramentis, que necesse est plurimum moueant, quid intersit inter duos homines, ueterem et nouum, exteriorem et interiorem, terrenum et celestem,  id est inter eum qui bona carnalia et temporalia, et eum qui spiritalia et eterna sectatur; monendumque ne peritura beneficia et transeuntia exspectentur a Deo, quibus etiam praui homines abundare possunt, sed firma et sempiterna, pro quibus accipiendis, omnia que in hoc mundo bona putantur, et mala penitus contemnenda sunt. His prestantissimum illud et unicum exemplum Domini proponendum est, qui cum se tot miraculis tantam rerum potestatem habere monstraret, et ea spreuit que magna bona, et ea sustinuit que magna mala imperiti putant; quos mores et disciplinam, ne tanto minus quisquam aggredi audeat, quanto illud magis honorat, et de pollicitationibus atque hortationibus eius, et de imitantium multitudine apostolorum, martyrum,  sanctorumque innumerabilium, quam non sint illa desperanda ostendendum est. At ubi fuerint carnalium uoluptatum illecebre superate, cauendum est ne subrepat atque succedat cupiditas placendi hominibus, aut per aliqua facta mirabilia, aut per difficilem continentiam, siue patientiam, aut per aliquam largitionem, aut nomine scientie uel eloquentie; id eo genere est et cupiditas honoris. Contra que omnia proferantur ea que scripta sunt de laude caritatis et de inanitate iactantie, doceaturque quam sit pudendum eis placere uelle quos nolis imitari: aut enim boni non sunt, et nichil magnum est a malis laudari; aut boni sunt, et eos oportet imitari. Sed qui boni sunt, uirtute boni sunt; uirtus autem non appetit  quod in aliorum hominum potestate est. Qui ergo imitatur bonos nullius hominis appetit laudem; qui malos, non dignus est laude. Si autem placere hominibus ideo uis, ut eis prosis ad diligendum Deum, non iam hoc, sed aliud cupis; qui autem placere cupit, necessarium adhuc habet timorem, primum ne occulte peccando inter hypocritas a Domino computetur; deinde, si benefactis placere appetit, et hanc mercedem aucupans, perdat quod daturus est Deus. Sed deuicta ista cupiditate, cauenda superbia est, difficile enim est ut dignetur consociari hominibus, qui eis placere iam non desiderat, et plenum se uirtutibus putat. Itaque adhuc necessarius est timor, ne illud etiam quod uidetur habere, auferatur ab eo, et manibus ac pedibus ligatis mittatur in tenebras exteriores.  Quapropter Dei timor non solum inchoat, sed etiam perficit sapientem; is est autem qui summe 106 diligit Deum et proximum tanquam seipsum. Que autem in hoc itinere pericula difficultatesque metuende sint, et quibus remediis uti oporteat, alia questio est.



CAPUT CCCLII. Sermo de laude caritatis.

Diuinarum Scripturarum multiplicem abundantiam latissimamque doctrinam, sine ullo errore comprehendit, et sine ullo labore custodit, cuius cor plenum est caritate, dicente Apostolo: Plenitudo autem legis [est] caritas; et alio loco: Finis autem precepti est caritas, de corde puro, et conscientia bona, et fide non ficta. Quid [Quis] est autem precepti finis,  nisi precepti adimpletio, et quid est precepti adimpletio, nisi legis plenitudo? Quod ergo ibi dixit, Plenitudo legis [est] caritas, hoc etiam hic dixit, Finis precepti est caritas. Nec dubitari ullo modo potest quod templum Dei sit homo in quo habitat caritas; dicit enim et Ioannes: Deus caritas est. Hec autem dicentes Apostoli, et nobis caritatis excellentiam commendantes, non utique aliud, nisi quod comederant, ructuare potuerunt. Ipse quippe Dominus pascens eos uerbo salutis, uerbo caritatis, quod est ipse panis uiuus qui de celo descendit: Mandatum, inquit, nouum do uobis, ut uos inuicem diligatis; et iterum, In hoc scient omnes quia discipuli mei estis, si uos inuicem dilexeritis. Ille enim qui uenit per crucis irrisionem, carnis perimere corruptionem,  et uetustatem uinculi mortis nostre, sue mortis nouitate dissoluere, mandato nouo fecit hominem nouum. Res enim uetus erat ut homo moreretur; quod ne semper ualeret in homine, res noua facta est, ut Deus moreretur. Sed quia in carne mortuus est, non in diuinitate, per sempiternam uitam diuinitatis non permisit esse sempiternum interitum carnis. Itaque, sicut dicit Apostolus: Mortuus est propter delicta nostra, et resurrexit propter iustificationem nostram. Qui ergo contra mortis uetustatem attulit uite nouitatem, ipse contra uetus peccatum opponit nouum mandatum. Quapropter quisquis uetus peccatum uis exstinguere, mandato nouo exstingue cupiditatem, etiam plectere [et amplectere]  caritatem; sicut enim radix omnium malorum cupiditas, ita radix omnium bonorum caritas. Totam magnitudinem et latitudinem diuinorum eloquiorum ecura possidet caritas, quia Deum proximumques diligimus. Docet enim nos celestis unus Magister, et dicit: Diliges Dominum Deum tuum ex toto corde tuo, et ex tota anima tua, et ex tota mente tua, et diliges proximum tuum tanquam teipsum: in his duobus preceptis tota lex pendet et prophete. Si ergo non uacat omnes paginas sanctas perscrutari, omnia inuolucra sermonum euoluere, omnia Scripturarum secreta penetrare; tene caritatem ubi pendent omnia: ita tenebis quod ibi didicisti; tenebis etiam quod nondum didicisti. Si enim nosti caritatem, aliquid nosti, unde et illud pendet quod forte non nosti; et  in eo quod in Scripturis intelligis caritas patet, et in eo quod non intelligis caritas latet. Ille itaque tenet et quod patet et quod latet in diuinis sermonibus, qui caritatem tenet in moribus. Quapropter, fratres, sectamini caritatem, dulce ac salubre uinculum mentium, sine qua diues pauper est, et [cum] qua pauper diues est. Hec in aduersitatibus tolerat, in prosperitatibus temperat, in duris passionibus fortis, in bonis operibus hilaris, in tentatione tutissima, in hospitalitate latissima, inter ueros fratres letissima, inter falsos patientissima; in Abel per sacrificium grata, in Ne per diluuium secura, in Abrahe peregrinatione fidelissima, in Moyse inter iniurias lenissima, in Dauid tribulationibus mansuetissima; in tribus pueris blandos ignes innocenter spectat, in Machabeis  seuos ignes fortiter tolerat; casta in Susanna erga uirum; in Anna post uirum, in Maria preter uirum; libera in Paulo ad arguendum, humilis in Petro ad obediendum, humana in Christianis ad confitendum, diuina in Christo ad ignoscendum. Sed quid ego de caritate maius aut uberius possum dicere, quam quas per os Apostoli laudes eius intonat Dominus, snpereminentem uiam demonstrantis atque dicentis: Si linguis hominum loquar, et angelorum, caritatem autem non habeam, factus sum eramentum sonans, et cymbalum tinniens; et si habuero prophetiam, et sciero omnia sacramenta, et omnem scientiam; et si habuero omnem fidem, ita ut montes transferam, caritatem autem non habeam, nichil mihi prodest. Charitas magnanima est, benigna est;  caritas non emulatur, non agit perperam, non inflatur, non dehonestatur, non querit que sua sunt, non irritatur, non cogitat malum, non gaudet super iniquitate, congaudet autem ueritati. Omnia tolerat, omnia credit, omnia sperat, omnia suffert; caritas nunquam cadit. Quanta est ista? Anima litterarum, prophetie uirtus, sacramentorum salus, scientie solidamentum, fidei fructus, diuitie pauperum, uita morientium! Quid tam magnanimum quam pro impiis mori? quid tam benignum quam et inimicos diligere? Sola est quam felicitas sua non extollit, quia non inflatur; sola est quam conscientia mala non pungit, quia non agit perperam. Inter opprobria secura est, inter odia benefica est, inter iras placida  est, inter insidias innocens, inter iniquitates gemens, in ueritate respirans. Quid illa fortius, non ad retribuendas, sed ad non curandas iniurias? Quid illa fidelius, non uanitati, sed eternitati [ueritati]? Nam ideo tolerat omnia in presenti uita, quia credit omnia de futura uita; et suffert omnia que hic immittuntur, quia sperat omnia que ibi promittuntur; merito  nunquam cadit. Ergo sectamini caritatem, et eam sancte cogitantes, afferte fructum iustitie; et quidquid uberius quam ego dicere potui, uos inueneritis in eius laudibus, appareat in uestris moribus. Oportet enim ut senilis sermo non solum sit grauis, sed etiam breuis.




uolume back matter






INDEX IN uIGILIUM TAPSENSEM. [In hoc et sequenti indice reuocatur lector ad numeros crassiori charactere expressos.] [1Kb]




A
    Alexandrina synodus, 85.
    Altiniensis episcopus Heliodorus, 503.
    Ambrosius, 23, 59, 79, 187.
    Apollinaris hereticus damnatus, 58.
    Aquileiensis episcopus ualerianus, 485.
    Arausicus episcopus Constantius, 489, 501.
    Ariminensis pseudosynodus, 85.
    Arius, 84, 85. Eius fides, 89, 122. Eius error est. Filium a Patre non natura, sed uoluntate genitum, 161.
    Arianorum errores, 282 et seq.
    Arianorum obiectiones cum solutionibus, 533.
    Arii duo, 118.
    Ascendit Christus in celum non mundum dimittens, 356.
    Athanasius, 22, 58, 59. Eius nomine scripsit uigilius Tapsensis, 58
    Augustinus, 23, 59, 81.

B
    Baptismus in nomine Iesu quomodo ualidus, 319.
    Basilius, 12, 59, 81.
    Bononiensis episcopus Eusebius, 502.
    Brixianus episcopus Philaster, 503.

C
    Calcatur pro contemnitur, 21.
    Carnem Christi, non de uirgine, sed de celo assumptam dixit Eutyches post ualentinum et Marcionem, 23.
    Chalcedonensis decreti defensio, 57 et seq.
    Christus ex semine Dauid, 24. Seruus Dei, 25, 67. ueram carnis naturam assumpsit, 25 et seq., 228. Seipsum appellat et Filium Dei, et Filium hominis, 40. Mediator pro hominibus apud Deum, adeoque uerus homo, 70, 71, 72. Exaltatus a Patre: igitur uerus homo, 66 et seq. Diuinitas carnem Christi in sepulcro non deseruit, 352. Eius caro semen fuit, quod mortuum messem reddidit, 356.
    Celestinus papa, 34.
    Conspicabilis materia, 260
    Constantia Constantini Magni germana, 84.
    Constantini Magni mors, 85.
    Constantius imp. Arianus, Catholicorum persecutor, 85, 86.
    Contentionis morbo egrotantes, 2.
    Contraria diuersi generis, 353.
    Creatio et sanctificatio est a Spiritu sancto, 305, 306.
    Credere in Filium Dei, hoc est in Scripturis uidere, audire, odorari, gustare et contrectare illum, 54.
     Cyrillus Alexandrinus, 12, 59, 75 et seq.

D
    Dei Trinitas et unitas ostenditur, 181 et seq.
    Deum apparere et uideri sicuti est, quid hoc sit, 55.
    Deo non tribuuntur, nec de eo dicuntur omnia secundum substantiam, siue essentiam, 90, 124.
    Deus quomodo dici possit mortuus et sepultus, 19, 38.
    Dertonensis episcopus Exsuperantius, 502.
    Diuinitatem passam esse asseruit Eutyches, 17.

E
    Echo non est uerbum Dei, 266.
    Emonensis episcopus Maximus, seu Maximinus, 502.
    Esau typus Iudaici populi; idem Euangelici prodigi frater senior, 29.
    Eusebius Latinus scriptor, 23.
    Eutyches duas naturas negat esse in Christo, 3.
    Eutychiana heresis ex Apollinari deriuata, in Arianismum ducit, 12, 59.
    Euangelus presbyter Arianus, Pater imperii dictus, 85.

F
    Filium esse Deo Patri consubstantialem, multis probatur, 359 et seq.
    Filius a Patre nec ex uoluntate natus est, nec ex necessitate, 273.
    Filius de Patre natus est sine loco et tempore, 335.
    Filius nec etate, nec forma, nec potentia est minor Patre, 340.
    Filius quomodo a patribus uisus sit, 277, 278.

G
    Genauensis episcopus Diogenes, 505.
    Gratianopolitanus episcopus Domninus, 503.
    Gregorius Nazianzenus, 12, 59, 79.

H
    Hereses Manicheorum et Photinianorum opposite se inuicem destruunt, 15.
    Hereses Nestorii et Eutychetis in extremis posite, 2, 16, 17, 61.
    Hereses Sabellii et Arii contrarie se mutuo, refellunt, 14.
    Heresum pene omnium enumeratio et damnatio, 255 et seq.
    Hereticis refellendis sufficit quod heretici sunt pronuntiati, 3.
    Heretici timendi qui uno tantum uerbo catholicam doctrinam inficiunt, 507.
     Hieronymus, 23.
    Hilarius Pictauiensis, 23, 59, 79, 80.
    Homines Dei dicuntur fideles a Deo Patre, a Christo Christiani, spiritales  a Spiritu sancto, 308.
    Humanitatis Christi que sint propria, 293, 294.

I
    Ignis non est prior splendore et uapore. Sic Deus Pater, 356.
    Ingenitum in Deo est unicum, genito tamen ceternum, 334.

I
    Iadertinus episcopus Felix, 503.
    Ieremias receptissimus prophetarum, 205, 222; prudentissimus prophetarum, 109.
    Ioannes episcopus Constantinopolitanus, 12, 59, 79.

L
    Laodicea urbs Syrie, 86.
    Laudensis episcopus Bassianus seu Basilianus, 502.
    Leonis pape epistola ad Flauianum defenditur, 34, 75, 76 et seq.
    Libera naturalis uirtutis omnipotentia Filius ex Patre genitus est, 165. Libertatem hic intellige a coactione, non a necessitate. Ibid.
    Lucifer Calaritanus, 58.
    Lugdunensis episcopus Iustus, 489, 501.

M
    Macedonius hereticus Spiritum sanctum negabat Patri et Filio consubstantialem, 58.
    Maiestatis, seu diuinitatis uox fuit, Hodie mecum eris in paradiso, 455.
    Manicheorum heresis ueritatem Dominici corporis negat, 2. Huius fundamentum similitudo hominis in Christo, 3. Refellitur, 4 et seq.
    Manicheorum stulta diuisio, 353.
    Maria uirgo Iesseice radicis uirga, 25, 26. Terra dans fructum benedictionis, 29.
    Maribadus, seu Mariuadus diaconus Arianus, 183, 357.
    Massiliensis episcopus Proculus, 503.
    Mors quid sit. 353, 355.
    Mors Christi non meroris initium, sed finis fuit, 355.

N
    Nature due in Christo distinguende 28 et seq., 185.
    Naturam quamlibet, propriam habere personam hereticum est dicere, 60.
    Nestorius Ecclesie Constantinopolitane dissipator et predator, 1.
     Nicenum concilium, 23, 34, 35, 43, 57, 58, 84.
    Nicenum Symbolum, 92, 136.
    Nicensis episcopus Amantius, 503.
    Nomina noua rebus nouis et antiquis attributa: homousion, Christiani, ingenitus, innascibilis, impassibilis, etc., 94, 95 et seq., 138, 139, 510 et seq.
    Noue hereses nouis constitutionibus eliminande sunt, 58.

O
    Octodorensis episcopus Theodorus, 503.
    Osii defectio a fide Nicena; eius catholica edita in synodo Sirmiensi, 208.

P
    Palladius episcopus Arianus, 187.
    Paulus Samosatenus, 75.
    Persona una in Christo, 61.
    Photini heresis, 122, 128, 129, 130.
    Placentinus episcopus Sabinus, 502.
    Potentinus Urbicus, 234, 236.
    Primitie et manipulus primitiarum Christus, 27.
    Propria quedam Patris, quedam Filii, quedam Spiritus sancti, 8, 9.
    Propria carnis, et propria anime in eodem homine, 10.
    Propria Dei, et propria hominis, in Christo, 345.

R

    Religiones tres, Iudeorum, paganorum, et Christianorum, 88, 120.

S
    Sabellii heresis, 2, 121, 124, 125.
    Sardicense concilium septem capitula addidit ad Nicena decreta, 59.
    Seleucie pseudosynodus, 85.
    Sensus diuersi eiusdem hominis, 9.
    Simile a simili generatur, 103, 104, 109.
    Sirmiense concilium catholicum contra Photinum, 59.
    Sirmiensis episcopus Anemius, 489, 501.
    Sirmiensis fidei professio damnata, 58.
    Siscianensis episcopus Constantius, 503.
    Spiritus est Deus, 202.
    Spiritus sanctus est Deus, Patri et Filio consubstantialis, 114, 175, 297, 430.
    Spiritus sanctus est unguentum et oleum, 320, 321. Est arrha hereditatis, 321; signaculum, lumen uultus Domini, ignis, 322. uiuificat, 322. Legem dat, 329, 330.
    Substantia quid designet, 103.
    Substantia in Deo una, etsi non  una persona, 333.
    Sulpicius Seuerus, 118.
    Symbolum Nicenum, 529.

T
    Theophilus Alexandrinus, 12, 59.
    Thesaurum sine agro, uel agrum sine thesauro uolunt possidere heretici, 32, 33.
    Ticiniensis episcopus Euentius, 502.
    Tria capita in se coherentia non sunt Deus, 256.
    Tridentinus episcopus Abundantius, 502.
    Trinitas Dei et unitas coniunctim asserte, 359.

U
    Unitas Patris, et Filii, et Spiritus sancti probatur, 449 et seq.
    Unitas Trinitatis non est in uoluntate, siue in concordia, sed in natura, 202.
    Uterus in Deo quomodo accipiendus, 107.

u
    uerba sententiis exuens Eutychianista, de eorum nuditate pro arbitrio ludebat, 46.
    uerbum non dimisit Patrem, cum uenit ad uirginem, 352.
    uercellensis episcopus Limenius, 502.







INDEX IN TRIA OPUSCULA P. F. CHIFFLETII. [1Kb]




A
    Acholius siue Ascholius, episcopus Thessalonicensis, 42, 43, 44, 45, 46, 52, 161.
    Acyrone mortuus Constantinus Magnus, prope Nicomediam, 125.
    Aeneas, Parisiensis episcopus, 29, 62, 68, 74, 79, 140.
    Aetius hereticus, 34.
    Alaricus rex, 37.
    Amatus abbas Habendensis, 83.
    Ambrosius, 28, 29, 33, 34, 35, 37, 42, 44, 45, 52, 56, 62, 63, 80, 114, 140.
    Ammianus Marcellinus, 12, 37, 39, 40, 48, 49, 123, 135.
    Amos, Iu, 13, locus apud LXX firmans tonitruum, 139.
    Anatolius pref. pret. Illyrici, 41.
    Ancyranum concilium, 117.
    Ancyranus episcopus Basilius, 118.
    Andreas Schottus, 80.
    Annibalis turris, 77.
    Apocrypha duplicis generis, 147.
    Appennius pref. pretorio Illyrici, 37.
    Apronianus, 58, 59.
    Aquileienses episcopi, ualerianus, 33, 36; Fortunatianus, 49.
    Aquileiensis concilii acta uulgata, sunt liber I uigilii contra Palladium, 33 et seq. uera Acta, 62, 63.
    Arcus triumphalis Constantino positus, 130.
    Arelatense I concilium, 36.
    Aristoteles, 62.
    Arria familia Romana, 137.
    Arrii duo, 138.
    Arrius scribendum, non Arius, 138.
    Arrius heresiarcha Constantino Magno non fuit superstes, 137. Eius epistole due, 160.
    Athanasii personam sumpsit uigilius, 31.
     Athanasius, 36, 46, 49, 62, 67, 69, 109, 117, 124, 141.
    Augustinus, 28, 57, 60, 70, 114, 117, 143, 144, 148.
    Aulus Hittius, 30, 78.
    Auxentius, 34.

B
    Baronius. 46, 54, 61, 83, 120, 123, 126, 130, 136, 143.
    Basilius Magnus, 44, 143.
    Beda, 71, 134.
    Bellarminus, 53, 71, 143.
    Binius, 54, 120, 126.
    Blondellus Caluinianus, 44.
    Bonifacius papa, 43.
    Bononia seu Gessoriacum, portus Gallorum, 133.
    Breuiarium Romanum, 57

C
    Cesarum genera duo, 134.
    Calcatur, pro, contemnitur, 80.
    Capuanus episcopus uinentius, 49.
    Cardinalis Perronius, 61.
    Carolus a S. Paulo, 54.
    Carolus Patinus, 137.
    Cassiodorus, 39, 71, 84, 120.
    Ceretius episcopus, 84.
    Chalcedonensis concilii decretum gemine editionis, 101.
    Christi incorporei predicatores heretici, 159.
    Chronicon Alexandrinum, 126, 128, 132.
    Cicero, 59.
    Claudius Chiffletius, 40.
    Clementis titulus Rome, 98.
    Clodoueus rex Remis baptizatus, 147.
    Codex Theodosianus, 142, 161.
    Concilia, Nicenum, 461; Sardicense, 46; Ariminense, 46, 50; Romanum, 45; Constantinopolitanum I, 44, 45; II, 62; Capuanum, 46; Carthaginiense  Iu, 53; Toletanum III, 53; Italie, 36.
    Constantia, Constantini Magni soror, Licinii relicta, 123.
    Constantina ciuitas Cirta, Numidie metropolis, 79.
    Constantini Magni initia imperii, et periodus; dies et annus obitus, 125 et seq. Tria imperii exordia, 131. Cesar quando factus, 132.
    Constantius Chlorus quatuor Augustorum primus, quandiu imperarit, 133, 136.
    Cyprianus, 28, 140.
    Cyrillus Alexandrinus, 47. Eius Scholia, 122.

D
    Dacia Ripensis, 37.
    Damasus papa, 42, 44, 45, 62.
    Decennalium et quinquennalium origo ab Augusto, 127. Ea deduci solita a Cesaris dignitate indepta, 128, 134.
    Defensor auctor libri Scintillarum, 81.
    Demophilus, 34.
    Dio, 77, 78, 123, 127.
    Diodorus Tarsensis episcopus, 121, 122.
    Dionysii Collectio canonum, 157.
    Dominica dies quieta a negotiorum strepitu, 160.
    Domnus Antiochenus, 122.

E
    Emona et Siscia urbes Pannonie superioris, 161.
    Epiphania prima et secunda, 60, 123.
    Epiphanius, 138, 143, 163, 164.
    Epiphanius Scholasticus, 118, 120.
    Episcopi Africani quot ex qualibet prouincia Carthaginem conuenire ab  Hunerico iussi; quid illis factum, 73, 74.
    Epistole ad Hebreos, II, 9, locus explicatus, Sine Deo, etc., 79.
    Erasmus, 70.
    Eumenius, 132, 133.
    Eunomius, 34, 143.
    Eusebius Cesariensis, 124 et seq., 130, 132, 133.
    Eusebius uercellensis, 113.
    Eusebius, Latinus, Gallus, et Lugdunensis scriptor, Lugduni pro sancto habitus, 80, 81.
    Eutychetis heresim quinam suis edictis perculerint imperatores, 78.
    Euagrius, 78.
    Euangelus presbyter Arrianus, Constantino charus, 136.

F
    Facundus Hermianensis, 122.
    Faustinus presbyter Luciferianus, 112, 137.
    Faustus ex Lerinensi abbate episcopus Regensis, 80.
    Federicus Morellus, 57, 58.
    Femine heresum propagatrices, 124.
    Ferrandus Diaconus, 147.
    Fuluius Ursinus, 137.

G
    Gelasius papa, 83, 157.
    Gennadius, 84.
    Georgius Cassander, 31, 33, 163.
    Germinins Semiarrianus, 34.
    Gobarus Tritheita, 145.
    Gotthi Romano sese imperio dedunt, 45.
    Gratianus imperator, 63.
    Gratiani Decretum, 156
    Gregorius Nazianzenus, 28, 57, 60, 122. Ei apparent Sapientia et Castitas, 58.
    Gregorius episcopus Hispaniarum orthodoxus, 113.
    Gregorius Turonensis, 147

H
    Heresis uelut hydra uulneribus suis creuit. Eadem Scylla monstruosi portenti, 34.
    Henricus ualesius, 121, 123, 133.
    Herodianus, 39.
    Hieronymus, 35, 114, 115, 116, 123, 124, 143, 148.
    Hilarius Diaconus nouus Deucalion, 115
    Hilarius Pictauiensis, 34, 113, 117 et seq., 138, 140, 159, 164.
    Hilarii Arelatensis uite auctor, 81.
    Hincmarus Rhemensis, 62, 69, 140.
    Hormisdas papa, 83. Eius decretale de Scripturis, 149, 157.
    Hortensius, 77.
    Hosius Cordubensis episcopus, 118.

I
    Idatii duo scriptores, 64.
    Idatii Clari sub nomine latere uoluit uigilius, 66.
    Idatii Chronicon, et Fasti, 37, 38, 45, 126, 128, 129, 135.
    Ildefonsus, 64.
    Illyrici quot prouincie; aliquot eius clades, 37, 38, 39. Quando diuisum in orientale et occidentale, 48.
    Innocentius papa I, 43, 44, 46, 157.
    Isidorus, 64, 114.
    Italie stricte sumpte prouincie septem, 36.
    Itinerarium insulare, 77.

I
    Ieremias receptissimus et prudentissimus prophetarum uigilio dictus, 56.
    Ioannes Costerus, 57.
     Ioannes Gaigneius, 80.
    Ioannes Moschus, seu Sophronius, 83.
    Ioannes Pappus, 50, 52.
    Ioannis Apostoli locus: Qui me misit, maior me est, 46, 47.
    Iornandes, 37, 38.
    Iosias Simlerus, 57, 76.
    Iustinianus Imp., 37, 38, 41.

K
    Kalendarium uetus a Bucherio editum, 129.

L
    Lanfrancus, 70.
    Laus Pompeia, urbs Ligurie, 161.
    Lazius, 54.
    Leo I papa, 41, 42, 43, 122. Eius epistole ad Flauianum elogia, 83 et seq.
    Leo Africanus, 78.
    Leptis minor, 77.
    Libya, diuersa a Lydia, 119.
    Liuius, 77.
    Lorinus, 140.
    Lucas Holstenius, 42, 43, 44.
    Lucifer Caaritanus, laudandus cum exceptione, propter schisma, 109, 110, 111 et seq.
    Lucretius, 59.

M
    Macedoniam ex Arrianis prodiere, 116.
    Magister Sententiarum, 71.
    Marcellini Chronicon, 38, 45, 83.
    Marcellinus presbyter Luciferianus, 112, 137.
    Marcus Memphiticus magus, discipulus Manis, Priscilliani magister, 64.
    Maribadus diaconus Arrianus, 28, 32, 50, 64, 65, 66, 67, 141, 144.
    Martyrion, basilica ad sepulcrum Saluatoris, 124.
    Maxentius, dictus Tyrannus sine adiuncto; tyrannidis eius anni sex definiti, 129, 130, 131.
    Maximus Cynicus exauctoratus, 42.
    Mediolanum Italie metropolis, 36.
    Menea, 74.
    Menologium, 74.
    Metaphrastes, 136.
    Montenses heretici, 142.
    Mysia, 37.

N
    Narbonensium prouincia olim tantum una; due quando constitute, 49.
    Nazarius, 129, 130.
    Nicenum concilium incidit in Constantini Magni uicennalia, 126.
    Nicephorus, 74, 117.
    Nicolaus papa, 42, 157.
    Notitia imperii, 36, 38, 48, 49.
    Notitia prouinciarum Gallie, 49.

O
    Oecumenica an fuerit synodus Aquileiensis, 52, 53.
    Oecumenius, 80.
    Optatus Mileuitanus, 143.
    Origenes, 147, 148.
    Orosius 125, 137.

P
    Palladius episcopus Helenopoleos, 35.
    Palladius alius episcopus Arrianus, 28, 32, 33, 34.
    Panuinius, 129.
    Paulinus episcopus Antiochenus, non Thessalonicensis, 46, 113.
    Perigenes Corinthiorum episcopus, 43.
    Petauius, 61, 117, 121, 126, 129, 145.
     Philaster Brixiensis, 143, 145.
    Philippus Labbeus, 67.
    Philo Iudeus, 145.
    Philo Libye episcopus, 113.
    Photinus hereticus, 28, 31, 32 Quinque in synodis damnatus, 121.
    Photii Bibliotheca, 136, 137, 145.
    Pistensis conuentus, 163.
    Plato, 145.
    Plinius, 77.
    Plutarchus, 77.
    Possidii indiculus, 71.
    Predestinatus, 113, 142, 143, 145.
    Prefecti pretorio quatuor a Constantino Magno constituti, 48.
    Prefecture plures uni interdum commisse, 48.
    Prefectus pretorio semper aliquis in Augusti aut Cesaris comitatu, 40.
    Priscillianus hereticus, 64.
    Probus iudex, 28, 32.
    Probus prefectus pretorio Illyrici, 37.
    Proclus, 145.
    Procopius, 74.
    Professor, confessor, martyr, extorris, exul, relegatus, quid olim inter se differrent, 82.
    Propria quedam Patris, quedam Filii, quedam Spiritus sancti, 29, 30.
    Propter, aduerbium, propinquitatem designat, 59.
    Psalmo CXXXI, u. 11, Super sedem meam, locus a uulgata editione diuersus, 140.
    Ptolemeus, 77.

R
    Rufinus, 57, 163. Que Nazianzeni opera Latine reddiderit, 60.
    Ruffi Breuiarium, 38, 41, 49.
    Rusticus diaconus R. E. anno Christi 550, uersatus Constantinopoli cum uigilio papa, 100.

S
    Sabellius, 28, 31, 32, 163.
    Salonius episcopus, 84.
    Sancti qui censendi, 75.
    Sanderus, 55.
    Sardicense concilium, 36
    Satyrus Ambrosii frater, alienus a schismaticis, 114.
    Secundianus Arrianus, 34.
    Seruius, 77.
    Sigebertus chronologus, 64.
    Silius Italicus, 77.
    Simplicianus episcopus Mediolanensis, 29.
    Singidunensis pseudosynodus, 34.
    Siricius papa, 43.
    Sirmium, dictum etiam Firmum seu Firmium, 37.
    Sirmium quando deletum, 38.
    Sirmium an aliquando caput Illyrici, 39 et seq.
    Sirmiensis Pannonia, 39.
    Sirmiensis episcopus Anemius, 37, 44.
    Sirmienses fidei formule tres, 117.
    Sirmondus, 26, 36, 49, 61, 62, 63, 64, 67.
    Socrates, 41, 44, 109, 114, 115, 121, 123, 125, 126, 128, 130, 131, 135, 137, 164.
    Sozomenus, 44, 114, 115, 117, 123, 125, 137, 164.
    Spartianus, 134.
    Spiritus est ueritas, I Ioan. u, 6, legunt multi antiqui, 97.
    Stephani Epitomator, 77.
    Strabo, 77.
    Substantia mea dulcedo mea est, locus ex Sapientie XuI, 21. uigilii operum character, 56, 66.
    Suidas, 122.
     Sulpicius Seuerus, 40, 113, 118, 121, 138, 164.
    Surius, 83
    Symbolum Nicenum, 103.
    Symbolum Constantinopolitanum, 104.
    Synodicus liber, 50.
    Synodus Alexandrina, 113.

T
    Tabula itineraria, 77.
    Tapsus seu Thapsus Africe et Sicilie, 30, 77.
    Tapsensis, idem Tapsitanus, 30, 31.
    Tenax episcopus Celeiensis, 54.
    Thalassius prefectus pretorio, 121.
    Theodoretus, 41, 44, 45, 46, 62, 79, 80, 114, 118, 123.
    Theodorus Mopsuestenus, 121, 122.
    Theodosius Orientali imperio donatur a Gratiano, 52. Sirmii Augustus leuatus, 62, 63.
    Theodulfus, 26, 30, 62, 69, 74, 79, 140.
     Theophylactus, 80.
    Thessalonica Illyrici caput, 41 et seq. Erat in imperio Occidentali, tempore sancti Athanasii, 49.
    Thessalonicenses episcopi erant primates Illyrici, et uicarii apostolici, 41 et seq.
    Thessalonicenses aliquot episcopi, Alexander, Aetius, Eremius, Acholius, Anysius, Anastasius, Rufus, 41 et seq.
    Thract a uastata 37, 38.
    Thucydides, 77.
    Tigauensis, Tigauitanus, 31.
    Trithemius, 64.
    Trium capitum nummi aliquot explicati, 145, 146.
    Tyria pseudosynodus, 50.

U
    Urbicus Potentinus, 143.
    Ursinus sedi Romane inhians, 49, 50, 63.

u

    ualens et Ursacius episcopi Arriani, 50.
    ualentinianus et ualens imperium inter se diuidunt, 48.
    ueranus episcopus, 84.
    uictor Schotti, 79, 125, 128.
    uigilius episcopus Tapsensis, 26, 30. Pleraque eius opera cur diu latuerint, 27. Eius librorum ordo et series, 72. Eum nebulo quidam Dormilium appellauit per contemptum, 76. An pro sancto habendus, 73.
    uigilius Tridentinus, 28, 29.
    uirgilius, 77, 159.

X
    Xystus papa, 43.

Z
    Zonaras, 123.
    Zosimus, 39, 48, 131.







INDICES RERUM AC uOCUM MEMORABILIUM IN DUOBUS EUGYPPII TOMIS CONTENTARUM. [1Kb]



INDEX PRIMI TOMI. [In his indicibus reuocatur lector ad numeros crassiori charactere in textu Eugyppii expressos.]




A
    Ab anno tricesimo grauior etas, 103.
    Abel Christi typus, 48.
    Abel minor natu, a Cain occisus, quid, 46.
    Abel pastor ouium, 48.
    Abel populum Christianum significat, 46.
    Abraham cur uxorem sororem dici uoluit, 60.
    Abraham exiens de patria, quid, 49.
    Abraham negat uxorem, 55.
    Abrahe non solum premia, sed obedientia filiorum promissa, 61.
    Abrahe seruus cur manum imposuit femori herili, 62.
    Abrahe seruus signum petit, 62.
    Abrahami caro, 64.
    Abrahami requies, 63.
    Abrahami sepultura quantum distet a loco ubi crucifixus Christus, et quid hoc significetur, 65.
    Ab Abraham usque ad Dauid, etas tertia, 46.
    Abramium ubi, 65.
    Abremium quid, 65.
    Abstinentia Ioannis quid, 115.
    Abstinendum a fornicationibus, 73.
    Abyssus quid, 23, 90.
    Achab signum petere iussus, 62.
    Actio animarum beatarum, 106.
    Actus sanctorum futuri, 108.
    Adam ad quid in Paradiso, 37.
    Adam amore erga uxorem peccauit, 40.
    Adam an etate perfecta formatus sit, 42, 45.
    Adam ante peccatum concupiscentiam carnis non sensit, 40.
    Adam inobedientia sua quid perdidit, 40.
    Adam statim conditus questionis habuisset opportunitatem, .92
     Adam stultus, 82.
    Ade seductio proprie que, 40. Ab Adam usque ad Ne etas prima, 46.
    Adami caro, 64.
    Adeps qua boni saginantur, 98.
    Adipisci, aut non adipisci que appetuntur, quid ferant, 21.
    Ad legem Iuliam de adulterio Antonini imperatoris rescriptum, 72.
    Adolescentibus quomodo uiuendum, 19, 20.
    Adulterium quid, 68.
    Adulterium quam consuetum, 72.
    Adulterio natus, ex malo opere hominum bonum opus Dei, 57.
    Adulteria fundamento non imponenda, 98.
    Adulteria amantur, 72.
    Adulteri multos habent similes, 72.
    Aduentus Domini denuntiandus quomodo, 88.
    Aduentus Domini exspectandus, 88.
    Aduentus Domini optabilis admodum, 88.
    Aedificatio corporis Christi, 103.
    Aegyptus quid, 50.
    Aegyptus populum Dei quando pressit, et quandiu, 67.
    Aegyptum Christus fugiens intrauit, 55.
    Aegyptii cur etiam minutissimas muscas facere non potuerint, 12.
    Aegyptii et ranas fecerunt, et aquam in sanguinem uerterunt, 66.
    Aegyptii quot dies luxerunt Iacob, 65.
    Aegyptiorum magorum uirge, 68.
    Aemulatio fugienda, 20.
    Aequitatis uoluntas inamissibilis, 108.
    Aetas grauior, 103.
    Aetas iuuenilis, 103.
    Aetas Romuli exculta, 102.
    Aetates non equalitate temporum, sed generationum computantur, 108.
    Aetates septem mundi, 108.
     Aeternum quid, 14, 27, 61, 67.
    Aeterna que, 28.
    Aeternitas caret mutatione, 25.
    Aeternitas sursum est, 15.
    Aethiopes minio describere, 57.
    Affectus habent boni ex infirmitate, 6.
    Ager cordis, 70.
    Agnus dictus Christus, 83.
    Agnum in lacte non coquendum, quomodo intelligendum, 74.
    Agricole quid in elaborandis agris, 11.
    Agriculture laus, 37.
    Agrigentinum sal, 95.
    , 27, 61.
    Alabastrum quomodo fractum, et de eo uaria disputatio, 112.
    Alabastrum unguentum effusum, 111.
    Alieni tori negligentia, cogitatio abiicitur adulterina, 73.
    Alimenta pro corporis necessitate sumenda, 115.
    Alleluia cur canitur, 84.
    Alleluia solis quinquaginta diebus cur canitur, 85.
    Altitudinis mensura, 39.
    A luce ad tenebras uenire haud uolumus, 85.
    Alligatio diaboli, 90.
    Amalech quid, 14.
    Amara potio curat, 72.
    Amare aque dulces effecte, 50.
    Ambigua multa in sacris litteris, 88.
    Ambitio fugienda, 20.
    Ambulatio, 37.
    Amen Amen cur repetitur, 75.
    Amor bonus, 5.
    Amor falsus heredipetarum, 70.
    Amor fruendi eternis, 116.
    Amor pecunie quid, 20.
    Amor pecuniarum priuatus, 35
    Amor peruersus, 5.
    Amor seculi, bestia, 73.
    Amoris ac dilectionis differentia, 5.
    Amoris letitie mortifere, 10.
     Amorem Dei omnia eius opera postulant, 6.
    Amatur Christus quando maxime, 98.
    Amari quod debet, si spernitur, dolorem affert ac perditionem adamati, 36.
    Amici comparandi, 20.
    Amicitie causa Deus plerumque offenditur, 40.
    Amicitie mediatores duo, 10.
    Ancillas uxores habuit Iacob duas, 55.
    Angelus cum Iacob lucta dimicans, 49.
    Angelus quando immundus, 26.
    Angeli boni, malis maiores, 12.
    Angeli Dei etiam nostri angeli, 106.
    Angeli ipsi non iusti quando, 29.
    Angeli mediatores esse non possunt, 10.
    Angeli sancti quando et unde, 32.
    Angelorum actione homines adiuuantur, 38.
    Angelorum beatitudo unde, 30.
    Angelorum cum archangelis summa concordia, 108.
    Angelorum creatio, 26.
    Angelorum et bonorum et malorum in operibus communitas, 21.
    Angelorum habitatio bonorum, 65.
    Angelorum malorum miseria unde, 30.
    Angelorum omnium potestas omnis a Deo, 11.
    Angelis in resurrectione quomodo pares erimus, 103, 104.
    Angelica natura, 86.
    Anima an simul cum corporibus ex homine gignetur, 64.
    Anima corpus regit, 94.
    Anima corporalis qualitas an non, 64.
    Anima cum corpore resurget, et quo argumento, 101.
    Anima cur mortua, 12.
    Anima dolori cedit, 94.
    Anima dolorem pati potest, 94.
    Anima dolorem, sed mortem inferre non potest, 94.
    Anima ex corpore celesti, 101.
    Anima in melius quando mutatur, 82.
    Anima mori non potest, 94.
    Anima non corpus, 64.
    Anima nostra quomodo regenerata, 87.
    Anima nullius in lumbis patris sui, 64.
    Anima pia prestigia efficere ut possit, non ambit, 13.
    Anima quando in deterius mutatur, 82.
    Anima quando moritur, 12.
    Anima quando uere illuminetur, 82.
    Anima quomodo doleat, 94.
    Anima quomodo obcecatur, 82.
    Anima quomodo in corpore, 37.
    Anima secunda morte nolens in corpore tenetur, 94.
    Anima sola ueritatis contemplatrix, 15.
    Anima suam habet mortem, 89.
    Anima ut beata sit, fugiendum omne corpus, 104.
    Anime disputatio grauissima, 64.
    Anime est dolere, 94.
    Anime et corporis mors quomodo differat. 12.
    Anime et corporis medicina, 12.
    Anime homicidatum, 70.
    Anime homicidiales, 70.
    Anime mors, 12.
    Anime nutui deseruiunt omnia membra, 37.
    Anime prouidentia gemina, 37.
    Anime resurrectionem et philosophi credunt, 104.
    Anime semen, 64.
    Anime spiritalis officium, 42.
    Anime uis magna, 12.
    Animam ad mala mundi nunquam redituram, 105.
     Animam uellit e corpore mors, 94.
    Animas sine corporibus in eternum esse non posse dicit Plato, 105.
    Animarum interitus magnus, 88.
    Animalia absque coitu que concipiant, et unde, 11.
    Animalia quedam in igne incorruptibilia uiuere, 94.
    Animalia uisu acerrima, tantum corporalia uident, 106.
    Animalibus spiritus uite, 12.
    Animi motus, 37.
    Animi perturbationes, 5.
    Animi sedes in memoria, 7.
    Annulus Thamar, 58.
    Ante mortem nemo laudandus, 65.
    Antichristi tempore maxima tribulatio, 68.
    Antichristi populus, 92.
    Antichristi multi, 92.
    Antonini imperatoris de adulterio rescriptum, 72.
    Alparte totum in Scriptura frequenter accipitur, 112.
    , immanitas, 6.
    , in homine quando, et uera, 6.
    Apicularum mira industria, ordo di uinus, 86.
    Apophthegma cuiusdam hominis sanctide intercessione sanctorum, 100.
    Apophthegma ueteris cuiusdam Patris, 15.
    Apostate, 78.
    Apostoli arietes in grege, 74.
    Apostoli nonnunquam pro tempore uescendi facilitatem amplectuntur, 60.
    Apostolos quis misit, 15.
    Apostolorum dignoscentia, 15.
    Apostolorum genera, 15.
    Appetendi sensus in animalibus, 12.
    Aprilis mensis unde nomen habeat, 53.
    Apuleii dictum de diis impugnatur, 11.
    Aqua quid intelligendum, 69.
    Aqua sagina uitium, 42.
    Aquilarum perspicacitas, 106.
    Arbitrium liberum in sanctis quale futurum, 108.
    Arbitrium liberum primum, 108.
    Arbitrium uoluntatis non omnibus naturis inditum, 38.
    Arborem Ade prohibitam cibo non noxiam fuisse, 35.
    Arborum in foliis potentia Dei, 86.
    Arca cur bicamerata et tricamerata, 39, 40.
    Arca federis quid, 74.
    Arca Ne excepta, totam terram diluuio uastatam quid significet, 48.
    Arca Ne qualis sit figura, 39.
    Arce circumactio, 83.
    Arce Ne capacitas, 39.
    Arce Ne interpretatio ad quid referenda, 39.
    Arce ligna quadrata, 39.
    Arce ostium, 39.
    Archangelorum et angelorum summa concordia, 108.
    Ardent homines ira, 70.
    Ardor animi ad quid, 56.
    Argento candido ducuntur linee nigre, 95.
    Argumentum a dolore ad mortem, 94.
    Aries cornibus uepribus adherens, 49.
    , 64.
    Arriani heretici, 16.
    Asbestus lapis, 95.
    Ascensus Domini quot dies post resurrectionem, 71.
    Asina quomodo locuta, 2.
    Asinus et bos non iungendus, 44.
    Astutia quid, 2.
    A tenebris ad lucem uenire desideramus, 83.
    Athanasii episcopi in psalmorum recitatione mos, 9.
    Atramento Gallos scribere, 57.
     Auctoritas, 20.
    Auctoritas ianna discendi, 20.
    Audacie et timiditatis discrimina, 2.
    Augurationes illicite, 62.
    Augusti etas eruditior Romuli, 102.
    Augusti Cesaris gratia mensi nomen inditum, 53.
    Augusto Cesari honores diuini attributi, 53.
    Augustus mensis unde dictus, 53.
    Augustinus ab heresi erutus, 53.
    Augustinus a puero in mathematicis disciplinis institutus, 82.
    Augustinus ad quid Decalogum et decem plagas comparauerit, 70.
    Augustinus certam desperat de inferno sententiam, 63.
    Augustinus contra Faustum Manicheum, 39.
    Augustinus contra philosophos et Origenem, 29.
    Augustinus cur petas citet, 6.
    Augustinus docet in sacris litteris quomodo uersandum, 110.
    Augustinus dubitat de ortu anime, 64.
    Augustinus hereticis captus, 53.
    Augustinus inuehitur in adulteros, 72.
    Augustini de actione sanctorum resuscitatorum opinio, 106.
    Augustini error de resurgentibus sanctis, 88.
    Augustini precatio pro intellectu sacre Scripture, 23.
    Augustini secunda opinio de inferno, 63.
    Augustini temporibus adulterium quam consuetum, 72.
    Augustini temporibus humana cadauera comesta sunt, 103.
    Aurium solummodo sentire silentium, 31.
    Aurum propitiatorii quid, 74.
    Austri regina, 87.
    Austri solitudines arenose, 83.
    Auxilio Dei indigemus, 73.
    Auaritia generalis, 34.
    Auaritia immunda, 35.
    Auaritia specialis, 35.
    Auaritie uitium cuius, 31.
    Auaritia diabolus cecidit, 35.
    Auaris quid dicat ueritas, 16.
    Azymam per septem dies quomodo manducent Christiani, 44.

B
    Babylonie transmigratio, 51.
    Bala ancilla Rachel quid, 56.
    Baptismus absque iustificatione, 99.
    Baptismus a que purgatio sanctificationis, 74.
    Baptismus extra Ecclesiam ad quid, 48.
    Baptismus ignis probatio tribulationis, 74.
    Baptismi sacramentum omnem excedit profunditatem sapientie, 49.
    Baptizati quando sumus in nube, 50.
    Baptizatos nos esse in nube, 50.
    Barbari an Gog et Magog, 91.
    Basilice Christianorum congregationum, 51.
    Beata uita que, 21.
    Beata ut sit anima, corpus omne fugiendum, 104.
    Beatitudo uera, 19.
    Beatus qui dici non possit, 21.
    Bema Manicheorum celebritas, 54.
    Bene nulli qui a Deo recedit, 33.
    Bene operari absque adiutorio Dei non possumus, 84.
    Bene uiuere quid, 4.
    Bene uiuendum ut quisque pro alio intercedere possit, 100
    Bersabee interpretatio et significatio, 58.
    Biduum ante passionem, 111.
    Blasphemia in Spiritum indefinite pronuntiata, 77.
     Blasphemie non super Christum edificande, 98.
    Boni an etiam in infernum descendere soleant, 63.
    Bonis ad quid mundus, 48.
    Bonis quando male est, 86.
    Bonis usque ad finem mundi mali erunt permixti, 36.
    Bona uoluntas a quo, 31.
    Bonum nosse sat non est, 78.
    Bonum mutabile quando melius, 35.
    Boni desertori bene esse iniquum, 36.
    Bona quibus non confidendum, 21.
    Bonorum secularium contemptus quando agnoscatur, 19.
    Bos et asinus cur non iungendi, 44.
    Botrus terre promissionis, 50.
    Brachium Dei, 41.

C
    Cadauere tacto cur lauari homo debeat, 65.
    Cadauera unde dicta, 91.
    Cadauera humana Augustini temporibus comesta sunt, 103.
    Cadauera quid significent, 65.
    Cadentium est resurgere, 91.
    Celebs fornicationem excusare non debet, 73.
    Cesar Herodem regem constituit, 57.
    Cain cur non recte obtulit, 47.
    Cain ignoratio falsa, 46.
    Cain populum intimat Iudeorum, 46.
    Cain conditor terrene ciuitatis, 48.
    Cain signatus, 47.
    Calceamenta apostolorum mystice dictum, 111.
    Cal. uIII Aprilis, et passus, et natus est Christus, 74.
    Calor ad quid in membris, 28.
    Calumniatores sabbatum non habent, 69.
    Calx in aqua feruet, 95.
    Calx in oleo frigida, 95.
    Caninum parentes non agnoscere, 69.
    Canonica Scriptura omni scientia maior, 29.
    Cantus illecebre, 9.
    Cantus materie, forme, et tempora, 22.
    Cantoris accidentia, 19.
    Capacitas arce Ne, 39.
    Capidis incrementum quomodo, 28.
    Caput Christi etiam perfusum unguento, 112.
    Carbonum mira natura, 45.
    Carere posse equo animo necessariis rebus Christianum, 115.
    Caro ante peccatum qualis, 95.
    Caro Christi qualis, 52.
    Caro doloris non expers, nulla mori non potest, 94.
    Caro futura alia quam presens, aliam mortem habebit, 94.
    Caro presens et doloris et mortis patiens, 94.
    Caro nostra quomodo regeneretur, 87.
    Caro post peccatum quale, 95.
    Carnis corruptio uitiorum incitamentum, 5.
    Carnis resurrectionem philosophi negant, 104.
    Carnis substantiam uisibilem ex uirgine Christus suscepit, 64.
    Carnales Deo placere non possunt, 46.
    Carnales quid in Ecclesia, 17.
    Castellum Marie, 112.
    Castus erubescit accedere adulteros, et ne pudefiat inter impudicas, timendum est, 72.
    Casus anime, 91.
    Catholicorum imperitia nonnunquam hereticorum uenatio, 52.
    Catiline fortitudo falsa, 2.
    Catuli canum ceci nascuntur, 69.
    Causa fabricandi mundi, 26.
    Cause inquisitio uoluntatis male, 30, 31.
     Cause substantie omnes a Deo, 12.
    Cause primordiales in rebus, 41.
    Causas et rationes Deus rebus seminarias inseruit, 66.
    Cauendum quantum possibile homini, 60.
    Cayphe animus perniciosus, 57.
    Centum pro uniuersitate, 90.
    Centurio nichil minus honorifice excepit Dominum quam Zacheus, 80.
    Centurio Synagoge amator, 109.
    Cham cur in filio maledictus, 60.
    Cham Ne filius Iudeos significat, 49.
    Chanaan terra in Cham maledicta, 60.
    Chaos inter Abraham et diuitem, 63.
    Charitas amicalis, 35.
    Charitas Angelorum bonorum precessit ordinem, 35.
    Charitas communis utilitatis studiosa, 35.
    Charitas pacifica, 35.
    Charitas pecuniarum amori contraria, 35.
    Charitas pietatis finis, 17.
    Charitas pinguedo, 49.
    Charitas proximi studiosa, 35.
    Charitas sancta, 35.
    Charitas socialis, 35.
    Charitas subdita Deo, 35.
    Charitas tranquilla, 35.
    Charitas ueritatis amans, 35.
    Charitatis definitio, 3.
    Charitatis et superbie differentie, 35.
    Charitatis plenitudo uirtus plena, 3.
    Charitate colitur pietas, 3.
    Charitate diligimus, 78.
    Cherubin duo cur super propitiatorio, 74.
    Cherubim quod propitiatorium obumbrant quid, 74.
    , 90.
    Christus ad infernum usque peruenit, 63.
    Christus Agni nomine aliquando intelligitur, 49.
    Christus cur iniquo tempore natus, 15.
    Christus cur per taurum designatus, 54.
    Christus dormiuit ut nos uigilemus, 86.
    Christus ieiunii quadragenarii auctor, 84.
    Christus inter Eliam et Moysen apparuit glorificatus, 84.
    Christus infans in Aegyptum fuga delatus, 55.
    Christus infans non occidendus per prophetam intelligitur, 74.
    Christus ipsa Dei Sapientia, 15.
    Christus maledictum suscepit pro nobis, 52.
    Christus matrem adesse cur negauit, 17.
    Christus nichil ui egit, 17.
    Christus non ex traduce anima preuaricatricis, 64.
    Christus nubes, 50.
    Christus per leonem figuratur aliquando in Scriptura, 49.
    Christus per solem aliquando notatur in prophetis, 49.
    Christus quam diuersas hominibus habuit notas, 17.
    Christus quam magnifice celebratus, 15.
    Christus quando natus, 57.
    Christus quando natus ex muliere, 17.
    Christus quomodo Dei et hominum mediator, 15.
    Christus quomodo in lumbis Abraham, 64, 57.
    Christus quomodo mortalis factus, 10.
    Christus quomodo passus, 57.
    Christus quomodo per hircum designatus, 54.
    Christus quomodo proximus noster, 93.
    Christus quomodo sacerdos, 1, 9.
     Christus quomodo tres dies et tres noctes in sepulcro, 86.
    Christus similitudinis causa aliquando lapis in Scriptura dicitur, 49.
    Christus suasor opportunus, 17.
    Christus uerus homo apparuit, 17.
    Christus uoluptatis, superbie, curiositatis tentationes quomodo deuitentur docuit, 18.
    Christi caro qualis, 52.
    Christi diuinitas nostre infirmitati contemperata, 115.
    Christi mors unica duabus mortibus nostris saluti fuit, 13.
    Christi mortem qui magis perpetrarunt, 112.
    Christi resurrectio ac mors quomodo ad nostram conferenda, 13.
    Christi simpla resurrectio duas nobis prestitit, 13.
    Christi uita in carne disciplina morum, 17.
    Christo quando in mundum ueniendum, 57.
    Christum in carne resurrexisse, et in celum ascendisse, incredibile, 101.
    Christum in fundamento habere, 97.
    Christum mortem dicere finxisse uanitas, 69.
    Christum participare oportet, qui sapiens euadere uult, 15.
    Christum post resurrectionem denuo apparuisse, 113.
    Christum quando maxime quis diligat, 99.
    Christum uoracem appellarunt Iudei, 115.
    Christianus quid de sepultura sentire debeat, 65.
    Christianus sola fide uiuit, 14.
    Christiani mortui quam diu lugendi, 65.
    Christiani quare derisi, 14.
    Christiane religionis laus, 16.
    Christianitas non admittit eos qui de Deo Patre et sapientia Dei minus quam ueritas docet sentiunt, 16.
    Cibum nullum condemnant Christiani, 60.
    Cicero corporum resurrectionem impugnat, 101.
    Cicero miratur diuinitas Romuli quomodo sit persuasa Romanis, 102.
    Ciceroni quid Deus sit, 103.
    Ciceronis encomium, 102.
    Ciceronis de penis locus, 95.
    Ciceroins de uirtutibus sententia exposita, 1.
    Circumcisio cur in membro genitali, 43.
    Circumcisionis dies, 53.
    Ciuitas Dei quam persecutionem patietur, et a quo, 91.
    Clades et felicitates indiscrete bonis et malis, 86.
    Clanculo auferre, 70.
    Clytemnestra, 113.
    Coccum e fenestra Raab missum, 50.
    Codicum mendositas quid pariat, 39.
    Celum quid, 23.
    Celum scansurus Christus apparuit decimo, 113.
    Celo herendum, 98.
    Cogitatio Dei quid, 39.
    Cogitationes hominum timide, 107.
    Cogitationes mortalium, 55.
    Cognoui, pro fecite cognoscere, 62.
    Colorum uoluptas, 9.
    Columba ex arca Ne emissa quid, 49.
    Columna Christus, 50.
    Compago membrorum infirma, 94.
    Communia qui propria nititur facere, 22.
    Communio societatis in Trinitate ad quem pertineat, 80.
    Conceptionis Christi ratio, 64.
     Conceptus Christus et passus eodem die, 74.
    Concubitus illicitus omnis quomodo prohibitus, 68.
    Concumbere etiam pecudum, 69.
    Concupiscentia carnis, 18.
    Concupiscentia nulla resuscitatis, 103.
    Concupiscentia parit peccatum, 33.
    Concupiscentia reprehendenda, 115.
    Concupiscentia uxoris et domus aliene quomodo differant, 67.
    Concupiscentie aliene rei, 70.
    Concupiscentie et furti differentia, 68.
    Concupiscentiam iniustam damnat Deus, 70.
    Confusionis causa libido, 103.
    Coniugis stuprum maxime dolet, 70, 103.
    Consensus Euangelistarum de puero Centurionis, 108.
    Conseruatio precepti bonum ligni uotiti, 35.
    Constantia quando et quando non, 2.
    Consuetudo morum feminee pudititie custodia, 27.
    Consuetudo patrie aliis ritibus ab nonnullis preponitur, 81.
    Consuetudinis mutatio, 81.
    Consummata, 41.
    Contemplatiue uirtutis dona, 115.
    Contentiosi sabbatum non habent, 69.
    Contentiosos quomodo admoneat ueritas, 16.
    Continens nemo nisi gratia Dei, 7.
    Continentie cruciatus, 13.
    Contraria etiam animalia fugiunt, 12.
    Contristandum nemini, si minus alio institutus in una disciplina, 82.
    Contumeliarum impatientia in mortalibus, 17.
    Conuersio ad Deum per totum orbem terrarum petitur, 16.
    Coquere quid, 74.
    Cordis ager, 70.
    Cordis tranquillitas uacatio sabbati, 69.
    Corde ficto manducanti nichil prodest caro et sanguis Christi, 78.
    Cordibus malis bene utitur Deus, 65.
    Corpus quid, 37.
    Corpus Christi qua mensura resurrexit, 102.
    Corpus cum anima resurget, 101.
    Corpus cur mortuum, 12.
    Corpus dolere quomodo dicatur, 94.
    Corpus exanime non dolet, 44.
    Corpus homini luteum, 27.
    Corpus incorruptibile accipiendum ut sit immortalis anima, 105.
    Corpus mortuum, 63.
    Corpus omne fugiendum, ut beata sit anima, 144.
    Corpus quando moritur, 12.
    Corporis et anime connexio, 94.
    Corporis natura in resurrectione seruabitur, 103.
    Corporis unitas in sanctis resuscitatis, 104.
    Corporis resurrectio, 2.
    Corporis spiritalis gratia, dictu non admodum congruum, 104.
    Corporis uitia morte detrahentur, 103.
    Corpora quid, 93.
    Corpora an ustione ignis perpetuo sint duratura, 94.
    Corpora hominum quouis modo deperdita reuocanda, et quomodo, 103.
    Corpora resurrectura tantum contendunt quidam, 90, 91.
    Corpora terrena grauissima, 27.
    Corporum resurrectionem caro impugnat, 101.
    Corporibus incluse anime immortalibus quid acture, 37.
     Corporeum celesti illigare insuetum nobis, 101.
    Corporeo corporeum uincitur, 191.
    Corporalis creatura per tempora et acta mutabilis, 37.
    Corruptio nulla resuscitatis, 104.
    Coruscationes prouidentie Dei terrent homines, 70.
    Coruus emissus ex arca Ne, 49.
    Creator omnia quouis modo deperdita restituere potest corporalia, 103.
    Creata omnia creatoris creati testimonia perhibere oportebat, 14.
    Creatura septenario figuratur, 84.
    Creatura spiritalis tempore mutabilis, 37.
    Creature genera omnia in homine agnoscuntur, 28.
    Credentes etiam male uiuentes quidam saluari uolunt, 96.
    Crudelitas quibus adhibeatur, 14.
    Crudelitas bestia, 73.
    Crucifixio quid, 13.
    Crux actionem presentis uite significat, 84.
    Crux ignominiosa, 17.
    Cultus geometricus, 39.
    Cultus Dei prauus, 48.
    , 69.
    Cupedie, 116.
    Cupiditas quid, 5.
    Cupiditas bonorum, 6.
    Cupiditas frustrata dolorem parit, 94.
    Cupiditas libertatem aufert, 17.
    Cupiditas ubi, ibi dolor, 94.
    Cupiditate uictus quis, 69.
    Cupiditates seculi huius minuende, 115.
    Cupidus quis aut quis non, 19.
    Cupidus seruit, 17, 18.
    Curatio medium inter sanitatem et morbum, 14.
    Curiositas quorumdam, 10.
    Curiositatis appetitus, 19.
    Curiositatem quomodo reprehendat ueritas, 16.

D
    Demones auctoritati humane insidiantur, 20.
    Demones etiam credunt, 77, 78.
    Demones nisi potestate a Deo accepta nil possunt, 11, 12.
    Demones potestate bonorum angelorum cercentur, 12.
    Demonum carcer, 63.
    Demonum gaudium, 21.
    Demonum facilitas in operandis prestigiis, 13.
    Demonum in fallendo sagacitas, 12.
    Demonibus nichil deterius, 27.
    Damnandus ante mortem nemo, 78.
    Damnum pena legis, 95.
    Damnantur cur non omnes, 96.
    Daniel leonum ora clausit, 113.
    Dauid aut manu fortis, aut desiderabilis, 58.
    Dauid manducans panes propositionis, 51.
    Dauid scelerate peccat, 58.
    Dauid  usque ad transmigrationem Babylonis etas quanta, 46.
    Debito qui plus exigit peccat, 54.
    Decalogus ad duo precepta redigitur, 73.
    Decalogus quomodo diuidendus, 67.
    Decalogi et decem plagarum expositio, 68.
    Decalogi obseruatione greges multe bestiarum interficiuntur, 73.
    Decalogi transgressor facit quod pati nollet, 73.
    December mensis a numero nomen habet, 53.
    Decem menses pregnantis, 71.
    Decem chorde psalterii, 71.
    Decem precepta continent duo, 37.
     Delicias coniugales tribulatio exurit, 97.
    Denario in numero perfectio beatitudinis nostre, 84.
    Dentem pro dente unde, 95.
    Desperandum de nullo quandiu uiuit, 78.
    Deus a quibusdam cur colatur, 48.
    Deus ad opera sua nullius rei egenus, 42.
    Deus ad utilitatem nostram nos gubernat, 73.
    Deus eternus, 37.
    Deus benignus, 24.
    Deus causas et rationes seminarias rebus inseruit, 66.
    Deus coaptat suam locutionem nostre infirmitati, 61.
    Deus contra causam constitutam nil fecit, 43.
    Deus cur aliquid angelis permittat, 11.
    Deus cur creauit hominem quem presciebat preuaricaturum, 33, 34.
    Deus cur filios Iude Her et Onan perdidit, 57.
    Deus deserit peccatum, 55.
    Deus etiam posteris que adhuc non intelliguntur reuelaturus est, 23.
    Deus incommutabilis, 7, 69.
    Deus in omnibus creaturis laudandus, 30.
    Deus inuisibilium omnium maximus, 25.
    Deus loco non continetur, 37.
    Deus non eget iustitia alicuius, 33.
    Deus nullam ob rem uituperandus, 36.
    Deus nullius debitor, 54.
    Deus nusquam absens, 75.
    Deus odit peccatum, 52.
    Deus omnia quo ordine creauit, 37.
    Deus omnia uoluntate fecit, 27.
    Deus peccare non potest, 108.
    Deus propter abundantiam beneficentie amandus, 25.
    Deus quando malis angelis aliquid permittat, 11.
    Deus quale bonum et ex quibus cognoscatur, 33.
    Deus quid homini tribuit, 69.
    Deus quid secundum Ciceronem, 103.
    Deus quod quemquam pati oportet committit, 67.
    Deus quomodo locutus Ade in paradiso, 38.
    Deus quomodo peccatis offendatur, 73.
    Deus quomodo loquatur, 38, 41.
    Deus seculi huius, 55.
    Deus spatio non continetur, 37.
    Deus summum bonum, 4.
    Deus tempore non uariatur, 73.
    Deus trinus summus, 37.
    Deus uoluntatem malam quomodo puniat, 38.
    Deus uult et non facit, quomodo intelligendum, 100.
    Dei bonitas et iustitia, ac potentia, 34.
    Dei cognitio que non necessaria, 18.
    Dei consecutio, 21.
    Dei de rebus omnibus fixa sententia, 39.
    Dei disciplina quid, 19.
    Dei erga homines maximum beneficium, 17.
    Dei immutabilitas quando intelligitur, 37.
    Dei ira quid, 39.
    Dei iudicium temere iudicamus, 86.
    Dei natura indeficiens, 31.
    Dei nomen honorifice nominare, hereses contundit, 75.
    Dei prouidentie omnia subdita, 38.
    Dei secutio quid, 21.
     Dei sententie nichil addendum, 27.
    Dei seruus amat doctrinam, 56.
    Dei substantia, 38.
    Dei uoluntas potentissima, 100.
    Dei uoluntas, rerum necessitas, 42.
    Deo adherendo beati sumus, 19.
    Deo aliquid preponere est eum non diligere, 21.
    Deo assecuto beate uiuimus, 21.
    Deo cum mendacio nil commune, 10.
    Deo inordinatum nil, 86.
    Deo inherendum, 4.
    Deo legitime seruiendum, 73.
    Deo melius nil, 21.
    Deo nichil iniustum, 86.
    Deo quando facimus quod nos pati nolumus, 73.
    Deo quod cauere homo non potest committendum, 60.
    Deo subditum esse iustitia, 5.
    Deo tantummodo sacrificandum, 47.
    Deum colendo cadit superstitio, 73.
    Deum diligimus uoluntate, 48.
    Deum facti sui non penitet, 39.
    Deum intelligentia cognoscimus, 48.
    Deum memoria recolimus, 48.
    Deum non diligere mors est, 21.
    Dei esse noluimus, 108.
    Deos a Deo creatos credunt gentes, 95.
    Deorum nomina diebus a Paganis indita, 53.
    Deos Plato dixit celestibus corporibus inclusos, 104.
    Diabolus a quo cecidit, 32.
    Diabolus an unquam beatam uitam duxerit, 32, 34.
    Diabolus etiam causa peccati, 5.
    Diabolus quomodo et qua potestate hominem seduxit, 34.
    Diabolo non inuidemus, 27.
    Diabolus peccatum cum homine habet commune, 10.
    Diabolus peccatum suggerit, 55.
    Diabolus quando cecidit, 32.
    Diabolus quando homicida, 32.
    Diabolus quomodo et quando tentet, 20.
    Diabolus quomodo in serpente locutus sit, 20.
    Diabolus quos seducere prohibitus, 90.
    Diabolus superbie dominator, 14.
    Dialectici armati, 101.
    Dicta creduntur, non uidentur, 22.
    Dies Domini non antea quam refuga ueniet, 92.
    Dies Domini quomodo exspectandus, 88.
    Diem Domini quidam exspectabant etiam temporibus Pauli, 88.
    Dies in Genesi quando incipiant, 85.
    Dies nunc quando computari incipiant, 85.
    Dies tres sine sole, 25.
    Die friget fons Garamanticus, 95.
    Die miracula Christi fiebant, 76.
    Dierum sex recordatio, 26.
    Diebus nomina gentilium deorum indita, 53.
    Difficultate uult nos Christus exercere, 77.
    Digitus Dei, 71.
    Dignis obsequendum, 20.
    Dilectio et amor in quo differant, 5.
    Dilectio in Nouo Testamento, 76.
    Dilectio proximi que, 18, 19.
    Diligendus et aduentus Domini, 88.
    Dimensio Origenis arce Ne, 39.
    Discalceatus quis, 59.
    Discipuli cum Christo iudicaturi erunt, 87.
    Discipulis in Emmaus euntibus apparuit Christus quarto, 113.
    Discipulis piscantibus et recumbentibus apparuit Christus nono, 113.
    Disciplina naturalis, 17.
     Discipline Dei doctrina, 19.
    Discipulorum Christi uirtutes, 102.
    Disputandum an sit cum rebellibus Dei, 16.
    Diues in Euangelio in inferno inferiore, 63.
    Diuitie a Deo, 55.
    Diuitie hominibus chare, 17.
    Diuisio decem preceptorum, 67.
    Diuinus ordo, 86.
    Diuinam doctrinam minus quam humanas scientias amant homines, 56.
    Docti et experti differentia, 108.
    Doctor gentium Paulus, 88.
    Dolor an ad animam uel an ad corpus referri possit, 94.
    Dolor bonorum, 6.
    Dolor homini aduersus, 17.
    Dolor nunquam nisi in re uiuente, 94.
    Dolor ubi cupiditas, 94.
    Dolens omne uiuere, 94.
    Dominationes esse in celis credere, an scire, utrum maius, 29.
    Dominus loquendo multa iterauit, et cur, 111.
    Dominus uidebit quid seruum iubeat, 35.
    Dominium in seruos habere uolumus, 73.
    Dominicus dies unde dictus, 53.
    Dominicus dies non Iudeis, sed Christianis declarratus resurectione, 84.
    Dominicus dies quomodo institutus, 85.
    Dominica cena, 81.
    Dominica oratio quotidiana, 99.
    Dominice passionis hora, 112.
    Dona contemplatiue uirtutis, 115.
    Due uxores Iacob, duo instrumenta, uetus et Nouum significant, 55.
    Due uite in corpore Christi, 55.
    Duo precepta fornicationem abominantia, 73.
    Duodecim apostoli an soli cum Christo iudicaturi sint, 87.
    Duodenarius numerus, 87.
    Duritia, 2.

E
    Ebrietatis suasor diabolus, 5.
    Ebriosus dictus Christus, 115.
    Ecclesia aliquando latet, 82.
    Ecclesia catholica que, 17.
    Ecclesia coniux Christi, 46.
    Ecclesia carnali parte lucet, 82.
    Ecclesia diuersis modis tractat, 17.
    Ecclesia electa a Deo nunquam seducetur, 90.
    Ecclesia inter canonicos libros Ecclesiasten accipit, 87.
    Ecclesia luna significatur, 82.
    Ecclesia modo nullum habet Isrelitam carnalem, 60.
    Ecclesia spiritali parte lucet, 82.
    Ecclesia penitentia fecundatur, 58.
    Ecclesie gentes ad quid, 17.
    Ecclesie incrementa, 16.
    Ecclesie heretici ad quid, 17.
    Ecclesie lumen a Christo, 82.
    Ecclesie maledicti Iudei, 46.
    Ecclesie Iudei ad quid, 17.
    Ecclesie mores impares, 85.
    Ecclesie schismatici ad quid, 17.
    Ecclesie totius noua persecutio, 91.
    Ecclesie typus Thamar, 58.
    Ecclesiasten inter canonicos libros numerat Ecclesia, 87.
    Efficiente significatur effectum, 62.
    Effusio contraria parcimonie, 2.
    Electorum nomen raro in malo, 62, 63.
    Electorum reminiscentia medico comparatur, 108.
    Eleemosyna ex re iniuste parta, 99.
    Eleemosynam Christiano dare, 99.
    Eleemosyne ad priora delenda ualent, 99.
     Eleemosyne digne, 99.
    Eleemosynarum neglectores eterna pena plectendi, 98.
    Elementa mundi omnia in corpore humano, 28.
    , 75.
    Elias cum a coruo pascitur quid sibi uelit, 51.
    Elias cur ante iudicium futurus credatur, 93.
    Elias pastus a uidua, 51.
    Elias ieiunii auctor, 84.
    Elias quid significet, 93.
    Elie aduentu credent et Iudei in Christum, 93.
    Elie aduentus, 93.
    Elisei uisio, 106.
    Eliseo insultantes pueri cur ab ursis lacerantur, 51.
    Elysii campi, 100.
    Emmanuel reconciliator Dei et hominis, 36.
    Enon fontes significat, 58.
    Encomium Ciceronis, 102.
    Epiphanius Origenis aduersarius, 29.
    Episcopus quis non episcopus, 15.
    Error de die Domini uitandus, 88.
    Error quorumdam de eleemosynis, 98.
    Error quorumdam de pena eterna, 95.
    Esca et potus non est regnum Dei, 115.
    Eucaristie acceptio, cena Dominica, 81.
    Eucaristia a discipulis non ieiunis sumpta, 81.
    Eucaristia non uult contemptum, 81.
    Eucaristia quando quibusdam accipienda uideatur, 80.
    Eupasia adultera, 72.
    Eua ex uiri latere facta quid significet, 46.
    Euangelium a prophetis non dissentit, 84.
    Euangelium et boni et mali possunt predicare, sed diuersa ratione, 11.
    Euangelium in toto orbe contra impenitentiam predicatum, 78.
    Euangelium non dissentit a lege, 84.
    Euangelium non tegendum, 111.
    Euangelium terrenis commodis non innitetur, 111.
    Euangelii dicta non omnia uera esse, quanquam uerum sit, quod omnia, ut recensentur, uel dictis uel factis gesta sint, 28.
    Euangelici libri uerissimi, 102.
    Euangelista alius rem explicat, alius pretermittit, 109.
    Euangelistas aliunde uiuere posse, 110.
    Euenta ex sideribus non coniicienda, 83.
    Exaggeratio iniquitatis Sodomitarum, 61.
    Excommunicatio, 40.
    Expiatorie pene que, 96.
    Exsilium pena legis, 95.
    Ezechie quindecim anni a constitutione mundi additi, 43.

F
    Fabrorum opera laudantur, 86.
    Facies Dei quid, 106.
    Facies interior hominis, 107.
    Facinora nocendi, 73.
    Facta a fando dicta, 43.
    Falsitas ueritate repellenda, 27.
    Falsum falso repellere quid, 27.
    Famis interior, 70.
    Fastidium nullum amandi Deum, 108.
    Fatigatio nulla laudis Dei, 108.
    Faustus cecus, 50.
    Faustus de semine fratris suseltando cauillatur, 59.
     Faustus Manicheus refutatus, 48.
    Faustus Manicheus negat aliquid de Christo in ueteri Testamento prophetatum, 39.
    Fausti error de temperatura corporis, 55.
    Fauus in ore leonis a Samsone occisi, 51.
    Februarius a februis Lupercorum dictus, 54.
    Felicitas et malum, et bonis et malis communis, 86.
    Felicitas falsa que, 86.
    Felicitas nunquam perdita, 108.
    Felicitatis eterne preconium, 107.
    Felices cur non omnes, 96.
    Femina a serpente prior decepta, 72.
    Femina casta que, 72.
    Femina Christiana ut doleat de adulterio uiri, 72.
    Femina cur a serpente seducta, 20.
    Feminam que faciunt castiorem, 72.
    Femine an in suo sexu resuscitande 103.
    Femine cur maior custodia, 72.
    Feminarum bonarum ex corde loquitur Christus, 72.
    Feminarum ubera lac quando colligunt, 74.
    Fenicium, 56.
    Ferrum securis supernatat aquam, 51.
    Feruor et feruet quis, 70.
    Fiat, Dei uerbum omnia creans quomodo intelligatur, 22, 23 et 24.
    Fiat, fiat, repetitum, 75.
    Ficti in Ecclesia qui sint, 92.
    Fides in infirmis humili dictione multum edificat, 22.
    Fides inter tentationes uariatur, 56.
    Fides nostra fiet ueritas, et quando, 14.
    Fides renouatio uite, 12.
    Fidei et ueritatis differentia, 14.
    Fidei premium, 106.
    Fide uere acceditur ad Christum, 109.
    Fiditur cur non omnibus, 19.
    Figurate loqui Christus solitus, 111.
    Filius Dei ad quid missus, 14.
    Filius de ueraci Patre orta ueritas, 78.
    Filius natiuitatem nobis insinuat, 78.
    Filii Dei cum filiabus hominum concumbentes, qui fuere, 39.
    Filii duo Ne quid, 49.
    Filii Ne omnium gentium reparatores, 39.
    Filii quomodo diligendi, 98.
    Filios Iude; Her et Onan cur occidit Deus, 57.
    Finis bonorum a Christo prescriptus, 21.
    Finis non constitutus eternum dicitur, 61.
    Finis noster, 108.
    Flagitiositas in cibis, 116.
    Flagitiorum corruptela, 73.
    Flatu Dei homo animatus, 41.
    Fons Garamanticus die frigens, noctu feruens, 95.
    Fons quando uberior, 22.
    Fons qui facem accendit, 95.
    Formule loquendi, 74, 113.
    Formule loquendi uarie, 52.
    Fornicatio quid, 68.
    Fornicatio an a mechia differat, 68.
    Fornices, 73.
    Fortitudo amor, 4.
    Fortitudo quando et quando non, 2.
    Forum  trahit delictum, 98.
    Frater quomodo diligendus, 98.
    Fratres cur homines omnes, 19.
    Frigus pigrum, 62.
    Frui quid, 21.
    Funambulorum delectatio, quanquam  ars, non appetitur, 13.
    Fundamentum edificio preponitur, 97.
    Fur exosus, 72.
    Furari forinsecus, 70.
    Furtum et concupiscentia aliene rei quomodo differant, 68.
    Furor indomitus, conculcare uxorem uiri, 70.
    Furto deuitato, moritur rapacitas, 73.
    Futura uere, que Deus presciuit, 42.

G
    Galilea mystice interpretata, 114.
    Galilee in monte apparuit Christus octauo, 113.
    Gallos atramento describere, 57.
    Garamantici fontis natura, 95.
    Gaudium bonorum, 6.
    Gaudium discipulorum suscitato Christo, quid, 114.
    Gaudio presente quomodo ieiunetur, 116.
    Gedeonis signum consultatio, 62.
    Generare etiam pecudum, 69.
    Genethliaci renascentiam affirmant, 105.
    Gentes an non ad iudicium, 87.
    Gentes creature seruierunt, 53.
    Gentes etiam mundum credunt a Deo factum, 95.
    Gentes increduli a Deo creduli facti, 95.
    Gentibus tanquam in abyssum diabolus inclusus, 91.
    Gentilium corpus uitulo significatum, 59.
    Gentilium deorum beatitudo falsa, 104.
    Geometricus cubitus, 39.
    Gete, 91.
    Gigantes fuisse uerum, 39.
    Giezi seruus Elisei, 106.
    Gog quid sonet, 91.
    Gradus honorum in beatitudine futuri, 108.
    Grammatici periti, 101.
    Grando in fructibus, 70.
    Grandines prouidentia Dei iaciuntur, 70.
    Grandinatio intrinseca, 70.
    Gratia ardent homines, 70.
    Gratia Christi ad gentes transmigrauit, 114.
    Gratia Dei libero arbitrio maior, 3.
    Gratia sine nichil facere potest homo, 74.
    Gregorianus rescriptum Antonini imperatoris citat, 72.
    Gule affectus, 8.
    Gule flamma, 116.
    Gule repressio, 115.

H
    Habitatio Trinitatis inseparabilis, 80.
    Habitus meretricius Thamar, 58.
    Hedus exprobratio peccati, 58.
    Heredipete, 70.
    Heresis bestia, 73.
    Heretici antichristi, 92.
    Heretici catholica simplicitate non contenti, 82.
    Heretici cur excommunicantur, 16.
    Heretici mente corrupti, 85.
    Heretici semper discordes, 16.
    Heretici solem Christum intueri nequeunt, 82.
    Heretici substantiam Christi dicunt inuisibilem, 38.
    Hereticorum animositas inquieta, 85.
    Hereticis spes remissionis non auferenda, 78.
    Harmonie corporis, 107.
    Her pellicius dictus, 57.
     Herbarum nature uarie, 12.
    Hercules ex homine deus, 101.
    Herodes Christum infantem cur non potuit occidere, 74.
    Herodes Maior non computandus inter reges ex Iuda, 57.
    Herodis Maioris tempore natus Christus, 57.
    Herodis Minoris tempore Christus passus, 57.
    Hesychius Salonite urbis episcopus, 88.
    Hesychius sanctus homo Dei, et sincerissimus, 88.
    Hierosolymis apparuit Christus multis quinto, 113.
    Hieronymi disputatio de fide Abrahe, 60.
    Hieronymi doctrina, 4.
    Hieronymi interpretatio, in historia Giezi et Elisei, 106.
    Hiras fratris mei uisio dicta, 57.
    Hircus cur Christus dictus, 54.
    Historia mira de duobus defunctis, 105.
    Homerus post Romulum, 102.
    Homicida exosus, 72.
    Homicidiis deuitatis cadit crudelitas, 73.
    Homo aliquando pro diabolo, 32.
    Homo cultu demonum contaminatur, 11.
    Homo cur a tentatore superatus, 33.
    Homo cur erecta statura, 42.
    Homo cur semper concubitum appetere potest, 69.
    Homo elatione peccauit, 40.
    Homo ex elementis constat, 28.
    Homo iugum Domini peccando uoluit abiicere, 35.
    Homo multo minus diabolo malus, 27.
    Homo non ipsum uitium, 18.
    Homo per uerbum factus, 41.
    Homo peccando seipsum corrumpit, 73.
    Homo peccato consentit, 55.
    Homo quando et quomodo creatus, 41.
    Homo quando similis diabolo, 5.
    Homo quantum ab eternitate distet, 14.
    Homo quod homines facere uidet, non admiratur, 12.
    Homo quomodo ad imaginem Dei factus, 41.
    Homo quomodo diligendus, 18.
    Homo quomodo purgetur, 15.
    Homo terra animata, 93.
    Hominis casus sanctorum eruditio, 33.
    Hominis cor ad proximum conuersum, quid, 93.
    Hominis et pecoris differentie, 69.
    Hominis excellentia, 41, 42.
    Hominis inter Ierusalem et Iericho a latronibus circumuenti expositio, 116.
    Hominis prestantia, 41, 42.
    Hominis pugna contra seipsum, 72, 73.
    Hominis uarii affectus et aduersi, 7.
    Homini quid sequendum, 21.
    Hominem cur Deus tentari permiserit, sciens ipsum casurum, 33.
    Hominem quandoque angelum dici, 39.
    Homines casti, 98.
    Homines contemptores seculi, 98.
    Homines cur non felices, 96
    Homines gratia ardent, 70.
    Homines natura ardent, 70.
    Homines iusti, 98.
    Homines iustos tentatio probat, 97.
    Homines omnes cognati inter sese, 18.
    Homines omnes miseri, 10.
     Homines sine intermissione a diabolo tentantur, 33.
    Homines studiosi rerum que labores leuant, 56.
    Hominum appetitus Christo contrarius, 17.
    Hominum duo genera inutilium, 57.
    Hominum facta diuersimode proponuntur, 57.
    Hominum labor unde, 73.
    Honorum gradus sanctorum nemo excogitare potest, 108.
    Honoratior semper exprimitur, 68.
    Hora Dominice passionis, 112.
    Hora tertia cur crucifixus iehsu dicatur, 113.
    Horatii locus, 61.
    Humana cadauera Augustini comesta temporibus, 103.
    Humana longitudo ad hominis latitudinem, 39.
    Humani generis massa cur damnata, 96.
    Humani generis societas per linguas constat, 79.
    Humanis sensibus remotiora non indaganda, 29.
    Humilitas Christi quantum nobis profuit, 13.
    Humor ad quid in homine, 28.

I
    Idololatre a Moyse occisi, 58.
    Idololatrie a fundamento remouende, 98.
    Ignauia, 2.
    Ignis de celo quid, 91.
    Ignis et candificat et offuscat, 95.
    Ignis qui probat, quid, 97.
    Ignis qui non damnat, 97.
    Ignis tribulationem significat, 74.
    Igne sal cur torretur, 95.
    Ignem dolorem inferre posse et non occidere, 94.
    Ignominia pena legis, 95.
    Ignorantia iudicii Dei, 87.
    Imbres diuina prouidentia infunduntur, 70.
    Immites inquietudine exagitantur, 85.
    Immortalitas diis a quo promissa, 105.
    Immortalitas nobis diaboli inuidiam peperit, 53.
    Immortalitas prima, 108.
    Impassibilitas, 6.
    Imperii cupidi mortales, 17.
    Imperitus ad studia rudis, 20.
    Imperiti doctissimos ad fidem trahunt, 101.
    Impietas bestia, 73.
    Impii per iustos proficiunt, 33.
    Impiorum lacryme cum pios uiderint ueloces, 82.
    Impenitentia, 78.
    In ere semel post resurrectionem Christus apparuit, 114.
    In ere edificare prouerbium, 68.
    In amicum sedere, 92.
    Inane quid, 36.
    Incarnatio uerbi Dei quid doceat, 17.
    Inchoata, 41.
    In cinerem ire, 93.
    Incredibile mundum tam incredibilia credidisse, 101.
    Incredibilia tria, 101.
    Incubones esse a mulieribus auditum, 39.
    Incuria, 37.
    Incursus unus omnibus, 87.
    Indigne accipere Eucaristiam, quid, 80.
    Infecunditas Rachel, 56.
    Infernus cur sub terra credatur esse, 63.
    Infernus ubi, 63.
    Inferni Augustinus locum certum  ostendere diffidit, 63.
    Inferni uocabulo quid notatur, 63.
    Infernum inferius, 63.
    Infernum supernum mundum hunc appellat, 63.
    Infernum unum in quo beatorum anime requieuerunt, 63.
    Inferna duo, 63.
    Infidelium mentes quomodo a Deo excecate, 54.
    Infirmitati nostre coaptat Deus locutionem suam, 61.
    Infirmitas nulla apud Deum, 87.
    Infirmitas nulla resuscitatis, 104.
    Infirmum Dei fortissimum, 49.
    Ingratitudo sanctis deerit, 108.
    Inimicos quomodo quis non pertimescat, 19.
    Inimicitie uitande, 20; eque ferende, cito finiende, Ibid.
    Iniquitas nulla apud Deum, 87.
    Initiationes quas uocant, 15.
    Iniuste qui condemnat, condemnatur iuste, 96.
    Iniustus quando quis dilectione, 19.
    Inobedientia maximum uitium et primum, 35.
    Inobedientia, si mandatum domini transgreditur, 110.
    Inobedientie malum homo quomodo didicit, 35.
    Inopiam tolerare iustitia, 115.
    In principio creauit, quomodo uariis modis interpretetur, 22; et quomodo intelligendum, 23.
    Inscitie differentia, 1.
    Insipientes pessima uita uitia discunt, 108.
    Intellectus quid, 20.
    Intelligentia Deum cognoscimus, 48.
    Intelligere humanum, 69.
    In templum sedere, 92.
    In terram ire quid, 93.
    In terra post resurrectionem nouies apparuit Christus, 114.
    In testam ire, 93.
    Inuictus quis, 18, 19.
    Inuicti dotes, 19.
    Inuidia quid, 34.
    Inuidentia diabolicum uitium, 115.
    Inuidentia fugienda, 20.
    Inuidentia nulla in sanctis futura, 108.
    Inuidentie malo nonnulli obcecati Deum fateri nolunt, 16.
    Inuidentie uitium, 18.
    Ira ardent homines, 70.
    Ira Dei quid, 39.
    Ira frenanda, 20.
    Ira uincimur, 18.
    Isaac lignum portans ad uictimam, que figura, 49.
    Isaias sectus, 113.
    Isrelis exitus ex Aegypto, 50.
    Isrelis reditus ex captiuitate, 51.

I
    Iacob benedictus, 62.
    Iacob cur propter Rachel seruiat, 56.
    Iacob cur sollicitus sepulture, 64, 65.
    Iacob Laban seruiens, 56.
    Iacob lapidem oleo ungit, 62.
    Iacob lucta angelo preualens, quid, 62.
    Iacob perturbatus mala sua exaggerat, 63.
    Iacob uult benedici ab angelo quando lucta uicerat, 62.
    Iacob uxores quatuor, 55.
    Iactantie uitium cuius, 31.
    Iel hostem occidens, quid, 51.
    Iani nomen sumpsit mensis Ianuarius, 54.
    Iamnes resistit Moysi, 85.
    Ianuarius mensis unde dictus, 54.
    Iaphet et Sem quid, 49.
     Ieiunium generale, 116.
    Ieiunium quando, 116.
    Iericho luna interpretatur, 83.
    Iericho mortalitas nostra, 116.
    Ierichuntis muri cur septies circumiti, 67.
    iehsu sacerdos magnus, templi restaurator, 51.
    Ioannes Baptista preco penitentie contrarius impenitentie, 78.
    Ioannes Odolamites uerus, 57.
    Ioannes frater Domini quomodo, 57.
    Ioannis-Baptiste abstinentia, 115.
    Ioannis Euangeliste sublimitas, 114.
    Ioannem demoniacum dicebant, 115.
    Iob opera Satane, non phantasmate, sed uere afflictus, 92.
    Iob prophete liber quomodo legendus, 28.
    Ioseph uenditus a fratribus, ab Aegyptiis honoratus, quid, 50.
    Iosua a quo missus, 15.
    Iouinianus opinione Stoicus, uita Epicureus, 2.
    Iucunditas necessitati comes, 9.
    Iude confessio, 57.
    Iudas cum nuru sua concumbens, 56, 57.
    Iudas fur, 112.
    Iudas sacramento cibatus, 98.
    Iudas traditor etiam particeps carnis et sanguinis Christi fuit, 78.
    Iudas typus Christi, 57.
    Iudeus forsan cras credat, 78.
    Iudei a terra quomodo male dicti, 46.
    Iudei Christum non suspenderunt, 112.
    Iudei cur a Deo excecati, 51.
    Iudei cur Christianismum renuunt, 17.
    Iudei cur Deum colunt, 17.
    Iudei dispersi, 47.
    Iudei mensem nouorum tantum obseruant, 83.
    Iudei septem obligati uindictis propter Christum, 47.
    Iudeorum impietas gentibus saluti fuit, 86.
    Iudeorum maledictum omnium pessimum, 53.
    Iudeorum mira erga legem constantia, 47.
    Iudeis habet Deus cor auersum, 93.
    Iudeis spes remissionis non auferenda, 77.
    Iudeos oneratos peccatis inuenit Christus, 77.
    Iudea gens scriniaria Christianorum, 49.
    Iudicati seducuntur, 92.
    Iudicium Dei occultum, 86, 87.
    Iudicum et regum tempora in sacris Scripturis quid, 51.
    Iulius mensis unde dictus, 53.
    Iulii Cesaris ergo nomen mensi inditum, 53.
    Iulio Cesari diuini honores attributi, 53.
    Iumentum Samaritani, 116.
    Iunius mensis unde nomen habeat, 53.
    Iunonis gratia nomen Iunio inditum, 53.
    Iura forensia uirum ad pudicitiam quoque obstringunt, 72.
    Iura nuptiarum, 64.
    Iurandi intermissio a periurio conseruatio, 54.
    Iurans etiam uerum propinquat periurio, 54.
    Iustitia Dei, 86.
    Iustitia amor, 4.
    Iustitia in toleranda inopia, 115.
    Iustitia lux, 85.
    Iustitia nec in manducando, nec in bibendo, 115.
     Iustitia perfecta, 19.
    Iustitia qualis nos Deo conciliauit, 15.
    Iustitia quando et quando non, 2.
    Iustitia summa apud Deum, 87.
    Iustitia ubi in Scriptura reperitur, non parui estimanda, 64.
    Iustus semper Deus, 101.
    Iusta peccati uindicta, 33.
    Iusta uindicta que, 54.
    Iusti per impios proficiunt, 33.
    Iustorum fecunditas, 56.
    Iustificatio resurrectionis, uirtus terre, 47.
    Iuuentus doctorum sententia quando, 103, 104.
    Iuuenis quando animum reipublice applicare debeat, 21.
    Iuuenis quisque resurget, 102.
    Iuuenis quomodo colere Deum debeat, 20.
    Iuuenibus cum hominibus omnibus conuersandum, 20.
    Iuuenibus quomodo uiuendum, 20.

L
    Laban quid, 56.
    Labeo de duobus defunctis ad uitam reuersis, 105.
    Labor eruditionis prior quam uoluptas, 56.
    Labor iustorum, 56.
    Laborandum cur, 73.
    Laborem merces consoletur, 69.
    Leta epistola, 26.
    Letitia quid, 5, 26.
    Lapis ad caput Iacob positus, 49.
    Lapis Christus nonnunquam in Scriptura, 49.
    Lapis oleo a Iacob perfusus, 62.
    Latitudinis mensura, 39.
    Latrones qui, 110.
    Latrones improperantes, 113.
    Laus Dei quanta futura in beatitudine, 102.
    Laudis cupiditas fugienda, 20.
    La acrum regenerationis quam spem prebeat, 45.
    Lector sacre Scripture admonetur ab Augustino, 111.
    Leo Iuda, 58.
    Leo quandoque significat Christum in Scriptura, 49.
    Leonum ora clausit Daniel, 113.
    Leuita preteriens uulneratum, 116.
    Leui tribus an non iudicanda, 87.
    Lex ad quid Iudeis olim utilis, 17.
    Lex in arca reposita quid, 74.
    Lex libertatis, 46.
    Lex in persona Moysis, 84.
    Lex non omnis in actione, 17.
    Lex quando data, 85.
    Lia cur infirmis oculis, 55.
    Lia quid significet, 55.
    Liber mysteriorum, 55.
    Liberas Iacob uxores duas habuit, 55.
    Liberatores ueri qui, 63.
    Liberi quomodo diligendi, 98.
    Liberorum auiditas in hominibus, 17.
    Libertas in qua peccari non potest, 108.
    Libertas uera, 19.
    Liberum arbitrium gratia Dei inferior, 3.
    Liberum arbitrium in primo homine quid, 108.
    Liberum arbitrium necessitati non subiicit Augustinus, 43.
    Liberum arbitrium secundum, 108.
    Libido bestia, 73.
    Libido confusionis causa, 103.
    Libido peccat, non usus, 116.
    Libri Ecclesiastes principium, 87.
    Licentia incredibilis adulterii, 72.
    Lignum scientie boni et mali cur hoc nomen habeat, 35, 36.
     Lignum scientie boni et mali, ut arbores cetere uisibile et corporale, 35.
    Ligni uetiti malum, transgressio precepti, 35.
    Ligna paradisi omnia bona, 35.
    Limus generat sciniphes, 69.
    Lingua ambigui soni, 51.
    Lingua Iudeorum necatrix Christi, 112.
    Lingua quandoque caro, quandoque pro idiomate, 52.
    Linguis societas generis humani constat, 79.
    Linostima uestis que nunc, 44.
    Littere ante syllabas docende, 19.
    Littere sacre cordis firmamentum, 29.
    Litigandum non esse de habitu corporis resurgentis, 103.
    Locus ex libris de Republica Ciceronis, 101.
    Locus Platonis summi Dei ad reliquos deos, 105.
    Locis quid conueniat animaduertendum, 116.
    Locusta dente noxia, 70.
    Locutio Dei, 38.
    Locutio minans, 61.
    Locutionem suam aptat Deus infirmitati nostre, 61.
    Longitudinis mensura, 39.
    Loqui uanitatem quid, 69.
    Loqui ueritatem quid, 69.
    Loquendi formule, 39, 109.
    Loth perturbatus, 61.
    Lucifer mane oriens quid, 32.
    Lucrum iniustum, 70.
    Lucrum ubi, ibi damnum, 70.
    Luctandum cum quibus non sit, 59.
    Luctus apud Hebreos dies septem, et cur non amplius, 65.
    Luctus mortuorum apud gentiles nouem dies, 65.
    Luminaria illa duo sol et luna non adoranda, 83.
    Luna a sole illustratur, 82.
    Luna a quarta decima usque ad tricesimam primam a Iudeis obseruata, 83.
    Luna cur corniculata, 82.
    Luna Ecclesiam significat, 82.
    Luna quarta decima, 83.
    Luna quinta decima, 83.
    Lune amansit rationalis spiritus, 29.
    Lune gemitus, 28.
    Lune lumen unde, 82.
    Lux Dei uerbo facta hominibus occulta, 25.
    Lux dies appellata, 85.
    Lux uera non corporea, 9.
    Luxurie uitium cuius, 31.
    Luxuriosis quid ueritas dicat, 16.

M
    Magdalena cur optimam partem elegit, 116.
    Magi cur tertio signo defecerunt, 71.
    Magi famulam stellam Christi non fatalem uiderunt, 43.
    Magi Pharaonis in quo Moysi inferiores, 11.
    Magi quando per magicam artem aliquid possint, 11.
    Magorum Aegypti uirge, 68.
    Magica penitus non exploranda, 12.
    Magice fallaciam Aegyptii magi et Dei uirtutem agnouere, 12.
    Magice fallacie, 13.
    Magnes ferrum trahit, 95.
    Magnes stipulam non mouet, 95.
    Magog quid sonet, 91.
    Maia Mercurii mater, 53.
    Maius mensis unde dictus, 53.
    Maledictum quod Christus subiuit quid sit, 52.
    Maledicta prophetarum, 53.
    Malignus sibi, nemini bonus, 99.
    Malus natura nemo, 5.
     Malo homini quod bene occulta pena est, 86.
    Mali an tantum in infernum descendere soleant, 63.
    Mali bonis ad finem usque seculi permixti, 35.
    Mali non amant pacem, 86.
    Mali ut fruantur mundo colunt Deum, 48.
    Mali causa, defectus a bono, 32.
    Mali in Ecclesia populus Antichristi, 92.
    Mali nomen unde, 26.
    Mali nulla natura, 26.
    Mali uicissitudo, 96.
    Malorum afflictio emendatio, 86.
    Malorum scientie due, 108.
    Malum experimento sentitur, 35.
    Malum causa maioris flagitii uitandi, commissum, 61.
    Mala que contra uoluntatem Dei in operatores recedunt, 100.
    Male cordis motio, 65.
    Male deficitur, non ad mala, 31.
    Male qui uixerunt, 89.
    Mambres resistit Moysi, 85.
    Mammona iniquitatis, 100.
    Manna etiam Christus, 50.
    Manna gratiam significat, 74.
    Manna in arca quid, 74.
    Manna non uult fastidium, 81.
    Manna secundum cuiusque uoluntatem sapiebat, 280.
    Manne et eucaristie comparatio, 80
    Manichei cur uetus reiiciunt Testa mentum, 43.
    Manichei heretici, 16, 27.
    Manichei negant Christum ueram mortem passum, 52.
    Manichei precepta non intelligunt, 43.
    Manichei plus contentiosi quam studiosi, 49.
    Manichei sabbatum rident, et quod, 53.
    Manichei solem et lunam adorabant, 53.
    Mansuetus uias Domini dignoscit, 50.
    Manus aliquando proprie, aliquando pro opera accipitur, 52.
    Manus Dei quid, 41.
    Manibus corporalibus Deus non finxit hominem, 41.
    Maria commendata a Ioanne, 112.
    Maria Magdalena significat Ecclesiam, 116.
    Maria soror Marthe Christum in cor excepit, 116.
    Mariam bis lauasse pedes Christi, 111.
    Maritalis diligentia custos uxorie castitatis, 72.
    Maronis sententia de penis animarum, 96.
    Marsi incantatores, 20.
    Martha quomodo excepit Christum, 116.
    Marthe occupationes quid, 110.
    Martius mensis a Romulo nomen habet, 53.
    Martio mense Bema celebrabant Manichei, 54.
    Martyrii desiderium, 98.
    Martyrium quantum incrementum fidei, 102.
    Martyrum passiones ignis, 97.
    Massagete, 91.
    Mater quomodo diligenda, 98.
    Materies rei prior, 22.
    Mathusalem quando obiuit, 39.
    Mecanicorum artes stupemus, 86.
    Medee mentio, 113.
    Medicus omnes fere morbos ex arte cognoscit, 108.
    Mediator falsus intercludit uite uiam, 14.
    Mediator inter Deum et hominem qualis oportuit esse, 19.
    Mediatoris sacramentum antiquis  quomodo notum, 15.
    Medium omnia contraria reducit, 15.
    Mel primatum dulcoris habet, 98.
    Mel quo boni cibati, 98.
    Mel sapientia, 98.
    Membra feminea decore accommodata erunt, 130.
    Membra omnia laudabunt Deum, 107.
    Membrorum compago infirma, 94.
    Membrorum motio, 37.
    Memoria Deum recolimus, 48.
    Mendax dici quis possit, 21.
    Mendacium occidit animam, 98.
    Mendacium aliqui defendunt, et quomodo, 68.
    Mendacium de Romuli etate, 102.
    Mens hominis maligna a iuuentute, 60.
    Mens quando sapiens, 15.
    Mentis tranquillitas uacatio sabbati, 69.
    Mensis nouorum, 82.
    Mensium nomina, 54, 55.
    Mensura propria quisquis resurget, 102, 103.
    Mercurii mater Maia, 53.
    Meretrix, 73.
    Meretricis membra ex Christi membris facere, 97.
    Merito occulto Iudei excecati, 51.
    Metaphore elegantes, 14, 22.
    Metus sanctorum, 6.
    Milites Christum suspenderunt, 112.
    Militia castrorum, 91.
    Mille anni in Scriptura sacra, 90.
    Milliarii, 80.
    Minio Aethiopes scribere, 57.
    Ministerium euangelizandi cui non renunendum, 59.
    Ministri publici non homicide, si iussu principum occidunt quemquam, 67.
    Mira cur primo discipuli effecerunt, 102.
    Mira in Nerone malitia persuasiones plurimas de se excitauit, 72.
    Miraculum quinque panum quomodo peractum, 109, 110.
    Miracula cur non fiunt, 102.
    Miracula etiam nunc fiunt, 102.
    Miracula multa per homines, sed uirtute Dei facta, 13.
    Miseria perditorum sanctos non latebit, 108.
    Misericors Deus semper, 101.
    Misericordia undecunque legitur in Scriptura magni facienda, 64.
    Misericordie repetitio, 75.
    Mitibus requiem prestat spiritus, 85.
    Modus appetendi in cibis probatur uel improbatur, 116.
    Modus tenendus in opere coniugali, 98.
    Mechia et feminis et uiris prohibita, 68.
    Mechia repudiata interficitur libido, 73.
    Grecum uocabulum, 68.
    Mechus quis, 70.
    Monile Thamar, 58.
    Mors a serpente propinata, 68.
    Mors anime que non uult infligit, 94.
    Mors Christi quomodo ad nostram conferenda, 12.
    Mors Christi sopor Ade, 103.
    Mors corporis, 12.
    Mors de peccato, 52.
    Mors est Deum non diligere, 21.
    Mors ex maledicto, 52.
    Mors hominis unde, 51.
    Mors patriarcharum quid, 65.
    Mors pena legis, 95.
    Mors prima animam uellit e corpore, 94.
    Mors primogenitorum Aegypti, 79.
    Mors quare peccatum dicta, 52.
    Mors secunda, 89.
    Mors secunda animam tenet in corpore renitentem, 94.
     Mors terribilis homini, 17.
    Mors uite priuatio, 36.
    Mortem testatoris petit heredipeta, 70.
    Mortui Christianis quandiu lugendum, 65.
    Mortui omnes in peccatis, 89.
    Mortalium cogitationes, 55.
    Mortuorum sepultura quid, 65.
    Moriendo homo non peccat, 51.
    Morientibus semper succedent predestinati, 90.
    More humano cur loquatur Deus, 61.
    Mores in melius mutandi, 99.
    Morticinium quid, 60.
    Morticinio cur Christiani non uescuntur, 60.
    Motus sensualis rebus inest, 28.
    Motus spiritualium corporum futuri qui, 107.
    Motus spiritualium ac corporalium, 37.
    Moyses creationem mundi quomodo scribere potuit, 25.
    Moyses cur hominum mala facta et quorum collegit, 57.
    Moyses Dei apostolus, 15.
    Moyses ieiunii auctor, 84.
    Moysis institutum in descriptione creationis mundi, 23.
    Moyses omni Aegyptiorum sapientia eruditus, 39.
    Moyses preuidit hereticos futuros, 52.
    Moyses typus Isrel, 75.
    Mulier Christo debet caritatem, 72.
    Mulier parui intellectus, 40.
    Mulieribus primum apparuit Christus, 113.
    Mulieris animus a uiro contristatus contabescit, 40.
    Munda et immunda animalia quomodo intrauerunt in arcam, 60.
    Mundus a Deo se factum tacite demonstrat, 25.
    Mundus a quatuor elementis erigitur, 84.
    Mundus a quatuor uentis deliniatur, 84.
    Mundus ad quid bonis, 48.
    Mundus cum tempore factus, 25.
    Mundus omnium miraculorum celeberrimus, 94.
    Mundum omnium uisibilium maximus, 25.
    Mundus quatuor anni temporibus uariatur, 84.
    Mundus quibus doctrinis de Christo credidit, 102.
    Mundus temporalia concludit, 18.
    Mundi fabrica temporis electione non indigens, 25.
    Mundum in Christum credere uirtutis diuine, 101.
    Mundum incredibilia credidisse, 101.
    Munus sanctorum, 108.
    Muri Iericho corruunt, 59.
    Muri Ierichuntis corruerunt, 83.
    Musca canina, 69.
    Musce breues quid significauerunt, 85.
    Musto nouo pleni apostoli quomodo, 116.
    Mutabile quando fiat melius si bonum est, 35.
    Mutatio consuetudinis quomodo esse debeat, 81.
    Mysterium magnum ad Petrum de Ioanne uerba, 114.
    Mysteriorum oppositio, 17.

N
    Naaman Syrus a lepra mundatus, 106.
    Narrationes in sacra Scriptura, quid intiment, 23.
    Nascentia cuncta quomodo formata, 42.
     Natalis Dominica non sacramentum, 81.
    Natu maximus filius Ne quid, 49.
    Natu medius filius Ne quid, 49.
    Natu minimus filius Ne quid, 49.
    Natura a faciente recedens bene se habere non potest, 49.
    Natura omnipotentie Creatoris subtrahere se nunquam potest, 104.
    Natura peccati immunis, an peccato resistens melior, 33.
    Nature qui tribuunt admiranda opera Dei, 95.
    Naturas experimento discimus, 42.
    Necessitatem rerum futurarum scire non possumus, 42.
    Necessitudines quomodo amande, 98.
    Negligentia, 37.
    Neophytorum octo dies, 85.
    Nero occultari a quibusdam creditus in uigore etatis usque ad diem Domini, 92.
    Nero pro opinione quorumdam non occisus, 92.
    Neronem calumniari a Paulo quidam credunt, 92.
    Neronem quidam iterum resurrecturum et Antichristum futurum credebant, 92.
    Nil sine prouidentia Dei patiuntur homines, 70.
    Niniuite penitentiam egerunt, 87.
    Noceat cui nichil, 19.
    Ne denudatus, 49.
    Ne ebrius quid, 49.
    Ne quomodo iustus, 39.
    Ne  usque ad Abraham etas secunda, 46.
    Nomen Dei ueritas, 69.
    Nostri angeli etiam angeli Dei, 106.
    Nouem menses pregnantis, 86.
    Nouitas corporis Sanctorum, 104.
    Nouum Testamentum dilectionem significat, 76.
    Nox inter opera Dei nunquam nominata, 26.
    Nox mors Christi ut homo, 76.
    Noctis illusiones, 3.
    Noctu feruet fons Garamanticus, 95.
    Nouemdialia apud Latinos quid, 65.
    Nubes Christus, 50.
    Nubes diuina prouidentia colliguntur, 70.
    Nuditas Ne mortalitas carnis, 49.
    Nuditas Ne a Cham uisa interpretatur, 49.
    Numerus septenarius, 70.

O
    Obedientia uirtutum prima ac maxima, 35.
    Obedientie bonum homo quomodo didicit, 35.
    Obliuio sanctorum, 108.
    Obliuiones malorum due, 108.
    Obscura Ecclesia quomodo uideatur, 83.
    Oblectatio fugienda, 28.
    Occasione quandoque Euangelium a quibusdam predicari, 56.
    Occidere hominem quando licitum, et quando non, 68.
    Occulto merito Iudei excecati, 51.
    Octauus dies actionem regenerationis significat, 84.
    Octo penarum genera, 95.
    Oculum pro oculo unde, 95.
    Oculi cordis, 106.
    Oculis an sancti Deum uidebunt, 106.
    Oculorum lux unde, 28.
    Oculorum tentatio, 9.
    Odii flammas lex reprimendas docet, 54.
    Odio haberi que debentur, 18.
    Odolamites, 57.
     Offensa una alia maior, 3, 4.
    , 75.
    Oleum uulneribus infusum, 116.
    Olei mira natura, 95.
    Oliue surculum a columba reportatum quid, 49.
    Omnipotens Deus semper, 101.
    Omnipotentia Creatoris in miris inspicienda, 94.
    Omnipotentia Dei admirabilis, 95.
    Onas meror interpretatur, 57; eius in terram seminis effusio, Ibid.
    Onera Deo reddende rationis, 110.
    Onera participande infirmitatis, 110.
    Onus diuerse dicitur, 110.
    Opera Satane non omnia phantasmata, 92.
    Opinio quorumdam de intercessione sanctorum, 100.
    Opiniones de Iuna due, 82.
    , 73.
    Opportunitas demonibus maxime suffragatur, 12.
    Oratio quotidiana, 99.
    Oratio Dominica ad quid, ad quid non, 99.
    Ordo non recusandus, 56.
    Ordinem accipiende eucaristie Christus non prescripsit, 81.
    Origenes non in omnibus refellendus, 29.
    Origenis defensores, 29.
    Origenis error, 29.
    Origenis laus, eiusdem error. Liber , 27.
    Origeniani inter hereticos numerati, 29.
    Origo operum a patre, 79.
    Ornatus immodestus fugiendus, 20.
    Ortum et mortem homines sciunt, 14.
    Otium potius quam actio beatorum uita, 106.
    Oues Iacob quomodo affecte, 11.

P
    Paganus cras forsan Christianus, 78.
    Pagani confusi, 17.
    Pagani diebus deorum nomina indiderunt, 53.
    Pagani demonum prestigiis dediti, 16.
    Paganis spes remissionis non auferenda, 77.
    Palea frigescit, 95.
    Palea maturescit poma, 95.
    , 105.
    Palme septuaginta, 50.
    Panis quomodo efficiatur lac, 69.
    Panum quinque miraculum, 109.
    Papule ardentes, 70.
    Paradisus Ecclesia, 32.
    Paradisus nil habuit mali, 35.
    Parentes honorando impietas profligatur, 73.
    Parentes non agnoscere caninum, 69.
    Parentibus non obediens nullis parcit, 71.
    Parentes nostri si morituros se scissent, nunquam peccassent, 36.
    Paribus superbia cur inuida, 34.
    Pars potior pro toto, 62.
    Pascha ad sacramentorum significationem celebratur, 81.
    Pascha cur transitus dictum, 81.
    Pascha Iudeorum ritu quare non colatur, 59.
    Pascha non Grecum uocabulum, 81.
    Pascha nostrum a pascha Iudeorum quare et quomodo discretum, 83.
    Pascha uerum Christianorum, 113.
    Pasche celebratio per Patrum concilia quarta decima luna obseruatur, 84.
    Pasche mensis primus cur attributus, 82.
    Passio prepropera fugienda, 74.
     Passionis dies cur non ad eumdem cedar semper diem, 81.
    Passione Domini uita temporalis significata, 55.
    Pater auctoritatis exemplum, 78.
    Pater et Filius an ipsi tantum peccata remittant, 79.
    Pater quomodo diligendus, 98.
    Pater ueritatis, Filii scilicet origo, 78.
    Patris cor quomodo conuersum ad Filium, 93.
    Patris persona potior, 63.
    Paternum de Christo testimonium, 111.
    , 81.
    Patientia Dei ducit ad penitentiam, 78.
    Patientia Dei utilis quibusdam, 66.
    Patientia premia auget, 86.
    Patriarcharum cadauera ubi sepelienda, 65.
    Paulus an inter iudices deputandus, 87.
    Paulus cur a die Domini fideles non moueri dicat, 88.
    Paulus cur mambus operatus est, 116.
    Paulus defuncto fratri Christianos genuit, 59.
    Paulus quid de Antichristo, 92.
    Paulus uictum manibus quesiuit, 110.
    Paulus Corinthiorum emulus, 6.
    Pauli desiderium erga Romanos, 6.
    Pauli dolor de Isrelitis, 6.
    Pauli tuga, 55.
    Pauli maledicta non maledicta, 53.
    Pauli preconium, 6.
    Pauli uerba ad Thessalonicenses obscura, 92.
    Paupertas a Deo, 55.
    Pauonis caro non putrescit, 95.
    Pax a molestiis liberat, 86.
    Pax Dei superat omnem intellectum, 106.
    Pax malos corrumpit, 86.
    Pax uera, 107.
    Pacis abundantia, 83.
    Peccatum Deus deserit, 55.
    Peccatum diabolus suggerit, 55.
    Peccatum generat mortem, 33.
    Peccatum hominis effecit ut dies a tenebris iam computentur, 85.
    Peccatum hominem ex paradiso detrusit, 89.
    Peccatum in Spiritum sanctum quod, 78.
    Peccatum maximum de alterius bono contristari, 48.
    Peccatum non omnia peccatis impleuit, 27.
    Peccatum pars animi uitiosa, 48.
    Peccatum tenebre, 85.
    Peccato factum est ut homo moriatur, 51.
    Peccato infensi esse, 99.
    Peccato homo consentit, 55.
    Peccata breuissima longissimo tempore puniuntur, 95.
    Peccata quotidiana, 99.
    Peccata cur non paria, 3.
    Peccata hominum ad que pertineant, 73.
    Peccata non paria, 1, 12.
    Peccata uestra, quid dictum, 99.
    Peccatorem in peccatis perseuerantem Deus quomodo puniat, 100.
    Peccatorum parilitas discutitur, 3.
    Peccans non uoluntate significat onis bone peccat, 57.
    Peccando Domini iugum homo uoluit excutere, 35.
    Peccando felicitas deperdita, 108.
    Peccando se ipsum homo corrumpit, 73.
    Peccatur quando, 17.
    Pecus non uenit ad eternitatem, 69.
     Pecoris et hominis differentie, 69.
    Pecora cur in aluum prostrata, 42.
    Pecora cur mortem deuitent, 36.
    Pecora solis et certis temporibus feminas concupiscunt, et quare, 69.
    Pecorum uoluptas ex terra, 42.
    Pecunia qua causa adametur, 35.
    Pede utroque calceatus, 59.
    Pentecosten festum, 59.
    Pentecostes festo finito, cur ieiunia relaxentur, 84.
    Per Christum omnia creata, 15.
    Perfectam ambiunt omnes sapientiam, 56.
    Periculum castitatis, 72.
    Peritus ex imperito fit, 20.
    Periurio  qui non iurat remotissimus, 54.
    Periuria fundamento contraria, 98.
    Persecutio nouissima, 91.
    Persecutionum fugiendarum exemplum Christus, 55.
    Persecutor Saul uoce mactatus, 85.
    Persuasio iniquitatis, 37.
    Pertinacia, 2.
    Perturbatio Deo non conuenit, 86.
    Peruentio, 109.
    Peruentores, 109.
    Petra cur Christus, 50.
    Petra superfundatus populus fidelis, 75.
    Petrus ipse reprehendi meruit, 29.
    Petri fletus, 57.
    Petro apparuit Christus tertio, 113.
    Petro Christus oues commendat, 114.
    Phedra plurali numero accipitur, 113.
    Pharaonis corde ad quid usus Deus, 67.
    Pharaonis somni repetitio, 75.
    , societate sancta priuat, 35.
    Philosophia nulla nisi uera religio Christiana, 16.
    Philosophia falsa diaboli astus, 13.
    Philosophi contentiosi, 6.
    Philosophi de Deo sibi ipsis contrarii, 16.
    Philosophi incredibilibus capti, 101.
    Philosophi nobis consentiunt de resurrectione anime, 109.
    Philosophi peccatum partem uocant animi uitiosam, 48.
    Philosophorum arrogantia, 14.
    Philosophorum confessio de nostra religione si reuiuiscerent, 16.
    Philosophorum de mentis aspectu disputatio, 107.
    Philosophorum de summo bono discordia, 16.
    Philosophorum magnorum doctrina profecit Cicero, 103.
    Philosophis  religio non querenda, 16.
    Photiniani heretici, 16.
    Pietas quid, 2.
    Pietatis auspicia, 17.
    Pigridie, 59.
    Pilato hora sexta traditus Christus, 112.
    Piscium numerus captorum, 85.
    Plaga Aegypti prima, 68, 69.
    Plaga decima Aegyptiorum, 70.
    Plaga nona Aegyptiorum, 70.
    Plaga octaua Aegyptiorum, 70.
    Plaga quarta Aegyptiorum, 69.
    Plaga quinta Aegyptiorum, 69.
    Plaga secunda Aegyptiorum, 69.
    Plaga septima Aegyptiorum, 70.
    Plaga sexta Aegyptiorum, 69.
    Plaga tertia Aegyptiorum, 69.
    Plato deos celestibus corporibus inclusos dixit, 104.
    Plato mortalitatem ab immortali Deodiis promissam dicit, 10.
    Plato nature sacrificasse perhibetur, 16.
    Plato philosophorum magister omnium, 104.
     Plato quo honore dignum iudicaret Christum si adhuc uiueret, 15.
    Platonis de ueritate doctrina, 15.
    Platonis dictum, 14, 15.
    Platonis ora multi, sed corda non habent, 16.
    Platonici multi Christum acceperunt, 16.
    Platonicorum de penis sententia, 96.
    Platonicorum opinio de metu et affectibus reliquis, 94.
    Pete uerborum auctores, 6.
    Pena an pro temporis longitudine quo peccatum perpetratum est futura sit, 95.
    Pena eterna dura cur uideatur hominibus, 96.
    Pena boni amissio, 36.
    Pena quorumdam multi corriguntur, 34.
    Pene non pro tempore perpetrationis peccati infliguntur, 95.
    Penarum locus ex Cicerone, 95.
    Penas purgatorias tantum quidam uolunt, 96.
    Penitentia ad quid, 48.
    Penitentia anime resurrectio, 12.
    Penitentia extra Ecclesiam, 79.
    Penitentia uera, 57.
    Penitentia uulnera iniquitatis sanantur, 58.
    Penitentie dolor, 13.
    Poma palea maturescit, 95.
    Populus Dei in quo congregatur, 78.
    Porco qui homines significentur, 44.
    Porphyrius Deum et Patrem et regem appellauit, 104.
    Porphyrius philosophus nobilissimus, 101.
    Porphyrii sententia de comparanda beatitudine anime, 104.
    Porphyrii et Platonis dissensio, 105.
    Possessiones diligende, 98.
    Potentie cupiditas, 13.
    Potestas data, 110.
    Potestas iuuenibus quomodo exercenda, 20.
    Potestas uirga designatur apostolorum, sed qualis, 110, 111.
    Potestatum in celo scientia an necessaria, 29.
    Potio amara curat, 72.
    Preceptum legis custos pudicitie uxorie, 72.
    Precepti primi et prime plage comparatio, 69.
    Precepta ad dilectionem proximi pertinentia, 71.
    Precepta agende uite, 43.
    Precepta alia septem quam in decalogo, 56.
    Precepta Dei hominis speculum, 3.
    Precepta duo continent decem, 73.
    Precepta que ad dilectionem Dei pertinent, 71.
    Precepta septem ad dilectionem proximi, 56.
    Predicatio uulnus carnis, 64.
    Predicatoribus necessaria debentur, 110.
    Prima mors animam uellit e corpore, 94.
    Prima resurrectione qui resurgent, 89.
    Primogenitus carior ceteris heredibus, 70.
    Primogenita cordis, 70.
    Primogenitorum mors, 70.
    Princeps huius mundi quid in nobis operetur, 78.
    Principum inutilium duo genera, 57.
    Priscillianiste heretici, 27.
    Prodigia querens quis sit, 102.
    Prophete cur et malorum opera describant, 57.
    Prophete quomodo uel preterita reserant uel futura indicant, 25.
    Prophetas quis miserit, 15.
     Prophetia Cayphe, 57.
    Propitiatorium cur arce superpositum, 74.
    Proprie locutus Christus, 111.
    Prostituta, 73.
    Prouectus substantiue, 74, 100, 106.
    Prouerbium uulgare apud Christianos olim, 20.
    Prouidentia Dei, 86.
    Prouidentia diuina omnia pro meritis moderatur animarum, 86.
    Prouidentia diuina ubique bonitatis sue uirtutem obseruans, 57.
    Prouidentia in homine gemina, 36.
    Prouidentia mortalium incerta, 55, 56, 107.
    Prouidentia naturali et superna et inferiora gubernantur, 36.
    Prouidentia naturalis in lignis et herbis, 36.
    Prouidentia uoluntaria omnia in celis et terris aguntur, 36.
    Prouidentie operatio duplex, 36.
    Prouidentie uoluntarie operatio in angelis et hominibus, 36.
    Prouidentia Dei que ostendunt, 86.
    Proximus non exspoliandus, 67.
    Proximi amor quam late pateat, 3.
    Prudens cur dictus serpens, 21.
    Prudentia amor, 4.
    Prudentia quando et quando non, 2.
    Psalterium decem chordarum, 71.
    Pudicitie forma et uiro et uxori prescripta, 72.
    Pudor feminee castitatis magnum munimentum, 72.
    Puniendum quomodo, 20.
    Purgandi quomodo fuimus, 14.
    Pusillanimitas fugienda, 20.
    Pustule in corpore, 70.

Q
    Quadragesima, 84.
    Quadragesima cur confinis passioni Dominice, 84.
    Quadragesime obseruatio utriusque Testamenti auctoritate roboratur, 84.
    Quadragesime significatio, 84.
    Quadragenario numero quid significetur, 84.
    Quadraginta dierum et quadraginta noctium pluuia quid, 48.
    Quartadecima luna, 83.
    Quater deni mysterium 114.
    Quatuor uxores Iacob quid, 55.
    Quies bonos lucrat, 86.
    Quinquaginta merces laboris et continentie, 84.
    Quinta decima luna, 83.
    Quintilis mensis a numero nomen habet, 51.
    Quo corporis statura aut habitu quisque resurrecturus sit, 103.

R
    Rachel cur uenusta facie, 56.
    Rachel quid significet, 55.
    Rane clamentes in palude qui, 69.
    Rane loquaces, 68.
    Ranarum abundantia, 69.
    Rapacitas bestia, 73.
    Ratio, 20.
    Ratio creandi hominis, 41.
    Rationis sedes in mente, 69.
    Rationes et causas Deus seminarias rebus inseruit, 69.
    Rationes seminarie in omnibus elementis, 66.
    Rationalis scientia in sanctis futura, 108.
    Ratiocinari humanum, 69.
    Reatus aduersitate rerum contractus, 48.
    Recogitatio Dei, 39.
    Reconciliatio remedium, 99.
    Regum Aegyptiorum mos in concum bendis mulieribus, 60.
    Religio apud quos, 17.
     Remissio peccatorum unde, 78.
    Remotiora non indaganda, 29.
    Requies Dei quomodo intelligenda, 26.
    Requies sola et certa in Deo, 84.
    Res aliene non concupiscende; cupiditas damnatur, 73.
    Res sentiens dolorem que immortalis, 94.
    Rerum necessitas Dei uoluntas, 42.
    Rebus concessis infirmitate aliqua inherent quidam, 98.
    Resipiscentia uite totius comes esse potest, 18.
    Respublica iuueni quando amplectenda, 20.
    Resurrectio animarum, 89.
    Resurrectio Christi ad quid, 13.
    Resurrectio Christi quid significet, 17.
    Resurrectio cur triduana, 82.
    Resurrectio mortuorum in ictu oculi futura, 95.
    Resurrectio prima, 89.
    Resurrectio aditus ad uitam, 36.
    Resurrectio secunda, 89.
    Resurrectionis iustificatio uirtus terre, 47.
    Resurrectionis prime particeps quis, 90.
    Resurrectione Domini uita eterna significata, 55.
    Resurrectione  errant quidam, 90.
    Resurrecturis nulla deformitas, 104.
    Resurrectionem et assumptionem aperte credere, 14.
    Resuscitatarum animarum actio et officium, 106.
    Reuolutio seculorum impugnatur, 29.
    Rhetores inflati, 101.
    Rhomphea flammea, 40.
    Rixosi sabbatum non habent, 69.
    Romani Herodem regem constituunt, 57.
    Romanorum imperium quidam antichristum uoluit intelligi, 92.
    Romanorum ritum preter Iudeos omnes gentes susceperunt, 47.
    Romanorum, tempore Romuli, doctrina, 102.
    Romanis Iudei Christi mortem cupiunt impingere, 112.
    Romanis non subditi, 91.
    Romulus ante Homerum, 102.
    Romulus ex homine deus, 101.
    Romulus quot annis ante Ciceronem, 102.
    Romuli falsa diuinitas, 102.
    Romuli gratia Martio mensi nomen inditum, 53.

S
    Sabbatum corporali otio celebrandum Iudeis preceptum, 83.
    Sabbatum inter prophetarum dicta, 53.
    Sabbatum maximum non habens uesperam, 108.
    Sabbatum requies mortuorum, 84.
    Sabbati preceptum inter septem precepta solum figurate obseruandum, 84.
    Sabbati spiritalis quietem qui amittunt, 69.
    Sabbati uacatio, 69.
    Sabbati ueri sanctificatione occiditur amor seculi, 273.
    Sabbato Christus in sepultura quieuit, 53.
    Sabbato futura quies significata, 48.
    Sabellii dogma, 27.
    Sacerdos et leuita pretereuntes uulneratum, 116.
    Sacerdotes nostri seculi aliquot, 15.
    Sacerdotes omnes christiani, et quare, 91.
    Sacerdotes quomodo pro peccatis offerre iussi, 99.
     Sacerdotii in regnum commutatio, 51.
    Sacra Lupercalia, 54.
    Sacramentum magnum circumcisio filii Moysis, 65.
    Sacramenta Ecclesie ad quid, 17.
    Sacre littere diuersis temperate, 23.
    Sacris in litteris quid spectandum, 23.
    Sacrificia quando non recte fiunt, 47.
    Sacrilegia fundamento non connectenda, 98.
    Seculi reformatio sexta etate ostendetur, 46.
    Seuiendum in idololatras, 58.
    Sal Agrigentinum, 45.
    Sal aqua cur soluitur, 95.
    Salomon cuius exemplum, 58.
    Salomon impenitens, 58.
    Salomon mulierum amori resistere nequiuit, 40.
    Salomon sapientissimus rex, 87.
    Salomon uehementer a Scriptura damnatur, 58.
    Salomonis templi ruina, 92.
    Samaritanus quid, 116.
    Samson leonem necans quid, 51.
    Sancti naturam habent qua peccare si uolunt, non possunt, 33.
    Sancti in Dei pace uicturi, 106.
    Sancti perspicaciores uel aquilis uel serpentibus, incorporalia uidebunt, 106.
    Sancti quid acturi sint queritur, iam resuscitati, 106.
    Sancti ut quisque sit saluus orant, 100.
    Sanctorum intercessione an delicta remittuntur, 100.
    Sanctorum nouitas in corpore, 104.
    Sanctorum suffragium, 100.
    Sanctos miseria perditorum non latebit, 108.
    Sanctos non semper exaudit Deus, 100.
    Sanctos odit diabolus, 5.
    Sanguine quid intelligendum, 69.
    Sapiens et stultus quomodo depicti in houe et asino, 44.
    Sapiens quis stoicorum sententia, 3.
    Sapientes huius mundi idola colere docuerunt, 58.
    Sapientum rationes uane coram Deo, 101.
    Sapientia luminosa, 56.
    Sapientia pietatis fructus, 32.
    Sapientia qualis diligenda, 19.
    Sapientia summa apud Deum, 87.
    Sapientie Dei honor nullus satis, 15.
    Sapientie perfecte delicias sine labore in hoc mundo non adipisci, 56.
    Sapientie principium creature intellectualis, 24.
    Sara an concubitu Aegyptii regis polluta, 60.
    Sara quomodo non sit polluta a rege Aegyptio, 60.
    Sacrinis exonerandos ad homines uenit Christus, 57.
    Satane opera non omnia phantasmata, 92.
    Saturnum genitum die sabbati gentiles perhibent, 54.
    Saul persecutor uoce mactatus, 85.
    Scala cuius summitas de terra in celum efferebatur, 49, 50.
    Scenopegie festum apud christianos, 44.
    Schismaticus hodie, forsan crastina reconcilietur catholice Ecclesie, 78.
    Schismatici ab hereticis differunt, 16.
    Scientia abstinere a malis, 3.
    Scientie malorum due, 108.
    Scinifes, 11, 69.
    Scire se nescire aliquid, 88.
    Scriptura aperta pascimur, 77.
    Scriptura cur pinguioribus utatur uerbis, 39.
    Scriptura que exempla nobis prescribit, 11.
     Scriptura sancta bipartita, 23.
    Scripture defensiones, 61.
    Scripture mos in loquendo, 112.
    Scripture sancte omnes scientie inferiores, 29.
    Scriptura uetus olim prenuntiabat, nunc recitatur ad confirmationem, 44.
    Scripturis obscuris exercemur, 77.
    Sectus Isaias, 113.
    Secunda mors animam renitentem tenet in corpore, 94.
    Secunda immortalitas, 108.
    Seducti iudicabuntur, 92.
    Seductorum fallacie timende, 83.
    Segnitia, 37.
    Seipsum contemnere quid, 69.
    Seipsum quis seducat, 55.
    Sela tertius Iude filius, 57.
    Sem et Iaphet quid, 49.
    Semen corpulentiam habet uisibilem, 64.
    Semen fratri suscitandum quomodo interpretetur, 59.
    Semen incorporale, 64.
    Semen substantiam habet corporalem, 64.
    Seminis incrementa, 11.
    Semini uis insita quedam uisibilis, 64.
    Seminarias causas et rationes rebus Deus inseruit, 66.
    Sensus puerilis de more uniuscuiusque patrio uelle in eucaristia iudicare, 81.
    Sensibus humanis remotiora non indaganda, 29.
    Sensibus utuntur bestie, 28.
    Sentiat corpus quomodo, 94.
    Septem alii anni Iacob impositi, quid, 56.
    September mensis unde nomen habeat, 53.
    Septenarius numerus cur Spiritui sancto attributus, 70, 71.
    Septima etas per sabbatum intelligitur, et est requies beatorum sine fine, 46.
    Septuagintorum interpretatio in Elisei et Giezi historia, 106.
    Sepultura mortuorum quid, 65.
    Sepulture sollicitus Iacob, 64.
    Serpens cur pre ceteris animalibus carminibus moueatur, 20.
    Serpens decipiendo hominem quomodo locutus, 20.
    Serpens ex uirga effectus quid, 68.
    Serpens in ligno suspensus, 52.
    Serpentis ex uirga Moysi mysterium, 68.
    Serpentis Moysi cauda, quid, 68.
    Serpentis prudentia unde dicta, 21.
    Serpente cur seductus homo, 34.
    Serpentes an incantationes audiant, 20.
    Serpentes qua ratione latebris educentur, 20.
    Serpentium perspicacitas, 106.
    Serpentini heretici, 16.
    Seruire quomodo iuuenes debeant, 20.
    Seruitus pena legis, 95.
    Seruus et conseruus debitores quid significent, 99, 100.
    Seruus iussa facere debet, 35.
    Seruorum et bonorum et malorum exspectatio, 88.
    Seruos Deus nos suos fecit, 73.
    Seruos non ipsi fecimus, 73.
    Sex etates hominum, 46.
    Sex dierum apud Mattheum et Marcum de transfiguratione expositio, 111.
    Sexta etas nunc agitur hominibus usque ad iudicium, 46.
    Sexta hora traditus Christus Pilato, 112.
    Sextilis mensis a numero nomen habet, 53.
    Sidus nouum nouo in uirginis partu apparuit, 43.
    Sidera an rationalem habeant speciem,  29.
    Sidera quatenus obseruanda, 83.
    Signum petere, 62.
    Signa et prodigia discipulorum incredulos persuaserunt, 102.

SIMILIA
    Adulterio procreatorum et prophetice Scripture, 57.
    Agricole ac angelorum uel bona uel mala operantium, 66.
    Agriculture et Prouidentie, 37.
    Amatoris proximi atque cantoris, 19.
    Angelorum siue bonorum siue malorum et parentum, 11.
    Angelorum uel bona uel mala operantium, et agricole, 66.
    Animi et corporis sanandi, 14.
    Cantoris atque amatoris proximi, 19.
    Cantus et creationis mundi a principio, 22.
    Christi humilis et superbientis diaboli, 13.
    Corporis et animi sanandi, 14.
    Creationis mundi a principio et cantus, 22.
    Demoniaci ac serpentis loquentis, 20.
    Damnatorum in metalla, et maleficorum, 11.
    Debitoris et liberatoris, 63.
    Diaboli, quomodo aliquando homo dicatur, ac corpus Christi Ecclesia, 32.
    Diaboli superbientis et Christi humilis, 13.
    Discipline celestis et ludimagistri, 19.
    Ecclesie, quod aliquando corpus Christi dicatur, et diaboli quod aliquando homo appellatur, 32.
    Euangelii predicati ac mentis a Deo formate; et operationis bonorum et malorum angelorum, 11.
    Fontis ac sacre Scripture, 22.
    Herbe uenenose demonstrate, ac ligni scientie boni et mali, 35.
    Hominis in aqua periclitantis ac sapientis, 3.
    Hominum se inuicem uidentium, et uisionis qua Deum sancti uisuri sunt, 106.
    Humilis et superbi patriam affectantis, 14.
    Imaginis uiolate et Dei offensi, 73.
    Immortalitatis et liberi arbitrii, 108.
    Incarcerati ac oratoris boni, 63.
    Ingenii hominis ac subtilitatis malorum angelorum, 12.
    Ire Dei et solis, 100.
    Liberi arbitrii et immortalitatis, 108.
    Ligni scientie boni et mali, ac herbe uenenose, 35.
    Litterarum propheticarum et instrumentorum musicorum, 59.
    Ludimagistri et discipline celestis, 19.
    Maleficorum et damnatorum in metalla, 11.
    Medici et reminiscentie sanctorum, 108.
    Medici precauentis atque preceptorum Dei, 63.
    Mentis a Deo formate ac predicati Euangelii, et operationis bonorum et malorum angelorum, 11.
    Miraculorum per demones perpetratorum ac theatri, 13.
    Musicorum instrumentorum ac litterarum propheticarum, 59.
    Operationis bonorum et malorum angelorum ac mentis a Deo formate, et Euangelii predicati, 11.
    Oratoris boni et incarcerati, 63.
    Parentum ac angelorum et bonorum et malorum, 11.
    Picture atque sacre Scripture, 57.
    Picture atque uniuersitatis rerum, 22.
    Potestatis Dei et uini, 42.
     Preceptorum Dei et medici precauentis, 63.
    Prouidentie et agriculture, 37.
    Riualium duorum pudice amantis ac illicite appetentis, et uoluntatis male, 31.
    Reminiscentie electorum et medici, 108.
    Sacre Scripture et fontis, 22.
    Sapientis ac hominis in aqua periclitantis, 3.
    Scripture atque picture, 57.
    Scripture prophetice et adulterio procreatorum, 57.
    Serpentis et lingue, 21.
    Solis et ire Dei, 100.
    Subtilitatis angelorum malorum, et ingenii hominis, 12.
    Superbi et humilis patriam affectantis, 14.
    Theatri et miraculorum per demones perpetratorum, 13.
    Uniuersitatis rerum et picture, 22.
    uini et potestatis Dei, 42.
    uisionis sanctorum qua Deum uisuri unt, est hominum se inuicem uidentium, 106.
    Similitudo a luna deducta, 83.
    Similitudines a rerum natura, 83.
    Similitudines unde ducantur, 82.
    Simon Magus, 77, 78.
    Simones credit Augustinus duos hospites Christi, 111.
    Simplicitas Ecclesie paruulorum salus, 82.
    Simpliciter ambulandum, 111.
    Sine peccato uiuere uelle, quid sit, 6.
    Singularis numeri loco pluralis positus, 110.
    Singulari pro plurali numero usi Septuaginta, 93.
    Sion monte figuratur Ecclesia, 83.
    Societas nobis erit cum angelis dulcissima, 106.
    Spiritalis creatura corporali potior, 37.
    Sodomitarum comparatio erga incredulos, 87.
    Sol an rationalem habeat speciem, 29.
    Sol Christus allegorice, 82.
    Sol lux communis, 82.
    Sol sauciatis oculis asper, 100.
    Sol unde lucem acceperit, 25.
    Sole occidente luna oritur, 82.
    Solis gemitus, 28.
    Solutio diaboli, 90.
    Sonus materies cantus, 22.
    Sopor Ade, mors Christi, 105.
    Soror quomodo diligenda, 98.
    Sortes ex Euangelio legere, consuetudo mala, 85.
    Species intelligibiles, 31.
    Spectacula que delectare nos debent, 73.
    Spectaculorum discreti actus, 73.
    Sperandus aduentus Domini, 88.
    Spes seculi resistit spei futuri regni, 83.
    Spiramenta pulmonis unde, 28.
    Spiritus a Patre et Filio bonis effusa bonitas, 78.
    Spiritus consubstantialis Trinitati, 114.
    Spiritus Dei, 71.
    Spiritus et Patris et Filii, 114.
    Spiritus sanctus an solus peccata remittat, 79.
    Spiritus sanctus cur denuo post ascensionem missus, 71.
    Spiritus sanctus cur quinquagesimo die post resurrectionem missus, 71.
    Spiritus sanctus digitus Dei, 85.
    Spiritus sanctus et Patris et Filii communitatem indicat, 78.
    Spiritus sanctus Filii Spiritus, 80.
    Spiritus sanctus in quorequiescat, 70.
     Spiritus sanctus non fallitur ullius simulatione, 80.
    Spiritus sanctus nullius ueram penitentiam reiicit, 80.
    Spiritus sanctus quomodo septiformis, ex Isaie testimonio, 71.
    Spiritus sanctus Spiritus Patris, 80.
    Spiritui sancto attribuitur societas qua efficimur unum corpus, 79.
    Spiritu sancto colligimur ad unitatem, 71.
    Spiritum sanctum qui non habeat, 71.
    Spiritum sanctum quis nunc accepisse se scire possit, 80.
    Spiritu uidere, 107.
    Stabularius Apostolus, 116.
    Stabulum in quod Samaritanus uulneratum reposuit, 116.
    Stantes quando ueteres orabant, 84.
    Stellam qualem magi uiderunt, 43.
    Stellarum fatum hominibus Christiani non imponunt, 43.
    Stoicorum de sapiente sententia, 3.
    Stoicorum error, 2.
    Stomachus quorumdam cito, alius non item satiatur, 115.
    Studia a Deo exoptanda, 20.
    Studiosi quomodo erudiri debeant, 20.
    Stultus quandoque annuntiat Dei uerbum, 44.
    Stultum Dei sapientissimum, 49.
    Stultitia que odio habenda, 19.
    Stylus scribarum cur mendax dictus, 21.
    Sublimitas Ioannis, 114.
    Substantia Dei, 38.
    Substantia omnis a Deo, 12.
    Substantia Christi per se non uisibilis, 38.
    Suffragium sanctorum, 100.
    Summum bonum Deus, 4.
    , 62.
    Superbus qua causa inferiores odio habeat, 34.
    Superbi inquietudine exagitantur, 85.
    Superbis ianua salutis clausa, 50.
    Superbis quid ueritas dicat, 16.
    Superbia quid, 34.
    Superbia cur superioribus inuideat, 34.
    Superbia diabolicum uitium, 115.
    Superbia initium omnis peccati, 30.
    Superbia libertatis umbra, 19.
    Superbia maxime Deus offenditur, 14.
    Superbia procreat inuidentiam, 32.
    Superbia quomodo uincenda, 14.
    Superbia uitanda iuueni, 20.
    Superbie uitium cuius, 31.
    Superbie uitium quid in malis angelis, 30.
    Superbia demon superbientem hominem decepit, 13.
    Superflua ministris uerbi Dei non debentur, 111.
    Superstitio bestia, 73.
    Superstitio de quo a ueritate commoneatur, 16.
    Superstitio in cibis, 116.
    Synagoga mater Christi, 46.

T
    Tabule digito descripte cur fracte, 76.
    In tabernacula recipi, 100.
    Tabulis a Moyse factis, quid significatur, 76.
    Talio pena legis, 95.
    Talionis pena, 54.
    Tangi ac non tangi Christus quomodo uoluerit, et quare, 13.
    Tarditas nulla resuscitatis, 104.
    Taurus cur Christus dictus, 54.
    Temeritas nulla apud Deum, 87.
     Temperantia amor, 4.
    Temperantia in abundantia, 115.
    Temperantia quando et quando non, 2.
    Templum Dei per uoluptates illicitas in nobis corrumpitur, 73.
    Templum Dei sumus, 73.
    Tempus nullum ante mundum, 25.
    Tempore longissimo breuissima peccata punientur, 95.
    Tempori quid conueniat, 116.
    Temporale et ortum, 14.
    Tenacitas quid, 2.
    Tenebre nox appellate, 85.
    Tenebre super abyssum quomodo intelligendum, 23.
    Tentatio adducens in peccata, 77.
    Tentatio gule, 8.
    Tentatio probans fidem, 77.
    Tentatio triplex, 18.
    Tentatione exercetur uirtus, 33.
    Tentationes concubitus Lie, 56.
    Tentationes quando amant boni, et quando non, 6.
    Tentationum differentie, 77.
    Tentatori non cedere, gloriosum, 33.
    Tentat, pro probat, dictum, 61.
    Terra quid, 23.
    Terra calcanda, 98.
    Terra natura in terra manet, 101.
    Terra promissionis Isrelitis quomodo data, 61.
    Terre uirtus resurrectionis iustificatio, 47.
    Terrenis scire uti, 116.
    Terror legum custos continentie feminee, 72.
    Tertia hora quomodo crucifixus iehsu, 112.
    Ternarii quadratus numerus in nobis, 48.
    Testamentum Nouum continet dilectionem, 76.
    Testamentum uetus timorem significat, 76.
    Testis falsus, 70.
    Testis falsus abominabilis, 72.
    Testes contemptibiles resurrectionis, 102.
    Testimonia falsa uitata falsitatem interimunt, 73.
    Tetrarche Herodis filii, 57.
    Thamar nurus Iude quid significet, 57.
    Thamar amaritudo, 57.
    Thamna quid, 57.
    Thesaurus noster, 70.
    Thome sexto apparuit Christus, 113.
    Tiberii etas magis erudita Romuli, 102.
    Tiberiadis ad lacum apparuit Christus septimo, 113.
    Timeus Platonis, 15.
    Timor in ueteri Testamento, 76.
    Tonitruis prouidentia Dei terra concutitur, 70.
    Tori fides qualis esse debeat, 2.
    Torpor fugiendus, 20.
    Transfigurationis locus expositus, 111.
    Transitus Christi preparatio mansionis regni celorum, 75.
    Transitus Pascha de morte ad uitam, 81.
    Transitus primus de morte ad uitam, 82.
    Transmigratione  Babylonis usque ad Christum etas quinta, 46.
    Tres dies sine sole, 25.
    Tria incredibilia, 101.
    Tribus decem a templo separate, 51.
    Tricesimo anno iuuentus, 103.
    Tribulatione imminente ieiunatur, 116.
    Trinitas ex pluribus locis Scripture docetur, 40.
    Trinitatis inseparabilis unitas, 78.
     Trinitatis non impar diuinitas, 78.
    Trinitatis operatio inseparabilis, 79.
    Trinitatis participatio, beatitudo, 11.
    Trinitatis propria peccatorum remissio, 79.
    Tristitia quid, 5.
    Tristitie expers, 19.
    Tristitiam de alterius bonitate damnat Deus, 48.
    Triticum seminatum quid, 87.
    Tunicis duabus quid Christus significare uoluit, 111.
    Typhus pro fastu, 22.

U
    Ubera feminarum quando lac colligunt, 74.
    , 55.
    Una lingua in omni terra, 60.
    , 67.
    Urie Cethei significatio ac interpretatio, 58.
    Usus hominum rectus, 19.
    Usus non peccat, sed libido, 110.
    Utile quid nobis scit Deus, et dat, 73.
    Uue incrementum, 42.
    Uxor Christi Ecclesia, 46.
    Uxor propter utilitatem nostram nobis a Deo concessa, 73.
    Uxor quatenus diligenda, 98.
    Uxoris aliene concupiscentia, cur a ceteris concupiscentiis discreta, 68.
    Uxorem diligere secundum Christum, Christum in fundamento habet, 97.
    Uxorem ob uoluptatem diligere, Christum non habere in fundamento, 98.
    Uxores caste, maritis exempla, 72.
    Uxores Iacob quatuor, 55.

u
    uacatio sabbati, 69.
    uanitas inquinat, 69.
    uanitatis predicatio a Salomone incitat desiderium uite eterne, 87.
    uanitatem loqui quid, 69.
    uarie opiniones de purgatorio, 96.
    uarietas ouium Iacob unde et quomodo, 11, 12.
    uarro de gente populi Romani, 105.
    uarronis opinio de transsumptis corporibus probatur, 105.
    uasa Domini qui, 90.
    uegetabilia, 101.
    uellus complutum Gedeonis, 51.
    ueneree res fugiende, 20.
    uentis a quatuor mundus deliniatur, 84.
    uentris illecebre fugiende, 20.
    uera Dei reconciliatio, 14.
    uerbera pena legis, 95.
    uerbum contra Filium hominis, peccatum ignorantie siue contumacie, 79.
    uerbum contra Spiritum sanctum quod, 79.
    uerbum cordis impenitentis in Spiritum sanctum, blasphemia que non remittitur, 79.
    uerbum seipsum declarat, 115.
    uerbi auditores unde dicantur, 79.
    uerbi ministri et se erigunt, ac temperant, 50.
    uerbi ministris que debeantur, 110, 111.
    uerbi predicatores unde dicti, 79.
    uerbo longa uincula mereri, 95.
    uerbis  sola loquentium uoluntas querenda, 110.
    uerbis uoluntas promi potest, 110.
    ueritas Deus ipsa, 7.
    ueritas in alto, 15.
    ueritas mundat, 69.
    ueritas nomen Iesu Christi Dei nostri, 69.
    ueritas omnes allicit, 7.
    ueritas omnibus consultrix, 7.
     ueritas quid, 14.
    ueritas quid prosit, 14.
    ueritas quomodo nanciscatur, 15.
    ueritas ubi, ibi Deus, 7.
    ueritatis amans quis, 19.
    ueritatis doctrina, 16.
    ueritatis fidei fructus, 14.
    ueritatis dilectio secundum preceptum, 69.
    ueritatis exhortatio ad homines Dei, 16.
    ueritatis luce nemo perspicue iam uti potest, 114, 115.
    ueritatem contueri heretici non possunt, 82.
    ueritatem loqui quid, 69.
    ueritatem loquentes qui, 69.
    ueritati quis obtemperet, 87.
    ueritate discimus, 78.
    ueritate omnia Deum fabricasse, 15.
    uermis et putredo quo loco ac tempore citius procreantur, 12.
    uermes in aquarum scaturigine calida reperiuntur, 94.
    uestis una duorum Sem et Iaphet, 49.
    uestibus olim mores moderni significabantur, 44.
    uetus Testamentum preceptum quando, 44.
    uetus Testamentum timorem habet, 76.
    uetus Testamentum quando testimonium, 44.
    uetera uestimenta nouis panniculis resarcita, 116.
    uia ad Deum quomodo monstrata ac communita, 21.
    uicissitudo mali rependitur, 96.
    uictus congruus sit conuiuentibus, 15.
    uictus exitialis, 37.
    uincula pena legis, 95.
    uindicta a peccato magis remota, 54.
    uindicta iniuriam semper cupit excedere, 54.
    uindicta qualis iuuenem deceat, 20.
    uindicte libido quid, 2.
    uindicte unusquisque auidior, 54.
    uinum Samaritani, 116.
    uiolenter eripere, 70.
    uir a muliere cur tentatus, 20.
    uir dux uxoris, et quomodo ducenda, 72.
    uir fortior et ideo liberior, 72.
    uir impudicus iniquiter ab uxore pudicitiam expostulat, 72.
    uir nunquam absens uxori, 72.
    uir quando caput uxoris, et quando non, 72.
    uir libidinis seruus, 72.
    uir triumphare deberet de libidine, 72.
    uiri regnum in uxore, 48.
    uiro fedum non posse quod femina potest, 72.
    uirum quid faciat, 72.
    uirorum pessima libertas, 72.
    uirga Aaron in arca quid, 74.
    uirga Moysis in serpentem uersa non pertinet ad plagas, 68.
    uirga Moysis quid significet, 68.
    uirga Moysis serpens effecta, quid, 50.
    uirga potestatem significat, 74.
    uirga serpens effecta aditus ad Pharaonem, 68.
    uirga Thamar, 58.
    uirge portande et non portande questio soluitur, 110.
    uirge magorum Aegyptiorum, 68.
    uirgilius consona sententie Domini scripsit, 100.
    uirgilii locus philosophicus de anima, 5, 96.
    uirtus laboriosa, 56.
    uirtus quid, 21.
     uirtus terre, iustificatio resurrectionis, 47.
    uirtutis connexio, 1.
    uirtutis contemplatiue dona, 115.
    uirtutis premium, 107, 108.
    uirtuti une quot uitia opponantur, 2.
    uirtutem habere unam, habere omnes, que sententia, 2.
    uirtute absente nil rectum, 3.
    uirtute propria purgari uelle, quid, 14.
    uirtutes felicitati connexe que, 5.
    uirtutis proprie ergo nemo gloriari debet, 75.
    uirtutes an desiture sint, 5.
    uirtutibus uitia quedam specie similia, 2.
    uis elementorum, 11.
    uisitatio peruentio, 109.
    uile eterne delectatio, 55.
    uita eterna sollicitius perscrutanda, 1.
    uita stulta quomodo sapiens euadat, 15.
    uita temporalis labor, 55.
    uite agende precepta, 43.
    uite modus ad capessendum regnum celorum, 100.
    uite presentis miserie, 7.
    uite significande precepta, 43.
    uite status in paradiso, 40.
    uite due in corpore Christi, 55.
    uiuus unus pro omnibus mortuus, 89.
    uiui an statim morituri, aut statim resurrecturi sint in die iudicii, 93.
    uiuentes in die iudicii obuiam quomodo Deo uenient, 93.
    uiuere corpus quomodo dicatur, 94.
    uiuere in igne et non dolere mirabile, 94.
    uitium uitio aliquando tolli, 2.
    uitio proprio obduratus Pharao, 66.
    uitia curanda, 20.
    uitia per sapientie doctrinam seruntur, 108.
    uitiis sine nemo, 2.
    uitiosa pars animi peccatum, 48.
    uitulus cur aureus a populo Isrel adoratus, 58.
    uitulus comminutus et in aquam sparsus, 59.
    uitulus dictus Christus, 83.
    uitulum absente Moyse fabricatum, et eius interpretatio, 58.
    uoluntas Ciuitatis Dei, 108.
    uoluntas Dei, 27.
    uoluntas Dei quid, 22.
    uoluntas Dei, 100.
    uoluntas hominis qualis esse debet, 5.
    uoluntas pietatis inamissibilis, 108.
    uoluntas quare omnipotens dicta, 95.
    uoluntas quid, 5.
    uoluntas summe potestati sufficit, 27.
    uoluntas uerbis promi potest, 110.
    uoluntatis male causa efficiens que, 30, 31.
    uoluntatis proprie initia, 35.
    uoluntatem mutare Deus quomodo dicatur, 100.
    uoluntate Deum diligimus, 48.
    uoluptas timorem dolorum parit, 33.
    uoluptates illicite corrumpunt templum Dei, 73.
    uomitum redintegrare quid, 32.
    uorax dictus Christus, 115.
    uoracitas in cibis uillissimis, 110.
    uox Dei quomodo Ade audita, 38.
    uox sanguinis que, 46.
    uocem Christi audire omnibus bonum, 89.
    uocem uidere quid, 73.
    uocabo actiue, passiue dictum, et quare, 75.
    uulnera alligata a Samaritano quid, 110.
     uulnera peccati in iocum quando uertuntur, 72.

Z

    Zacarie uisio de Iesu sacerdote, 51.
     Zaccheus quanta honorificentia Dominum excepit, 80.
    Zelpha ancilla Lie, 56.





INDEX TOMI POSTERIORIS.




A
    Abba Pater quare clamamus, 83.
    Abel Ecclesia peperit, 17.
    Abraham Ecclesia peperit, 17.
    Abrahe quod promissum effectum quem sortitus sit, 10.
    Abstinentia foris precepta, 1.
    Abundantia cibi superbiam generat, 1.
    Abusio quid, 41.
    Abusus quid, 41.
    Archilles depictus, 76.
    Actione reus homo, 70.
    Actiones casibus subiugare, 6.
    Actiones prophetice figurate sensum exercent, 4.
    Acriores penas sceleratiores sentient, 19.
    Aculeus scorpionis retro timendus, 1.
    Acus compunctio cordis, 5.
    Adam a quatuor orbis plagis dictus, 58.
    Adam e paradiso quare missus, 102.
    Adam non implorat medicinam, sed se superbe excusat, 25.
    Adam per Christi sanguinem liberatus, 102.
    Adam etymologia, 58.
    Adam  nascuntur qui in condemnationem nascuntur, 75.
    Adam  usque ad Moysen utrumque Testamentum occultatum fuit, 17.
    Adamas, 46.
    Adheret Trinitas sibi inuicem ut una persona nominata et altera quoque intelligi possit, 33.
    Adiutorium quid, 67.
    Adiutorium duplex, 67.
    Adiutores legis non iustificabuntur, 3.
    Adiuuamus nonnullos, 43.
    Adiuuamur a nonnullis, 43.
    Adulatores, 59.
    Adulatorum lucri cupiditas, 59.
    Aduentus Domini causa, 9.
    Aedificatio templi Salomonis, 58.
    Aedificationis templi numerus, 47.
    Aegyptus, 56.
    Aegyptiorum diuitie iussu Dei ablate, 50.
    Aegyptiorum sapientia Moyses Dei famulus instructus, 51.
    Aemulatio unde, 21.
    Aenee et Palinuri figmentum, 78.
    Aenigmata ueritati conducibilia, 9.
    Aequalis aut minor Filius Patri quomodo intelligendum, 30.
    Aequalis Patri Filius, 28.
    Aeque diligendi omnes, 43.
    Aere uerberato, transeunt uerba, 45.
    Aerumna mortalis premit hominem, 1.
    Aesopi fabule, 3.
    Aestimator rerum integer sanctus, 43.
    Aestiui menses, 47.
    Aeternum adeptum ardentius diligitur, 44.
    Aeternum omnium rerum prestantissimum, 105.
    Aeternum proprie quid, 93.
    Aeternum quid efficiat, 105.
    Aeterna in tabernacula nos recipient qui, 1.
    Aeternorum et temporalium differentia, 44.
    Aeternitas certa sedes, 44.
    Affectio bona cura sepulcri, 77.
    Affectionum genera duo in singulis  hominum generibus, 2.
    Affectus animalis quomodo cognoscatur, 45.
    Africanum concilium rebaptizauit ab hereticis baptizatos, 17.
    Agabus propheta, 12.
    Ager Dei Ecclesia, 2.
    Agere debemus et nos, 63.
    , 55.
    , 55.
    Allegorie enodatio ad quid, 9.
    Alimenta tantum non faciunt ut homo uiuat, 67.
    Alimentis absque non possimus uiuere, 67.
    Altaris sacrificia mortuis an prosint, 80.
    Alte non sapiendum, 21
    Alterum falsi genus, 50
    Altitudo que, 22.
    Altitudo et profundum et excelsum significat, 22.
    Altitudinis significationes due, 22.
    Amatos conseruat Deus, 30.
    Amatum laudare opus electorum perpetuum, 22.
    Amandus Deus quomodo, 11.
    Ambigua Scripture quando adeunda, 51.
    Ambiguitas Scripture in quibus, 51.
    Amicitia nullius repudianda, 62.
    Amicitia tantum aliquis cognoscitur, 62.
    Amicitie diremptorem calcatum lapidem quidam credunt, 48.
    Amicus ad quem uenitur, media nocte ut accommodet tres panes, pro similitudine ponitur, secundum quam quis Deum rogat, 1.
    Amicus comparandus quomodo, 62.
    Amicus e uia ueniens quid, 1.
    Amicus quando suscipiendus, 62.
    Amicus quomodo probatur, 61.
    Amicum receptum quem dicere possimus, 62.
    Amico  obiurgari bonum, 59.
    Amici qui eligendi, 9.
    Amicorum mala quomodo firmius sustinemus, 62.
    Amicos uocat Christus suos discipulos, 30.
    Amor in homine quid, cur, et cuius, 38.
    Amor sui, 6.
    Amor turpis cupiditas, 104.
    Amorem  inuitatio, 9.
    Angeli et mortuorum et uiuorum internuntii, 79.
    Angeli martyrum personam quandoque suscipiunt, 80.
    Angelorum nullus bonorum diabolus fiet, 7.
    Angelos aliquando comedisse, 89.
    Angelos Deo dicit assistere Sosthenes, 21.
    Angelis quod nunc inest olim et hominibus inerit, 68.
    Angustie magne in homine quando, 1.
    Anima an aliud sit quam spiritus, 7.
    Anima animat corpus, 8.
    Anima concupiscentia carnali delectatur, 7.
    Anima discedente moritur corpus, 7.
    Anima excepto spiritu proprie nominatur anima, 7.
    Anima ex flatu Dei originem habet, 8.
    Anima fide sit contenta, 26.
     Anima humana ad imaginem Dei facta, 26.
    Anima in omni loquitur Deus, 83.
    Anima munda ubi, 60.
    Anima opus Dei, 102.
    Anima sensu sine esse non potuit, 8.
    Anime actiones duplices, 8.
    Anime  creatione multa et uaria, 109, et 101.
    Anime fornicatio, 48.
    Anime mors, 52.
    Anime nomen a spiritu quare, 8.
    Anime seruitus miserabilis, 52.
    Animam ipso peccato mori, 86.
    Animam suam unusquisque conseruare debet, 54.
    Anime mortue, 16.
    Anime mortue dicte quare, 26.
    Animarum tenebre peccata, 15.
    Animas omnes ex Adam originale peccatum trahere, 102.
    Animus fugax, 43.
    Animi motus quomodo prodatur, 45.
    Animi nostri bona, 26.
    Animi sanitas quid corpori prebeat, 43.
    Animi submissione amicus comparatur, 62.
    Animi subuenientis peccatum leuius, 6.
    Animale ob quid in nobis prius, 16, 17.
    Animali in puteum precipitato hydropicus quare assimilatus, 1.
    Animalia multa ex terra sine parentibus procreari, 88.
    Animalia quare dicta irrationabilia, 8.
    Ansule indigitis, 48.
    Antiochiam cogitare possumus incognitam, 25.
    , 55.
    Antistites Ecclesie manus imponunt, 13.
    Apparitiones nocturne, 78.
    Aperta que discimus renouantur in nobis, 4.
    Apocrypho in libro decem uirginum expositio, 59.
    Apollinis in templum nouem musarum simulacra fabrefacta, 47.
    Apollo et plantat et rigat, 2.
    Apophthegma Catonis, 48.
    Apostolos aqua dicere non baptizatos error, 24.
    Apostoli an baptizati, 24.
    Apostoli quando baptizati, 24.
    Apostolos Ecclesia peperit, 17.
    Apostolos etiam tentauit Satan, 76.
    Appetitus rationi debet obtemperare, 1.
    Appetitus renouatur quando, 1.
    Appetere uitioso animo inest, 43.
    Aqua forinsecus administrat gratiam, 23.
    Aqua in uinum facta, 79.
    Aqua Spiritus sanctus uiua, 36.
    Aqua eadem in arca alii seruati, alii extra perditi, 19.
    Aque diuersa significatio, 54.
    Aquarum nomine populum fidelium intelligi, 86.
    Aquilo diabolum significat, et quare, 22.
    Arbitrii liberi uoluntas in preceptis, 63.
    Arbitrio libero intelligimus, 64.
    Arbitrio libero nil liberius, 67.
    Arca in aquis per Ne gubernata, 2.
     Arca que in diluuio euasit quid significet, 10.
    , 58.
    Argumenta et exempla quod heretici non rebaptizandi, 16, 17, 18.
    Argutia argutissime depulsa, 37.
    Arithmetica necessaria, 47.
    Aruspicum libri, 48.
    Aser cur terram promissionis accepit, 16.
    Asserendo temere plerumque erratur, 44.
    Astronomi disciplina, 49.
    Astutia serpentis, 48.
    Assyria, 56.
    Auaritia idololatria, 81.
    Auaritia uitium, 71.
    Auarus cur hydropico assimilatus, 1.
    Auarus quanto copiosior diuitiis, tanto ardentius eas concupiscit, 1.
    Auari fugiendi, 11.
    Auari regnum Dei non possidebunt, 19.
    Augurum disciplina quam inanis, 48.
    Augurum libri, 48.
    Augustinus affirmat baptismum et bonos et malos habere posse, 20.
    Augustinus absens et uiuens Eulogium docet, 79.
    Augustinus contra Pelagianos, 56.
    Augustinus fidelibus loquitur, 40.
    Augustinus inferiorem se fatetur Cypriano, 20.
    Augustinus, quare bis datus Spiritus sanctus, scire se putat, 39.
    Augustinus quid in quatuordecim de Trinitate libris tractauit, 33.
    Augustinus reprehendit etiam Petrum, 20.
    Augustinus se errantem corrigi cupit, 29.
    Augustinus sententie sue non subscripsit quasi errare non possit, 39.
    Augustinus taxat quosdam, 61.
    Augustinus unde expositionem decem uirginum sumpsit, 59.
    Augustini causa contra Donatum, 11.
    Augustini de Cypriano censura, 20.
    Augustini de Spiritu sancto seria disputatio, 35, 56.
    Augustini discipulus in rhetorica Eulogius, 79.
    Augustini exclamatio pia ad animam propriam, 40.
    Augustini ingenium questioni de defunctis satisfacere non potest, 79.
    Augustini sententia quomodo Filius subiiciendus Patri, 29.
    Auster spiritus gratie, 22.
    Austro flante glacies resoluitur, 22.
    Austro torrentes fluunt, 22.
    Autumnales menses, 47.
    Aues autem non diuisit, 17.

B
    Balneo in quorum nudum esse peccatum, 53.
    Baptisma extra Ecclesiam damnat, 19.
    Baptisma intra Ecclesiam saluat, 19.
    Baptisma intus ad salutem prodest, 19.
    Baptismus an generet filios Christi an non, 14.
    Baptismus Dei ubi inuentus fuerit, 16.
    Baptismus errori non conformatur, 18.
    Baptismus in malo et bono equale, 20.
    Baptismus in omnibus equalis, 20.
    Baptismus inuiolabilis, 19.
    Baptismus quibusdam quando prosit, 15.
    Baptismus quid conferat, 102.
    Baptismus uerus falso succedere non potest, 18.
     Baptismi auctoritatem apostoli maxime commendant, 24.
    Baptismi sacramentum bonos et malos posse habere, 20.
    Baptismi uirtus salubris ac magna, 23.
    Baptismo in Ecclesia quidam saluatur, extra eamdem perditur quidam, 19.
    Baptismo congrua debet esse uita nostra, 12.
    Baptismum apud hereticos non esse Cyprianus contendit, 19.
    Baptismum et malos accipere et dare posse dicit Augustinus, 20.
    Baptismus multos errores abiicit, 18.
    Baptizatus in malitia nichilominus perseuerare potest, 15.
    Baptizatum aliena iniquitas non astringit, 23.
    Baptizatis mores Christiani describendi, 12.
    Barbarismus propter apertiorem sermonem aliquando non male committitur, 52.
    Barbarismi gratia antistes non contemnendus, 9.
    Barnabe et Petri simulatio, 4.
    Babylonia, 56.
    Beatitudo uera, 10.
    Beatitudine data fit homo beatus, 67.
    Beatitudinum septem et petitionum septem comparatio, 83.
    Beatos nos faciunt res fruende, 41.
    Bellum corpori ingerere, 43.
    Benedictio nunquam dici potest forensis strepitus, 9.
    Benedictionem suam habent nuptie, 70.
    Benedicere pro male dicere, 4.
    Beneficiis quantis ut redeant peccatores Deus admonet, 18.
    Beneficentia quid, 53.
    Beneficentie que sunt, 74.
    Beneuolentia omnis nomine eleemosyne comprehensa, 74.
    Beneuolentia quantum extendatur, 29.
    Beneuolentie iudicium temerarium cauendum, 62.
    Benignitas mentis in obstetricibus Hebreis a Deo remunerata, 5.
    Beryllus, 46.
    uno eodemque sono apud Grecos et Latinos significatione diuersum, 48.
    Bina in tribus generibus hominum genera, 2.
    Bis quare datus Spiritus sanctus, 39.
    Bonus si eris facile bonos inuenies, 11.
    Boni imitandi, 11.
    Boni causa, malum ignouit Deus, 6.
    Boni in unitate non contaminantur a malis, 21.
    Boni non facile Cypriano equandi, 22.
    Bonis utens iniuste torquebitur, 20.
    Bonis se coniungendum, 11.
    Bonum fit quando, 7.
    Bonum in homine Dei donum, et ideo non paruifaciendum, 18.
    Bonum peccato perditum, 67.
    Bonum suum habent nuptie, 70.
    Bona animi nostri, 26.
    Bona dat Deus pro malis quoque, 67.
    Bono et alteri etiam occulta inesse, 61.
    Bona externa curare non esse prohibitum, 85.
    Botrus caritatis, 17.

C
    Cadere peccatori utile, 25.
    Cecorum et male de Trinitate sentientium comparatio, 40.
     Cecilianus calumniosis criminibus appetitus, 11.
    Cain, Cham, Ismelem, Esau, Dathan, Iudam, Simonem Magum, et pseudochristianos una peperit ciuitas, 17.
    Cain quibus similis, 17.
    Calidum corpori inest, 60.
    Calix incerte significationis, 54.
    Cameli nomine Christus intelligi uoluit, 3.
    Canis amicos interueniens, 48.
    Canis iniurie ultor, 48.
    Canes in Ecclesia propter pacem ipsius tolerandi, 11.
    Canities niuea, 4.
    Cantilenarum triformis natura, 47.
    Captiose interrogans propria arte captus, 37.
    Captiuitas diabolus dictus, 37.
    Caput Christi Deus quomodo, 33.
    Caput Ecclesie Christus, 9.
    Caput nostrum Christus, 46.
    Capite  nostro Christo corpus offerendum, 43.
    Capita heresis Pelagianorum, 62, 63.
    Carbunculus in tenebris lucet, 46.
    Caro contra spiritum concupiscit, 7.
    Caro Domini de Maria, 58.
    Caro erant Iudei, 58.
    Caro facit malum desiderium, 71.
    Caro per animam concupiscit, 7.
    Caro quando et ipsa spiritalis, 7.
    Caro quid significet, 65.
    Caro reponitur tandem recipienda, 7.
    Caro sine anima non concupiscit, 74.
    Caro spiritui reddetur, 78.
    Caro subiecta debet esse, 84.
    Carnis aduersus spiritum concupiscentia, 71.
    Carnis concupiscentie non perficiende, 7.
    Carnis facta mortificare donum Dei, 69.
    Carnem crucifigere Christi esse, 53.
    Carnem Ade non fuisse carnem peccati, 102.
    Carnalis delectatio, 58.
    Carnalia qui excedit spiritaliter uiuit, 2.
    Carnalibus sensibus ueritatem uolentes inuestigare, errant, 2.
    Carthagine Idiote non rusticani, 10.
    Carthaginem uisam cogitare, 25.
    Castigatio corporis omnis ieiunio comprehenditur, 4.
    , 55.
    Catholicus immundus uitam eternam non possidebit, et quare, 18, 19.
    Catholico male uiuenti impunitas non promittenda, 16.
    Catholica fide cernatur modo quid, 60.
    Catholicam fidem solam asserit Scriptura, 53.
    Catholici boni baptismo saluantur, 9.
    Catholico animo salubriter accipitur baptismus, 20.
    Catonis dicterium, 48.
    Causa aduentus Christi, 9.
    Causa an res dici possit Trinitas difficile scitu, 41.
    Causa contra Donatum hereticum, 11.
    Cayphas prophetiam habuit inutilem, 14.
    Cedar tabernacula, 55.
    Celebratio sacramentorum in Ecclesia precationes, 13.
    Centum cadi olei quid, 1.
    Centum choras tritici, quid, 1.
    Centum quinquaginta tres pisces, 47.
    Cerui mira natura, 61.
    Cham quibus similis, 17.
    Charitas animi bonum, 26.
    Charitas augetur cupiditatis regno destructo, 53, 54.
    Charitas Cypriani, 17
     Charitas donum Dei, 35.
    Charitas donum quod diuidit inter regni filios et filios perditionis Deus, 36.
    Charitas infatigabilis electorum, 19.
    Charitas in unitate Ecclesie, 40.
    Charitas perducit ad Deum, 36.
    Charitas perfecta foris mittit timorem, 66.
    Charitas Patris substantia et natura ipsius, 37.
    Charitas proximi principium caritatis Dei, 40.
    Charitas quantum bonum, 36.
    Charitas que persona in Trinitate, 35.
    Charitas quid, 105, 53.
    Charitas salubre mentium uinculum, 106.
    Charitas sola precipitur in sacra Scriptura, 53.
    Charitas substantia digna Deo non est, 35.
    Charitas una, 39.
    Charitatis laus, 106.
    Charitatis botrus, 17.
    Charitatis ob uinculum baptismate remittuntur peccata, 20.
    Charitatis precepta duo, 39.
    Charitatis robur quando maius, 9.
    Charitatis sanitate schisma perimitur, 14.
    Charitatis uenenum, 105.
    Charitati militat omnis scientia, 44.
    Charitatem preuenit gratia, 70.
    Charitate carens foris extra Ecclesiam est, 20.
    Charitate fraterna absente peccata redeunt, 16.
    Charitate pura Deo coherendum, 22.
    Charitate  peccata non dimittuntur, 16.
    Charitate  una, alia per magna ac multa desunt, 14.
    Charitate, spe, ac fide innixus ad quid indigeat Scripturis, 44.
    Charitate una, et Deus et proximus diligitur, 40.
    Charitate uacui ad salutem eternam uenire non possunt, 14.
    Cherubin arce superpositi mysterium, 76.
    Christus a Iudeis probra ferre uoluit, 76.
    Christus ad nos quomodo uenit, 42.
    Christus caput Ecclesie, 9.
    Christus caput Ecclesie, 55.
    Christus corda sursum erigit, 35.
    Christus factus sub lege cur, 28.
    Christus leo, 4.
    Christus non baptizabat ipse, sed per discipulos, 24.
    Christus non frustra in cruce mori elegit, 23.
    Christus iuxta formam Dei quid, 30, 31.
    Christus Petra, 4.
    Christus post resurrectionem quomodo agnitus et non agnitus, 13.
    Christus quando natus, 59.
    Christus quia uoluit mortuus est, 23.
    Christus quomodo nescit, 30.
    Christus quomodo uisus, 27.
    Christus secundum serui formam quid, 30, 31.
    Christus ut uoluit mortuus est, 23.
    Christi aduentus gratia uetus Testamentum descriptum, 8.
    Christi caput Deus quomodo, 33.
    Christi caro de Maria, 58.
    Christi humilitas, 24.
    Christi in cruce altitudo, quid, 23.
    Christi in passione pro seculi dilectoribus facilitas, 3.
    Christi pedes quis perfundit, 53.
    Christo quando similes erimus, 60.
    Christum in cruce pependisse credendum, 40.
    Christum in forma serui ascendere  oportebat, 30.
    Christum mendacem contendunt Priscillianiste, 3.
    Christum ne abeat tenet quis, 3.
    Christum post resurrectionem cibatum, 89.
    Christum quidam non paterne substantie, sed uoluntatis Filium dixerunt, 37.
    Christianos bonos omnes Ecclesia peperit, 17.
    Christianus fieri qua causa idiota uelit, 10.
    Christiano male uiuenti impunitas non promittenda, 19.
    Christianum se esse recordandum, 76.
    Christiani dando Iudeos superare debent, 15.
    Christiani Nazareni, 21.
    Christiani quomodo Christo lucrandum, 12.
    Christianorum conflictus, 71.
    Chronographi disciplina, 49.
    Cibus ad necessitatem queritur, 1.
    Cibus solidus perfectorum, 6.
    Cibus substantia, 76.
    Cibi abundantia superbiam procreat, 1.
    Ciborum delectus ex errore hominum, 11.
    Cicatrices Christi non uulnera, 89.
    Ciceronis libri de Rhetorica, 79.
    Circumcisio octaua die cur facta, 75.
    Circumcisio intermissa quando peccatum, et quando non, 24.
    Ciuis unitatis Cyprianus, 21.
    Claudicatio in corpore, 71.
    Cles, 15.
    Coagulum caritatis, 40.
    Cochlea uocem non habet, 49.
    Codices Noui Testamenti uariantur, 13.
    Codicum uarietas, 24.
    Celum quidam suis peccatis pretendunt, 6.
    Celo  cur Spiritus sanctus ultimo datus, 39.
    Celestis et terrene patrie mentio, 41.
    Celestius heresim excitauit, 62.
    Cene Dominice sacramentum quodammodo corpus Christi, 24.
    Cogere, 4.
    Cogitanda, ut ad alterius onera portanda faciliores reddantur, que, 61.
    Cogitatum memoria inuenimus, 38.
    Colaphizare puerum quid, 48.
    Collecte sabbatiue, 85.
    Colore hominis cognoscitur species, 13.
    Completio fetus in utero usque ad partum, 58, 59.
    Concilium Africanum octoginta episcoporum, 17.
    Concilii auctoritate Cypriani opinio de rebaptizandis hereticis reiecta, 20.
    Conceptio humana, 58.
    Conclusiones rationum false uitande, 49.
    Concubitus ad salutem generis humani, 87.
    Concupiscentia morbus, 70.
    Concupiscentia mulieris aliene, 80.
    Concupiscentia  tentatur sua unusquisque, 7.
    Concupiscentie carnis non perficiende, 7.
    Concupiscentie male quando fiunt in nobis, 7.
    Concupiscentiis peccati non obtemperando malum non perficimus, 7.
    Confessio uerax ante Deum, 6.
    Coniugalis pudicitia, 70.
    Coniunctio ad salutem ualet, 20.
    Connexiones falsas habentes sententias etiamsi uere sint, 49.
    Connubia quidam damnauerunt, 11.
     Conscientia in omni Deus, 83.
    Consensione impletur peccatum, 80.
    Consentiendo committitur peccatum, 80.
    Consilium, 83.
    Consilium Dei manet in eternum, 10.
    Consuetudo temporalis uia, 1.
    Consuetudine peccatur, 80.
    Cousulendum nulli cum alterius iniuria; ergo non mentiendum, 5.
    Consulendum cum omnibus non possis, quibus, 43.
    Contemplatio nobis in fine promissa, 29.
    Continentia animi uirtus, 88.
    Continentia corpus castigantes, cur faciunt quidam, 43.
    Continentia quinquepartita, 59.
    Conuiuia qualia detestanda, 53.
    Cor lapideum Iudeorum, 4.
    Cor regis in manu Domini, 66.
    Cor simplex, 82.
    Cordis conuersio fit oratione, 82.
    Cordis mundatio, 81.
    Corde gestamus uerbum, 42.
    Corde mecari, 80.
    Corde mundus et rectus, 75.
    Corde peccatur, 80.
    Corda hominum ad subleuanda Christus de celo uenit, 32.
    Corda obdurat Deus quare, 66.
    Corinthii sacrilegio schismatis inuoluti erant, 15.
    Cornelius Centurio baptizatus, 24.
    Cornelio gentili eleemosyne utiles, sed in quantum, 14.
    Cornelio insedit spiritus loquente Petro, 37.
    Corpus animat animam, 8.
    Corpus carnis quid, 7.
    Corpus Christi corruptionem nullam in sepulcro uidisse, 99.
    Corpus Christi Ecclesie, 55.
    Corpus Christi post resurrectionem quale, 99.
    Corpus Domini uerum atque permixtum, 55.
    Corpus duo habet quibus cuiusquam species agnoscitur, 13.
    Corpus mortis huius, 73.
    Corpus spiritui subditum faciendum, 43.
    Corpus summum heretici pro fide tradunt quoque, 14.
    Corporis laboriosa militia, 43.
    Corporis lucerna oculus, 84.
    Corporis mala, 22.
    Corpori incorporea res prestantior omnis, 22.
    Corpori quare mors inflicta propter peccatum, 103.
    Corpori quaternarius numerus attribuitur, 60.
    Corpore  tria, 47.
    Corporibus utriusque sexus mentis distributio una figuratur, 33.
    Corporalia uidentur, 25.
    Corporalibus similia cernuntur, 25.
    Correctio infirmitati accommodanda, 11.
    Correptio gratiam non prohibet, 68.
    Creator et creatura denario numero designatur, 60.
    Creatura ac Creator denario numero significatur, 60.
    Creatura mutabilitate fit beata, 22.
    Creatura non in diuinitatem mutata Deo homine facto, 28.
    Creatura qualis fit, 60.
    Creatura rationalis sibi ipsi bona esse nequit, 22.
    Creature auersio uilium, 22.
    Creature cultus superstitio, 42.
    Creature omnium septenarius numerus inest, 60.
    Creature uictus conuersio, 22.
    Creaturam dignoscere sapientie disciplina, 60.
     Credere quid, 24.
    Credere uerum nondum uisum, putare uerum quod falsum, utrum melius, 25.
    Credendum et uiuendum bene, 12.
    Crucis latitudo, 23.
    Cruce Christus non frustra mori elegit, 23.
    Culpa per alterius uoluntatem communicatur, 21.
    Culpa propria quemquam interimendum, 103.
    Cultus corporis quando iuste deuitatur, 84.
    , 67.
    Cupidi etiam qui huius mundi diuitiis carent, 3.
    Cupiditas culpatur in sacra Scriptura, 53.
    Cupiditas requiem omnem perdit, 10.
    Cupiditatis regno destructo caritas augetur, 53, 54.
    Cupiditatibus diabolus non solus tentat, 11.
    Curatio ad uite sanitatem pertinet, 42.
    Curiositas seculi interibit, 10.
    Curiositatis amator cum ipsa peribit, 10.
    Cyprianus contra ethnicos ethnicorum citat testimonia, 21.
    Cyprianus Ecclesie non potuit prescribere, 21.
    Cyprianus gloriosus martyr, 20.
    Cyprianus humilis, 17.
    Cyprianus in sorte sanctorum, 21.
    Cyprianus inter egregios antistites primus, 19.
    Cyprianus pacem Ecclesie amauit, 17.
    Cyprianus pacificus episcopus, 20, 21.
    Cyprianus martyr ac doctor suauissimus, 51.
    Cyprianus rebaptizauit ab heretico baptizatos, 17.
    Cyprianus zelo Dei detestatur eos qui se separant ab unitate, 20.
    Cypriani bona imitanda, 21.
    Cypriani de saluatis in aqua sententia, 19.
    Cypriani encomium, doctrina et opinio, 14.
    Cypriani locus, 19.
    Cypriani locus, ex libro de Idolorum uanitate, 21.
    Cypriano cur Deus non patefecit ueram de baptismo sententiam, 17.
    Cypriano nec boni quidem facile comparandi, 20.
    Cyprianum Augustinus reprehendit, sed quomodo, 20.
    Cypriano  quedam emendanda, 20.

D
    Demon hostis, 71.
    Demones etiam fidem habent, 14.
    Demonum societas formidanda, 48.
    Demonum presagia quedam uera, et quare, 48.
    Damnando peccatore Deus facit quod bonum est, 6.
    Dandum quid, 81.
    Daniel celebs uixit, 2.
    Data signa, 45.
    Dathan quibus similis, 17.
    Decimo de Trinitate libro quid tractet Augustinus, 34.
    , 13.
    Delectatione impletur peccatum, 80.
    Delectationem habet presentia rei dilecte, 44.
    Delectus ciborum ex errore hominum, 11.
    Delicie seculi interibunt, 10.
    Delicti carnalis exspoliatio, per circumcisionem figurata, 75.
    Denarius numerus, 95.
    Denarius numerus quid significet, 47.
    Deprecatio quid, 13.
     Deserens uiam admonendus, 44.
    Desiderium malum facit caro, 71.
    Desideriis non consentiendo male non uiuimus, 7.
    Desperandum de nullo, 17.
    Deus auctor uniuersitatis, 42.
    Deus bonus, 67.
    Deus caritas quomodo intelligendum, 35.
    Deus cordis inspector, 59.
    Deus cur diligendus, 46.
    Deus et animarum et corporum conditor, 70.
    Deus falli non potest, 6.
    Deus fons misericordie, 2.
    Deus gratis colendus, 11.
    Deus idolis cohabitare non uult, 25.
    Deus incoinquinabilis, 99.
    Deus iustus, 67.
    Deus iustitia in seipsa uiuens, 26.
    Deus iustitie fons, 2.
    Deus largissimus peti se uult, 1.
    Deus lux est, 21.
    Deus mundum per gratiam seruat, 64.
    Deus nature adest, 79.
    Deus non inducit in tentationes per se, 82.
    Deus omnium benignissimus conditor, 22.
    Deus peccatores ut redeant, admonet, 18.
    Deus premium nostrum erit, 11.
    Deus pro meritis corda hominum regit, 66.
    Deus quando impleat promissa, quando non, 68.
    Deus quare diligendus, 43.
    Deus quid gentibus, 42.
    Deus quomodo amandus, 11.
    Deus quomodo locutus cum diabolo, 83.
    Deus quomodo timendus, 21.
    Deus sapientie fons, 67.
    Deus summa substantia, 76.
    Deus sibi ipsis non inimicos uult liberare, 10.
    Deus ut petamus quare uelit, 1.
    Dei dilectionis causa de celo datus Spiritus sanctus, 39.
    Dei et proximi dilectio nobis mandata, 11.
    Dei formam negat conspici posse Sosthenes, 21.
    Dei gratia erga paruulos, 70.
    Dei gratie nichil tribuunt Pelagiani, 62.
    Dei misericordia ineffabilis ante iudicium, 60.
    Dei natura incommutabilis, 6.
    Dei participatione homo Deus fit, 25.
    Dei predestinatio in bono, 68.
    Dei templum sanctissimum quod, 81.
    Dei timor quid nobis incutiat, 46.
    Dei timore opus ante omnia, 46.
    Dei nil melius, 42.
    Deo nil sublimius, 42.
    Deo peccata non imputanda, 64.
    Deo placere peccata quidam mentiuntur, 6.
    Deo quis loquatur, interest nil, 76.
    Deo quod ordo noster placet, gaudendum, 9.
    Deum esse caritatem, 87.
    Deum incomprehensibilem dicit Trismegistus, 21.
    Deum inuisibilem fatetur Sosthenes, 21.
    Deum unum confitetur Plato, 21.
    Deo  genitum in mundo erat, 32.
    Dei quomodo dii, 25.
    Deos angelos aut demones uocat Plato, 21.
    Deitas quid, 28.
    Dextra manus quid significet, 82.
    Diabolus captiuitas dictus, 37.
    Diabolus caput impiorum, 57.
    Diabolus caritati auersus, 22.
     Diabolus etiam conuersis omnibus hominibus remanet damnandus, 3.
    Diabolus homini tenebre exteriores, 22.
    Diabolus in figura Aquilonis positus, et quare, 22.
    Diabolus leo, 4.
    Diabolus peccata docet excusare, 6.
    Diabolus querit qui secum pereant, 10.
    Diabolus rex uitiorum, 6.
    Diabolus superbia torpuit, 22.
    Diaboli conatus, 48.
    Diabolo cedens cum illo damnabitur, 11.
    Diabolo quidam peccata omnia imputant, 6.
    Diabolo  et eius corpore, Tyconii regula, 57.
    Dialectica diuinitus instituta, 49.
    Dialectica in scholis discenda, 49.
    Dialectica multum adiuuat, 50.
    Dialectice ignarus constristari non debet, 49.
    Dialectici superbire non debent, 49.
    Dicta hominum in sacris litteris mysteria, 9.
    Diei crastine malitia, 85.
    Diem iudicii quomodo Christus nesciebat, 30.
    Dilectio non impletur nisi dono Spiritus sancti, 11.
    Dilectio ordinata, 43.
    Dilectio que coniungat, 38.
    Dilectio sui a ueritate recessio, 43.
    Dilectionis et caritatis nomen idem, 36.
    Dilectionis finis rectissimus, 42.
    Dilectionis officium, 61.
    Dilectionis proximi ergo Spiritus in terris datus, 39.
    Dilectionis regula, 42.
    Dilectione amplectitur, 38.
    Diligenda que, 43.
    Diligendus Deus tripliciter, 60.
    Diligendi eque omnes, 43.
    Diligentia non seuiendum, 12.
    Diluuium Deum inhabitare, 86.
    Diluuium Ne quid sibi uelit, 10.
    Dimitte nobis debita nostra, cur dicatur, 6.
    Disciplina disputationis ad quid, 49.
    Disciplina iustitie nunquam relinquitur, 6.
    Disciplina quomodo munda, 60.
    Discipline difficillime ediscuntur, 50.
    Discipline iuuenibus que repudiande, 50.
    Discipulus Christi quis, 89.
    Discipulorum infirmitas patuit in Domini passione, 13.
    Discipulos quidquid scire oportebat, Christus illos scire faciebat, 30.
    Discipulorum ministerium baptizare, 24.
    Discipulis se ostendit post resurrectionem Christus, 25.
    Disputationis disciplina, 49.
    Disputationi quid cauendum, 49.
    Disputationes rationi tribuere, ac actiones casu subiugare dementia, 6.
    Dissentiens etiam a Cypriano recte in aliquibus sapere potest, 20.
    Dissimulatio praua malum est, 68.
    Distinctiones ambigue, 52.
    Diurnum spatium, 47.
    Diuinitas quid, 28.
    Diuinitas in creaturam non mutata, 28.
    Diuina instituta doctrine genus secundum, 47.
    Diuinarum uirtutum signa, 79.
    Diuino iudicio quidam peccata sua ascribunt, 6.
    Diuino quidam iudicio demonibus dantur ad illudendum, 48.
    Diues in cameli mentione quis, 3.
    Diuitie mammona dicuntur, 1.
     Diuitie Salomonis, 51.
    Diuitie superbiam, non requiem afferunt, 10.
    Diuitibus quibus contrarii pauperes spiritu, 3.
    Docti Scripturis sacris assuescendi, 9.
    Doctiores ad humilitatem Christianam ducendi, 9.
    Doctores in Ecclesia, 12.
    Doctrina ad pastoris pertinet officium, 12.
    Doctrina omnis uel rerum uel signorum, 41.
    Doctrina peccati cauenda, 6.
    Doctrine Ecclesie tantum iuuemibus discende, 50.
    Doctrine genus primum, 47.
    Doctrinarum duo genera, 47.
    Dolor passionis compunctiones, 3.
    Dominus super pinnam templi constitutus, 76.
    Dominus parabolas quomodo ponit, 2.
    Dominus tripliciter diligendus, 60.
    Domini caro de Maria, 58.
    Domino nulla fraus facienda, 1, 2.
    Donati baptismus an peccata remittat, 15.
    Donati schisma, 11.
    Donatiste caritate Cypriani oppugnantur, 21.
    Donatiste sacrilegi, 21.
    Donec dictio fallit incuriosos diuinarum Scripturarum, 29.
    Donum Dei non plus faciendum quam donans, 26.
    Dona accepisti in hominibus, ex Hebreo Greci uerterunt, 36.
    Dona non donum dicere quid, 36.
    Dona sua Deus se, quibus dat, donaturum presciuit, 70.
    Dubiis  rebus quid agendum, 101.
    Duo data, unus spiritus, 40.
    Duodecimi de Trinitate diui Augustini libri sententia, 34.
    , 58.

E
    Ecclesia edificatio corporis Christi, 37.
    Ecclesia basilica, 101.
    Ecclesia Christi iustitia abundare debet, 1.
    Ecclesia Dei, corpus Christi, 75.
    Ecclesia desolata, et quandiu, 2.
    Ecclesia diuersas portiones habet, 17.
    Ecclesia etiam male conuersantes generat, 15.
    Ecclesia etiam patriarchas ueteris Instrumenti continet, 8.
    Ecclesia et Abel et Enoch, Ne, Abraham, Moysen, prophetas, apostolos, martyres et Christianos bonos omnes peperit, 17.
    Ecclesia generat et bonos et malos, 17.
    Ecclesia inter raros et paucos bonos numerat Cyprianum, 20.
    Ecclesia mater, 60.
    Ecclesia omnes per baptismum parit, 16.
    Ecclesia populus Dei per omnes gentes, 8.
    Ecclesia quomodo perfecta, 74.
    Ecclesia quomodo omnes pariat, 16.
    Ecclesia quomodo per Iacob Esau se esse dicentem figuratur, 4.
    Ecclesia quot generibus hominum constet, 2.
    Ecclesia res antiqua, 17.
    Ecclesia schismatibus preferenda, 18.
    Ecclesia tuta sanctum non dandum canibus, 11.
    Ecclesie Christus iter fecit ad regnum, 31.
    Ecclesie membra que fugienda, 11.
    Ecclesia morem seruat adhuc apostolorum, 39.
     Ecclesie mysterium purgatissimum Trinitas, 47.
    Ecclesie orationibus Pelagiani aduersantur, 62.
    Ecclesie palee sufferende cum patientia, 10.
    Ecclesie peregrinatio cur permissa, 18.
    Ecclesie perturbatores, hereticorum seueri inquisitores, 11.
    Ecclesiam licet intrent peruersi, regnum celorum non intrabunt, 11.
    Ecclesiam per totum orbem futuram et Christus et prophete predixerunt, 10.
    Ecclesia  qui male uiuunt, et quibus uitiis dediti, 11.
    Ecclesie in Ierusalem et Samaria baptizate, 24.
    Ecclesie iure nascuntur omnes, 16.
    Ecclesiastice discipline seueritas, 12.
    Effectus a sacramentis distinguendus, 19.
    Effectus sacramenti non apud hereticos, ideo et Cyprianus in errorem lapsus est, 19.
    , 55.
    , 82.
    Elatio cauenda, 68.
    Eleemosyna exstinguit peccatum, 10.
    Eleemosyna inanis que, 82.
    Eleemosyna iustitia, 74.
    Eleemosyna quomodo facienda, 82.
    Eleemosyne an mortuis prosint, 80.
    Eleemosyne Cornelio utiles, sed quantum, 14.
    Eleemosyne de fraude non faciende, 1.
    Eleemosyne pro quibus faciende, 80.
    Eleemosynarum datores uarii, 82.
    Eleemosynis mundare peccata uenialia, 74.
    Elenchi sophistici exemplum, 49.
    Elie ieiunium, 47.
    Eloquentie ergo non se iactandum, 50.
    Eloquium sacrum non inflatum, 9.
    Emolumenti causa apud hereticos uelle baptizari, quid, 18.
    Encomium Cypriani, 20.
    , 82.
    Enoch Ecclesia peperit, 17.
    Episcopi an Pelagium absoluerunt, 63.
    Episcopos multos consensisse Cypriano, quid, 20.
    Error baptismi improbandus, sed quomodo, 18.
    Error quorumdam de Trinitate, 11.
    Esau a fratre manu tentus, 8.
    Esau cur a populo Dei separatus, 16.
    Esau qui sint similes, 15.
    Esdra templum per quadraginta sex annos restituit, 8.
    Esuriens alacriter pascendus, 10.
    Ethnicum immodici ab Ecclesia reiiciendum censent, 11.
    Ethnicis etiam aliquid diuinum esse, 21.
    Etymologia Adam, 58.
    Eucaristie signum, 48.
    Eulogius Rhetor, 79.
    Eua  delectatio, 80.
    Euangelium ut annuntiaret uenit Christus, 30.
    Euangelii predicatores doctrinas gentilium sibi uindicare debent, et quibus modis, 51.
    Euangelica sapientia panis, 1.
    Euangelicum sacramentum Christi suaue, 18.
    Euangelista per bouem designatus, 48.
    Euangeliste etiam qui non fuere apostoli, 12.
    Excelsum, sublimitatis eminentia, 22.
    Excommunicatione quedam peccata plectenda, 12.
     Excusatio ignorantie aufertur diuina mandata scientibus, 64.
    Excusando peccata remouetur uenia, 6.
    Exemplum syllogismi falsi, 49.
    Exempla et argumenta quibus probatur quod heretici non rebaptizandi, 16, 17, 18.
    Exire de hoc corpore, 73.

F
    Fabri tres nouem finxerunt musarum effigies, 47.
    Fabulas Aesopi nullus appellauit mendacia doctus, 3.
    Facinus quid, 53.
    Factum esse Christum ex muliere quomodo dictum, 32.
    Facto peccatur, 80.
    Facta hominum in Scripturis sacris mysteria, 9.
    Facta media, 85.
    Facta in Scripturis non expressa quomodo probanda, 24.
    Facta quomodo consideranda, 84.
    Fallacia in obstetricibus non remuneranda a Deo, 5.
    Fallitur in Scripturis quis, 44.
    Falli nolunt quidam, etiamsi mentiuntur, 44.
    Falsus a quopiam melior mentienti, 44.
    Falsum quid, 49.
    Falsi duo genera, 49.
    Falsi genus primum, 49, 50.
    Falsis uerissima connectit Paulus, 49.
    Fame laborant qui non inueniunt quod querunt, 46.
    Fastidii torpor enigmatibus excutitur, 9.
    Fastidio marcescunt qui, 46.
    Fata quidam suis pretendunt peccatis, 6.
    Fecunditas Cypriani, 20.
    Felix Nolanus episcopus mortuus hominibus apparuit, 79.
    Femina sexu a uiro distat, 33.
    Femina uentriloqua in Apostolorum Actibus, 48.
    Femine animum corripit morbus, 42.
    Femine corpus integrum salutem procreauit, 42.
    Femine etiam coheredes gratie, 33.
    Femine renouationis participes, 33.
    Feminarum nomine significati qui, 2.
    Fermentum et laude et uituperatione positum, 54.
    Ferrum dura tribulatio, 13.
    Fetus in utero quomodo in magnitudine augetur, 58.
    Fici in arbore Christus fructum querit, 3.
    Fictio mendacium quando, 3.
    Fictio quando figura, 3.
    Fictio quando non mendacium, 3.
    Fides an baptizandis solis tradenda, 12.
    Fides esse potest sine caritate, sed non prodesse, 36.
    Fides oportet precedat disputationem, 76.
    Fides quando animo continebitur, 61.
    Fides quando titubat, 44.
    Fides rationi false preponenda, 25.
    Fides suos habet oculos, 25.
    Fidei false fides uera succedere potest, 18.
    Fidei initium etiam donum Dei, 69.
    Fidei merces contemplatio, 29.
    Fidei militat omnis scientia, 44.
    Fidei sacramentum quodam modo fides, 24.
    Fidei salus temporali non preponenda, nec ergo mentiendum, 5.
    Fides sine uoluntate non potest esse, 70.
     Fidei ueritas ad quid, 53.
    Fidei uiolator iniquus, 44.
    Fidem deserere peccatum ad mortem, 67.
    Fidem habere quid, 24.
    Fide conuersi lux fiunt, 22.
    Fidelis quid debeat credere, 25.
    Fideles cum homine Christo unus Christus fiunt, 88.
    Fideles regnabunt cum Christo, 10.
    Figmentis gentilium quomodo utendum, 47,
    Figura ueritatis fictio, 3.
    Filius amborum non dictus Christus, 41.
    Filius duorum non, 40.
    Filius ex patre et matre non procedit simul, 40.
    Filius missus legitur, 32.
    Filius patris et matris, 40.
    Filius patri subiiciendus quomodo, 28.
    Filius quomodo maior patre, 28.
    Filius quomodo patre minor, 28.
    Filius unus uerus Deus, 33.
    Filius Dei ineffabilis an non, 41.
    Filii Ecclesie omnes, 60.
    Fingendo quando sumus mendaces, 3.
    Finxit se longius ire, quid, 3.
    Finis dilectionis rectissimus, 42.
    Firmus episcopus etiam tormenta passus, non prodidit ad se confugientem, 5.
    Firmus Tagastensis episcopus, 5.
    Firmus tortus et multa passus ab imperatore, et sibi et reo fugitiuo indulgentiam constantia sua meruit, 5.
    Flagitium quid, 53.
    Flagitia facinoribus peiora, 53.
    Flagitia quando moriuntur, 53.
    Flagitiosa in Scripturis figurata, 53.
    Flatus erius spiritus appellatus, 8.
    Flatus in Adam an sit anima, 106.
    Flatu fit sonus, 47.
    Florida iuuentus, 4.
    Fluctuare segetes, 4.
    Fons incorruptibilis sapientie Deus, 11.
    Fons sapientie Deus, 67.
    Fons signatus ex quibus constet, 19.
    Foramen acus, 3.
    Forensis bona dictio non nunquam, 9.
    Forma suscepti hominis persona filii, 33.
    Formam Dei non uisibilem Sosthenes dixit, 21.
    Formatio hominis in utero, 58.
    Formule loquendi, 30, 31.
    Fornicatio, 81.
    Fornicationis nomen uarie accipi, 92.
    Fornicari animam a Deo, 92, 93.
    Foro  sono benedicitur, 9.
    Fortissimos in tentatione Daniel significat, 2.
    Fortitudo, 83.
    Fortune imputant quidam peccata sua, 6.
    Frigidum corpori inest, 60.
    Fructus palmitum in uitibus, 17.
    Frui quid, 41.
    Frui an se debeat homo, 42.
    Frui cum dilectione uti, 44.
    Frui proprie et uere, 44.
    Frui seipso nullus debet, 42.
    Fruendum mundo non est qui uitam appetit eternam, 41.
    Fruendum quibus, 41.
    Fulminis percussio, 48.
    Fumus uisus quid indicet, 45.
    Furentes, 79.
    Futura Ecclesia ueteris Testamenti scriptis designata, 8.

G
    Gailine pullos fouentis exemplum, 9.
    Gaudium nostrum in spe, 29.
    Gaudii tempus, 60.
    Gaudia interiora querenda, 84.
     Geminas oues creare, 46.
    Gemmare uites, 4.
    Generationem a processione distinguere difficile, 40.
    Genethliaci superstitiosi, 48.
    Gentes baptizatos non dubitandum, ad quos scripserunt apostoli, 24.
    Gentium doctrina in quem usum Christianis cessura erat, nescierunt ipsi, 51.
    Gentium idololatria detestanda, 21.
    Gentilium error de Musis, 47.
    Gentilium in doctrinis rectum non improbandum, 21.
    Gentili in superstitione Deus etiam suos habet, 19.
    Genus dialecticorum, 56.
    Genus secundum Tyconium quid, 56.
    Genus doctrine secundum, 47.
    Genus mendacii septimum, 5.
    Genus secundum mendacii, 5.
    Geographi disciplina unde, 49.
    Glacies in sereno, 22.
    Gladius Marie, tribulatio, 13.
    Gladius spiritalis, 96.
    Gloria Dei semper bona, 65.
    Gloria uiri mulier, 33.
    Greca lingua casus Latinis dispares habet, 52.
    Greci litterarum nonnullarum formam cum Latinis communem, significatione uero diuersam habent, 48.
    Grecorum codices codicum Latinorum uarietatem facile conuincunt, 24.
    Grecorum numerus, 58.
    , 55.
    Grammatica unde nomen accepit, 55.
    Gratia nisi propria uoluntate non amittitur, 23.
    Gratia non prohibet correptionem, 68.
    Gratia preuenit fidem, 70.
    Gratia quomodo detur, 66.
    Gratie Dei inimici Pelagiani, 62.
    Gratiarum actio in Ecclesia, 13.
    Gyrum circuiui sola, 27.

H
    Habitatio Dei, 87.
    Habitaculum Dei non corrumpendum, 54.
    Habitus Christus ex humana creatura susceptus, 28.
    Habitum multis modis dici, 94.
    Habitu patre Christus minor, 28.
    Hedinis pellibus Iacob membra contexit ad quid, 47.
    Heresis non absoluta, 64.
    Heresis Pelagianorum unde, 62.
    Heresis prior non in Ecclesia, 16.
    Hereses ex Ecclesia exituras predictum, 10.
    Hereticus quis, 18.
    Hereticus uita bonus, propter heresim tamen uitam non possidebit, 18.
    Heretici uersutissima questio, 37.
    Heretico baptisma quando prodest, 15.
    Heretici baptismo perduntur, 19.
    Heretici Celestiani dicti, 62.
    Heretici diuidendi scientiam inutilem non faciunt, 49.
    Heretici etiam eleemosynas dant, 14.
    Heretici etiam peiores ethnicis bonum aliquid habent, 21.
    Heretici falsi Christiani, 49.
    Heretici nati errore Petri, 21.
    Heretici nec purgamentis Cypriani comparandi, 20.
    Heretici non rebaptizandi, 16, 17, 18.
    Heretici sub nomine Christi suam querunt gloriam, 10.
    Hereticorum contra unitatem Trinitatis calumnie, 28.
    Hereticorum in prauitate Dominus habet etiam suos, 19.
     Hereticorum non est baptismus, sed Dei, 16.
    Hereticorum uenena eiiciunt de Ecclesia, 63.
    Heretica distinctio principii Euangelii Ioannis, 51.
    Hebraice ueritatis auctoritas, 90.
    Hebreo more locutus Paulus ad distinguendum sexum, 32.
    Hebreorum mos in loquendo ad sexus differentiam, 32.
    Hector depictus, 76.
    Herba humilis hyssopus, 46.
    Hermetis Trismegisti de Deo sententia, 21.
    Hesiodus Musis nomen finxit, 47.
    Hiems imbribus et frigore impedit, 3.
    Hiemales menses, 47.
    Hieronymi laus, 90.
    Hierosolymitana Ecclesia prima fuit, 53.
    Hilarii encomium, 51.
    Historia de Musis, 47.
    Historia defuncti cuiusdam, 78.
    Historia Saul et Samuelis, 76.
    Historia utilis, 50.
    Historiographi disciplina, 49.
    Homo ad imaginem Dei quomodo, 35.
    Homo animal, et quale, 8.
    Homo an ab homine diligendus, et quomodo, 42.
    Homo de quo conqueri facile non possit, 74.
    Homo interior et exterior, 95.
    Homo mortali erumna pressus, 1.
    Homo nisi ex Deo non habet unde diligat, 36.
    Homo per superbiam lapsus, 42.
    Homo quando Deus esse potuisset, 25.
    Homo, si propter se amatur, fruitur, 42.
    Homo sine peccato dici non potest, 73.
    Homo superbia cecidit, 25.
    Hominis appetitus, 1.
    Hominis spiritus non potest esse huius et huius, 23.
    Hominem quomodo creare Deus maluit, 7.
    Homine in Deo frui quid, 44.
    Homines fictis narrationibus quid sibi uoluerunt, 2.
    Homines imaginem Dei perfectam quando recipiunt, 22.
    Homines infideles tenebre, 22.
    Homines non male securi faciendi, 12.
    Homines timoris seruilis quid timeant, 22.
    Homines que laudant, et quare, 53
    Homines in rebus inquietis requiem querunt, 10.
    Hominum genus secundum, 2.
    Hominum genera tria, 2.
    Hominum laus contemnenda, 81.
    Hominum primum genus, 2.
    Hominum tertium genus, 2.
    Hominibus [cum] omnia officia caritatis agenda, 9.
    Honestas morum ad quid, 53.
    Horatii figmentum de mure et mustela, 3.
    Hortus conclusus ex quibus constet, 39.
    Hospitalitatis officio ad cognitionem Christi peruenitur, 3.
    Humana fragilitas carnis nomine significatur, 65.
    Humana conceptionis et incrementi fama, 58.
    Humane tentationes, 83.
    Humanarum rerum limites, 79.
    Humani generis dissensio, 45.
    Humanitatis officium sepulcri cura, 80.
    Humidum inest corpori, 60.
    Humilitas sanat, 42.
    Humilibus consentiendum, 21.
    Hydropicus animali in puteum precipitato comparatus, cur, 1.
     Hydropicus auaro cur comparatur, 1.
    Hydropicus quanto magis abundat humore, tanto magis sitit, 1.
    Hypocrite ad corpus Domini nichil, 55.
    Hypocritarum nomine comprehendi simulatores, 86.
    Hyssopus ad purgandum pulmonem, 6, 51.
    Hyssopus herba humilis, 46, 51.
    Hyssopus saxa penetrat, 46.
    Hyssopi humilitas et mira natura, 51.
    Hyssopo in Pascha postes cur signate, 51.

I
    Idiote Carthaginenses, 10.
    Idiote etiam specialiter in imperiali dictum intelligunt, 56.
    Idola interna confringenda, 25.
    Idolorum cultus superstitio, 47.
    Idololatre baptizatis liberis an noceant, 23.
    Idololatrarum seruitus, 27.
    Idololatras gladius interemit, 14.
    Ignorantia rerum, 46.
    Imago Dei uir quomodo, 33.
    Imago sanctitatis in quibusdam, 84.
    Imago Trinitatis, 39.
    Imaginem Dei quando homines perfectam recipiant, 22.
    Immortales anime cur dicte, 26.
    Immortalitas unde, 43.
    Immortalitate male usi sumus, 42.
    Imperatoris et Dei similitudo in loquendo uel sontibus uel insontibus, 76.
    Imperiali in edicto quid generale dictum etiam idiotis notum, 56.
    Imperium terrentis Dei, 67.
    Impositio manuum, 39.
    Imprecari quid, 13.
    Impudici deuitandi, 11.
    Inanes, 48.
    Incendio proxima oblata aqua exstinguitur, 10.
    Incorporea res omnis corpori prestantior, 22.
    Ineffabile quid, et quid non, 41.
    Infantes demoniaci quomodo et cur, 70.
    Infantium murmurationes quantum delectant, 9.
    Infirmi non negligendi, 62.
    Infirmi suscipiendi, 68.
    Infirmum Dei fortius hominibus, 42.
    Infirmitas causa quod Trinitas contemplari non potest, 41.
    Infirmitati correctio accommodanda, 11.
    Ingratus qui se nescire quod scit, dicit, 39.
    Inimicitias gerente in periculo mortis constituto, an per baptismum peccata dimittantur, 16.
    Iniquitas aliena non consentientem non obstringit, 23.
    Iniquitas utilis, utile si est mendacium, 44.
    Iniquitatem pati quam facere melius, 44.
    Iniquorum resurrectio, 75.
    Iniustitiam sequetur pena, 67.
    Inquieti corripiendi, 68.
    Inscitia status Martyrum, 80.
    Insidie Iudeorum discipulorum infirmitatem denudauerunt, 13.
    Institutio humana doctrine genus primum, 47.
    Institutiones hominum superstitiose partim, 47.
    Instrumentum uetus ad animales pertinet homines, 17.
    Insulas cerui quomodo innatant, 65.
    In tecto esse, 2.
    Intellectus, 83.
    Intelligentia clausa, fames uerbi, 1.
    Intellectus fastidit facile inuestigata, 45.
     Intellectus in homine quid, cur, et cuius, 38.
    Intellectus Scripturarum ad que referendus, 45.
    Intelligentia anime precipuum, 26.
    Intelligentia anime spiritus, 7.
    Intelligentia contemplatur, 38.
    Intelligentie propria, 38.
    Intelligere seipsnm totum, 43.
    Intentio bona, 85.
    Interitus hominis pena sempiterna, 10.
    Interpellationes siue postulationes quid, 13.
    Interpretes Bibliarum multi, 90.
    Interualla in Trinitate nulla, 39.
    Inuestigata facile euilescunt, 45.
    Inuidentie mater superbia, 22.
    Inuisibilia intellecta conspiciuntur, 25.
    Inuisibilia simplicitate mentis quomodo conspiciuntur, 25.
    Inuitatio ad amorem, 9.
    Ira alterius quando suffertur, 61.
    Irrationalia animalia unde dicta, 8.
    Irrisores resurrectionis ad penam resurgent, 10.
    Isaie testimonium de Christo, ipso Christo teste, 30.
    Ismel cur prior, et quid significet, 16.
    Ismeli quid obfuit quod separaretur ab Ecclesia, 16.
    Ismel quibus similis, 17.
    Isrel sibi diuitias Aegyptiorum uindicauit, 50.
    Isreli conueniunt tabernacula Cedar, 55.

I
    Iacob fallendo patrem non mentitus est, 4.
    Iacob manu plantam pedis Esau tenens, 8.
    Iacob pellibus hedinis uestitus figura Christi, 4.
    Iacob quomodo Esau, 4.
    Iacob filiis de ancillis natis qui equales, 15.
    Ieiunium interius, 84.
    Ieiunium iustitia, 74.
    Ieiunium omnis corporis castigatio, 74.
    Ieiunandum quomodo, 83.
    Ierusalem, 56.
    Ioannes baptizans, 29.
    Iob terrenarum rerum copia abundans, 2.
    Iob uir iustissimus, 76.
    Iocus Catonis, 48.
    Ioseph gladius pertransiit, 13.
    Ioseph tentatus, 82.
    Iosephi locutio cum fratribus, 4.
    Iudas Iscariotes quibus similis, 17.
    Iude tentatio, 83.
    Iudei aperta manu a Christo non benedicti, 8.
    Iudei carnalia sapiebant, 58.
    Iudei superbi, 21.
    Iudeorum cor lapideum, 4.
    Iudeorum seruitus in populo Iudeo a gentibus distabat, 52.
    Iudeis Christum non agnoscentibus, demones agnouerunt, 76.
    Iudeis Petrus et Barnabas simulate consenserunt, 4.
    Iudex iniquus nequaquam Deo comparandus, 1.
    Iudicis iniqui parabola ad quid, 2.
    Iudicium beneuolentia temerarium cauendum, 62.
    Iudicium ex uno delicto in condemnationem ducit, 75.
    Iudicium pro pena sempiterna, 100.
    Iudicium temerarium cauendum, 85.
    Iudicio diuino quidam ascribunt peccata sua, 6.
    Iudicii dies restat, et ipse uenturus est, 10.
    Iudicii diem quomodo Christus nesciebat, 30.
     Iudicii horam nemo scit, 60.
    Iupiter Musarum pater non est, 47.
    Iussio omnis in duobus preceptis, 72.
    Iustitia animi bonum, 26.
    Iustitia Christiana qualis esse debeat, 12.
    Iustitia generalis, 53.
    Iustitia hominum in tribus rebus, 74.
    Iustitia hominum non amanda, 11.
    Iustitia in nobis, 26.
    Iustitia nostra que in hoc mundo, 73.
    Iustitia plena quando, 72.
    Iustitia quomodo precipienda, 68.
    Iustitia ut imaginatur, sic continetur, 25.
    Iustitie an uiuum aliquid insit, 26.
    Iustitie fons Deus, 67.
    Iustitie serui qui, 67.
    Iustitie templum gentiles statuerunt, 47.
    Iustitiam in nobis uiuere, 26.
    Iusto  que puniuntur non facienda, 6.
    Iusti dicti multi, 74.
    Iusti diuitias quomodo possident, 1.
    Iuste quis uiuat, 43.
    Iuste uiuere aliquandiu etiam malos, 68.
    Iuuenibus que discipline tradende ac ediscende, 50.
    Iuuentus florida, 4.
    Iuxta formam Dei Christus quid, 30, 31.
    Iuxta nos quid est diligendum tertio, 43.

L
    Labor propositi boni non inanis, 67.
    Lactantius doctus, 51.
    Letitia eterna nichil amplius queritur, 29.
    Lampades uirginum quid, 59.
    Languor quibus cauendus, 46.
    Lapis ad caput Iacob positus, 41.
    Lapis pani contrarius, 1.
    Lapide cordis duritia figurata, 1.
    Lapideum cor Iudeorum, 4.
    Largitas bonitatis Dei euidens, 70
    Latini forma litterarum nonnulla rum pares, diuersi autem a Grecis significatione, 48.
    Latini de Deo audientes quid cogitant, 41, 42.
    Latitudo que, 22.
    , 28.
    , colere, 27.
    Laus Cypriani, 20.
    Laus hominum contemnenda, 81.
    Laus humana sordes oculi, 81.
    Laus uestra quibus utilis debea esse, 81.
    Laude aliena facta sua fulcire, 59.
    Laude falsa adulatores animas in er rorem mittunt, 59.
    Laudare amatum opus electorum eternum, 23.
    Laudare a peccatore, 59.
    Lauare quid significet, 84.
    Lazarus quatriduanus quid, 45.
    Lazari resurrectio, 79.
    Lectis nomine quid significatum, 2.
    Leo Christus, 4, 54.
    Leo diabolus, 4, 54.
    Lex in persona Moysis, 47.
    Lex proprie aliquando que per Moysen data, 35.
    Lex uinculum superbi populi, 8.
    Lex uniuersitatis diuina sapientia, 96.
    Legis factores iustificabuntur, 3.
    Liberales discipline a gentibus auferende ad quid, 50.
    Liberi qui, 67.
    Liberi arbitrii uoluntas in preceptis, 63.
    Libero arbitrio Pelagiani tribuunt omnia, 62, 63.
    Liberius arbitrio libero nil, 67.
     Libertas arbitrii propter peccatum in necessitatem uersa, 72.
    Libertas necessaria aduersus tentationes, 67.
    Libertas Pauli redarguens, 4.
    Libertas quomodo ablata, 72.
    Libido continentia quomodo exstinguatur, 43.
    Libido culpanda, 35.
    Libri de Trinitate secundi Augustini tractatus, 34.
    Libro primo de Trinitate Augustinus equalitatem et unitatem eiusdem Trinitatis ostendit, 34.
    Ligature superstitio, 48.
    Lignum Moysis in aquas missum, 41.
    Ligni crucis longitudo, 23.
    Ligna requirentia regem in sacris Scripturis, 3.
    Lingua exercitata corde casto non preferenda, 9.
    Lineamenta quando fetus habere incipiat in utero, 58.
    Lineamentis cognoscitur hominis species, 13.
    Littere cur institute, 45.
    Littere signa uocum, 55.
    quid, 98.
    Locus Dei, 93.
    Locus uenie nullus post iudicium, 60.
    Loca non occupat quidquam preter corpus, 22.
    Locutio quid, 42.
    Locutio, an priuata an figurata sit, quomodo inuenienda, 53.
    Locutiones et actiones prophetice figurate sensum exercent, 4.
    Locutiones figurate quandiu uersande, 54.
    Loquendo promi falsum, est mendacium, 4.
    Longanimitas, 22.
    Longitudo que, 22.
    Longius eundo Christus discipulos tamen non deserit, 3.
    Lucas euangelista et non apostolus, 12.
    Lucerna corporis oculus, 84.
    Luctus, 83.
    Lucus, 4.
    Lumen interius, 22.
    Lupus in ouina pelle quando cognoscitur, 84.
    Lupi insidiantes multi in Ecclesia, 19.
    Lux caritas, 21.
    Lux cordis Deus, 21.
    Luxuriam prohibuit Deus maxime, 5.

M
    Magica ars superstitio, 47.
    Magice obseruationes quare ualeant apud nonnullos, 48.
    Magicarum obseruationum pestis, 48.
    Magus Simon baptismo uero an baptizatus, 15.
    Magorum miracula qualia, 97.
    Magna mandata que, 65.
    Maiestatis presentia Christus baptizauit, 24.
    Maior Filio Pater quomodo, 28.
    Malum antequam uenit mali patiuntur, 76, 77.
    Malum non perficitur nisi uoluntate, 71.
    Malum quando non perficimus, 7.
    Mala corporis, 22.
    Mala pro bonis non dat Deus, 67.
    Mala prohibenda et non negligenda, 12.
    Mali a bonis magno interuallo separentur, 77.
    Mali etiam miscentur Ecclesie, 7.
    Mali in Ecclesia ad finem seculi  usque permixti erunt bonis, 11.
    Mali in Ecclesia quibus ex causis, 11.
    Mali in Ecclesia quomodo toleranda, 12.
    Mali ob corruptionem non in Ecclesia, 12.
    Mali pereunt et quot modis, 2.
    Mali tolerandi, 11.
    Maledicere, imprecari, 13.
    Male quando non uiuimus, 7.
    Male uiuentes non peruenient ad Regem, 19.
    Malitia ne mutet intellectum, moriuntur quidam, 67.
    Matitia unde, 66.
    Mammona iniquitatis, 1.
    Mammone diuitias soli iniqui habent, 1.
    Manicheus, 73.
    Manichei quid minus habeant quam catholici, 16.
    Manicheorum error, 71.
    Manicheorum impietas se separantium a pacis fraterne uinculo, 16.
    Manicheorum insania, 6.
    Mansam inspuere, 9.
    Marcion hereticus, 73.
    Marcus euangelista et non apostolus, 12.
    Maria de Adam, 58.
    Maria pedes Christi quomodo unxit, 53.
    Maria quod genuit in mundum missum est, 32.
    Maria quomodo dicta mulier, 32.
    Marie corpus integrum, 42.
    Marie gladius pertransiens cor, 13.
    Martyres a Deo quomodo exaudiantur, 79.
    Martyres Ecclesia peperit, 17.
    Martyres magna illa mandata fecerunt, 65.
    Martyres quo in statu sint Augustinus proprie scire negat, 79.
    Martyres quomodo mortui rebus humanis interesse possint, 79.
    Martyres quomodo persecutores dilexerunt, 42.
    Martyrum in fide perseuerantia, 67.
    Martyrum passiones Ecclesiam disseminauerunt, 19.
    Martyrii coronam cur recipere Cyprianus commeruit, 17.
    Martyria sanctorum quid docuerunt, 67.
    Maternus amor erga infantem, 9.
    Mathematici nunc qui alia genethliaci, 48.
    Mathematici qui, 97.
    Matutinum spatium, 47.
    Maximianiste heretici uincuntur, 21.
    Medici que damnant fascinamenta, superstitiones sunt, 48.
    Medicina uestra sapientia Dei, 42.
    Mediolani defunctus pater filio quid sibi agendum imperauit, 78.
    Membrum Ecclesie egregium Cyprianus, 21.
    Membra omnia ad Ecclesiam pertinent, 2.
    Membrum unumquodque medicinam suam expostulat, 54.
    Memoria in homine quid, cur, et cuius, 38.
    Memoria reminiscitur, 38.
    Memoria quid cogitamus inuenimus, 38.
    Memorie filie an Muse, 47.
    Memorie profunditas, 38.
    Memorie tribuitur quid, 38.
    Memoriam hominis pecora non habent, 39.
    Meminere per memoriam, 38.
    Mendacium quid, 5.
    Mendacium Christiane discipline ergo, 5.
    Mendacium in doctrina religionis fugiendum, 5.
     Mendacium minimum quando, 5.
    Mendacium non omne quod fingimus, 3.
    Mendacium quando maximum, 5.
    Mendacium semper inutile, 44.
    Mendacium turpe, 5.
    Mendacium ut proditio deuitetur, 5.
    Mendacii genus quintum, 5.
    Mendacii lib do uitiosa, ergo mendacium precauendum, 5.
    Mendacio nemo ad salutem ducendus, 5.
    Mendacia manifesta in Scripturis non imitanda, 4.
    Mendaciorum genera octo, 5.
    Mendax iniquus, 44.
    Mendaces quo uerbo delectantur, 3.
    Mentiendum nullo modo, 4.
    Mentiendi exempla in Scripturis, 5.
    Mentiri aliquando uiri boni officium non esse, 5.
    Mentiri uolunt quidam, sed non falli, 44.
    Mens anime precipuum, 26.
    Mens caput humane substantie, 33.
    Mens ex animo et spiritu constat, 7.
    Mens principale hominis, 33.
    Mens summa quedam pars anime, 8.
    Mentis nomine quandoque spiritus nuncupatur, 7.
    Mentem quid dicere solemus, 7.
    Mente in utroque sexu communis natura cognoscitur, 33.
    Mente nonnu la conspiciuntur, 25.
    Mensa sine pane inops, 1.
    Mensure nomen pro iudicio, 86.
    Mercurium litterarum Deum gentes dixerunt, 47.
    Meridianum spatium, 47.
    Meritum bonum non peccare, 7.
    Meritum hominum apud Deum nescimus, 9.
    Meritorum locus nullus post iudicium, 60.
    , 58.
    , 4.
    Militaria signa tuba data, 45.
    Ministrantes Ecclesie in tribulatione diuersi, 2.
    Ministrantes Ecclesie tertium genus hominum, 2.
    Ministro uerbi non respiciendum ad temporalia, 2.
    Ministri Ecclesie ob barbarismos non irridendi, 9.
    Ministri Euangelii false malos in Ecclesia generant, 17.
    Ministris  recte euangelizantibus populus Dei generatur, 17.
    Minor Filius Patri quomodo, 28.
    Minor frater quomodo primatum maioris abstulit, 4.
    Minor seipso Christus quare, 30.
    Minus fit homo plus appetendo, 25.
    Miracula in sanctis quomodo fiant, 97.
    Misericordia Dei conuertit hominem, 64.
    Misericordia ineffabilis ante iudicium, 60.
    Misericordiam facere ad delenda ante commissa, 6.
    Misericordia agendum, 9.
    Missio Filii in secundo, tertio et quarto libro Augustini de Trinitate tractatur, 34.
    Missio Filii quomodo intelligenda, 32.
    Missus congruenter dictus Christus quomodo, 33.
    Missa que propria dicantur, 33.
    Mitescunt pii, 83.
    , 77.
    , 77.
    Modi locutionum necessarii, 65.
    Modum non seruantes homines multum errant, 11.
     Mecari corpore, 80.
    Mechie nomine omnis concupiscentia intelligitur, 81.
    Molentes qui, 2.
    Monumentum unde dictum, 77.
    Monachi ueri per que in solitudinibus uixerunt, 45.
    Mortalitate bene usus est Christus, 42.
    Mortis terrore diabolus tentat, 11.
    Mortem  agendum quod prosit post mortem, 77.
    Mortem hominis precessit peccatum, 102.
    Mortem peccato meruimus, 58.
    Mortem Samuel quomodo prenuntiauit Sauli, 77.
    Mortem sibi ipsi hominem intulisse, 104.
    Mortes tres, 80.
    Mortui nesciunt quid hic agatur, 79.
    Mortui non adiuuantur ullius pietate, 77.
    Mortui quid de rebus uiuentium audire possint, 79.
    Mortui quomodo appareant uiuentibus, 79.
    Mortui si aliquibus apparent, id non sentiunt, 78.
    Mortuorum apparitio, 78.
    Mortuorum tria genera, 80.
    Morum honestas ad quid, 53.
    Morum uitia quam uerborum uitare melius, 9.
    Moribus bonis ad Deum uenitur, 42.
    Moribus perditis salui non fient, 19.
    Motus corporales quot, 60.
    Motus desideriorum in carne, 7.
    Moyses fidelissimus Dei famulus, 51.
    Moyses mortuus locutus est, 77.
    Moysis ieiunium, 47.
    Moysis libri quinque, 8.
    Moysis temporibus Testamentum uetus manifestatum, 17.
    Moysen Ecclesia peperit, 17.
    Mulam parere, 48.
    Mulier cur dicta Maria, 32.
    Mulier fluxum patiens gentium typus, 5.
    Mulier incuruata anime terrenis depresse opinionibus comparatur, 1.
    Mulier octo annis alligata iumento comparata, et quare, 1.
    Mulier uiri gloria quomodo, 33.
    Munda et immunda animalia in arca recte interpretanda, 12.
    Mundatio cordis que, 81.
    Mundum Deus per liberum indicat arbitrium, 64.
    Mundi dilectionem esse generalem fornicationem, 93.
    Mundus corde, 75.
    Munera spiritus reliqua sine caritate nichil, 36.
    Muse nouem quando facte et per quem, 47.
    Musas memorie filias fuisse error gentilium, 47.
    Musis nomen quis dedit, 47.
    Musica non fugienda, 47.
    Musica plerisque in locis in sacra Scriptura honorabiliter posita, 47.
    Musicarum rerum ignorantia, 47.
    Mutuo accipit quis, 81.
    Mysterium crucis, 23.
    Mysterium Iacob in fallendo patre, 4.

N
    Natiuitas uerbi quomodo contemplanda, 41.
    Natura non est mala, 22.
    Natura uitiata peccato, 76.
    Nature Deus adest, 79.
    Nature notitia multas illustrat similitudines, 46.
    Nature uitiate peccatum, 71.
     Natus, passus, resuscitatus, in celum eleuatus Christus, Spiritus denique secundum prophetias missus est, 10.
    Nauigatio ad patriam cui rei comparanda, 42.
    Nazareni Christiani, 21.
    Nec mentiar, nec prodam, uox episcopi Tagastensis, 5.
    Necessitas peccatum habendi dura, 72.
    Necessitate cibus queritur, 1.
    Necessitate si noster ordo turbatur, non contristandum, 9.
    NE QUID NIMIS, prouerbium, 50.
    Nihil est quod res non est, 41.
    Niuea canities, 4.
    Noceri sibi nemo uult, 54.
    Ne Ecclesia peperit, 17.
    Ne eos significat, per quos Ecclesia regitur, 2.
    Ne et arcis ab eo condite consideratio, 19.
    Nolle et uelle proprie uoluntatis, 65.
    Non prodam, nec mentiar, uox episcopi Firmi nomine, 5.
    Noni de Trinitate Augustini libri summa, 34.
    Nos infra quod est quarto diligendum, 43.
    Note siue characteres suspense, 48.
    Nouum Testamentum pertinet ad spiritales homines, 17.
    Nouum  Testamentum qui pertinent, 56.
    Nox media angustia, 1.
    Nocturno tempore semen effluere, 87.
    Nocturnum spatium, 47.
    Nube tanquam in caliginosa in hac uita laboramus, 21.
    Nulli faciendum iniuria, ergo non mentiendum, 5.
    Numerus edificationis templi, 47.
    Numerus denarius, 95.
    Numerorum disciplina inuenta ab hominibus, 50.
    Numerorum imperitia, 47.
    Nuptie suum habent ordinem, 70.
    Nuptias nullum esse peccatum, 87.
    Nuptiis  plus ualere sanctitatem sacramenti quam fecunditatem uteri, 87.

O
    Obedientia nulla sine libero arbitrio, 64.
    Obedientiam preuenit gratia, 70.
    Obitus sui horam nemo scit, 60.
    Obiurgationes quando adhibende, 86.
    Oblatio in sanctos, 81.
    Obscura dicta Scripture superbiam edomant, 45.
    Obseruationes superstitiose, 48.
    Obseruationes intelligendarum Scripturarum, 54.
    Obseruationum magicarum pestis, 48.
    Obstetricibus hebreis Deus ob mendacium bene non fecit, 5.
    Octo genera mendaciorum, 5.
    Octauum mendacii genus, 5.
    Octaui libri de Trinitate series, et quid in eo Augustinus tractauit, 34.
    Oculus intentionem significat, 84.
    Oculus lucerna corporis, 84.
    Oculi simplicis dignitas, 81.
    Oculis uoces per litteras ostenduntur, 45.
    Odium quid, 86.
    Odium dilectio sui quando appellanda, 43.
    Odium fraternum in schismate, 15.
    Odium unde, 43.
    Odio et preteritis et presentibus reus fit peccator, 16.
    Odio schismata oriuntur, 15.
     Odiorum perseuerantia replicat peccata, 16.
    Odor bonus quid, 53.
    Oleaster humilis qui, 21.
    Olee ramulo pax significatur, 46.
    Oleum letitia bonorum operum, 59.
    Oleum peccatoris, 59.
    Olei arbor perenniter frondet, 46.
    Olei defectus quinque uirginum, 59.
    Olei uenditores adulatores, 59.
    Omnes homines amandi, sed quomodo, 11.
    Omnia per uerbum quomodo intelliguntur, 98.
    Omnia quantum ualeant, 48.
    Omnibus cum prodesse non possis, quibus consulendum, 43.
    Omnipotentia Dei etiam de malis facere potest bona, 6.
    Onera inuicem portate, 61.
    Onera inuicem quomodo et quando portare ualemus, 61.
    Optatii encomium, 7.
    Optimus homo quando, 42.
    Opus bonum et perfectum, 85.
    Opus electorum amatum laudare, 23.
    Opera nostra propter humanam laudem esse non debent, 81.
    Operibus  et fide Tyconii regula, 56.
    Operatores in Ecclesia cui similes, 2.
    Oratio munda quando, 74.
    Oratio iustitia, 74.
    Orationis Dominice quinta petitio ad quid, 6.
    Orationem Dominicam quomodo interpretantur Pelagiani, 63.
    Oratione quid efficitur, 1.
    Orationes Cornelio utiles, sed quantum, 14.
    Orationes in Ecclesia que, 13.
    Orandum quid, 82.
    Orandum ut spiritus et corpus concordent, 7.
    Orantium gesta, 78.
    Ordo optimus, 9, 10.
    Ordo potior probandus, 9.
    Ordo temporum in eterna Dei sapientia, 32.
    Ordine intrauerunt animalia arcam, 12.
    Ordinata dilectio que, 43.
    Osee cum meretrice coniunctio, 53.
    Ostium uerbi quomodo aperiatur, 69.
    Otium genus unum hominum eligit, 2.
    Ouis a depredatoribus intercepta, cui comparanda, 19.
    Oues detonse in Ecclesia, 46.
    Oues extra Ecclesiam errantes multe, 19.
    Ouum spem significat, 1.
    Ouo scorpio contrarius, 1.

P
    Pacis Ecclesie studiosus Cyprianus, 17.
    Pacis signum olee ramulus, 46.
    Pace salua, disciplina exercenda, 11.
    Palestino in concilio Pelagius palinodiam cecinit, 62.
    Palinodiam in concilio Palestino cecinit Pelagius, 62.
    Palinuri et Aenee figmentum, 78.
    Panis ab amico petitus intelligentie petitio, 1.
    Panis caritas, 1.
    Panis in malo et in bono accipitur, 54.
    Panis necessarius, 1.
    Pani lapis contrarius, 1.
    Panis esuriens satiandus, 10.
    Pane  cetera nichil, 1.
    Panibus in tribus Trinitas intelligitur, 1.
    , 55.
     Parabola de filio perdito an uera, 3.
    Parabole similitudinis aut dissimilitudinis, 2.
    Paradisus cum fructu pomorum ex quibus constat, 19.
    Paradisus hortus deliciarum, 102.
    Paradiso expellit quid, 80.
    Paradiso  nullus dolor, 58.
    Parce, 4.
    Parentes homicide, 23.
    Pars crucis in terra occultata quid, 23.
    Participatione  corporis et sanguinis Christi an uia salutis, 13.
    Paruuli etiam in diaboli potestate, 70.
    Paruuli hereditatum malum unde trahant, 66.
    Paruuli in ipsa obligatione morientes, 66, 67.
    Paruuli nullo malo obnoxii quando, 70.
    Paruulorum nondum baptizatorum morientium questio, 69.
    Passionis falce purgata opinio falsa de baptismo, 17.
    Passionibus merces larga preparata, 11.
    Passus Christus quando, 59.
    Patientia desidiosa que, 12.
    Patientia mea Deus quomodo dictum, 35.
    Patientia non torpescendum, 12.
    Patientiam tribulatio operatur, 40.
    Patientes debemus esse ad omnes, 68.
    Pastores et doctores non diuisi in Ecclesia, 12.
    Pastores in Ecclesia, 12.
    Pastoris officium in Ecclesia docere, 12.
    Pater filii perditi quid, 3.
    Pater missus nunquam legitur, 32.
    Pater unus uerus Deus, 33.
    Patris et Filii una inseparabilis operatio, 32.
    Patri quomodo subiiciendus Filius, 28.
    Patre minor Filius quomodo, 28.
    Patria nostra Deus, 42.
    Paulinus inanem sepulture curam negat, 77.
    Paulus adorauit figmenta nulla, 5.
    Paulus colaphizatus, 68.
    Paulus correptionem etiam ad seueritatem perdocuit, 68.
    Paulus etiam citat gentium testimonia, 21.
    Paulus idolis non sacrificauit, 45.
    Paulus operatus est in Ecclesia, 2.
    Paulus purpurarius, 69.
    Paulus quomodo iam sub lege, 5.
    Paulus reprehendit Petrum, 20.
    Paulus simulate Petrum non reprehendit, 4.
    Paulus uiuus in paradisum raptus, 79.
    Pauli dictum Omnia omnibus factus sum, 61.
    Pauli libertas redarguens, 4.
    Pauli locus ad Philemonem, 44.
    Pauli peregrinatio, 69.
    Pauli syllogismus ex falsis ueras inferens, 49.
    Paulo se ostendit Christus post resurrectionem, 25.
    Paulum baptizatum docet Scriptura, 24.
    Pauperum quam diuitum maior numerus, 3.
    Peccatum quid, 76.
    Peccatum actus dicitur, 71.
    Peccatum ad mortem uarie potest intelligi, 67.
    Peccatum alio peccato grauius, 64.
    Peccatum an in homine debeat esse, 71, 72.
    Peccatum animi nocentis, 6.
     Peccatum cui non imputatur, 73.
    Peccatum in libero arbitrio erat, 58.
    Peccatum inultum nullum, 6.
    Peccatum iniustum est, 6.
    Peccatum iterare, non dare pecuniam Domino, 10.
    Peccatum non naturale, 71.
    Peccatum non substantia, 76.
    Peccatum pedissequam suam habet penam, 6.
    Peccatum pro peccato, 54.
    Peccatum tribus impletur modis, 86.
    Peccatum uitari quomodo possit, 71.
    Peccati differentie tres, 80.
    Peccati doctrina cauenda, 6.
    Peccati originalis contagium in omnibus, 70.
    Peccato bonum perditum, 67.
    Peccato manifesto quomodo non cecidisset homo, 25.
    Peccato natura uitiata, 76.
    Peccato originali  nichil mali uel in corpore uel in anima, 70.
    Peccato  nemo se putet aut iactet, 12.
    Peccata absque caritate non dimittuntur, 16.
    Peccato  natus unus solus, 103.
    Peccata concupiscentie propter tempus misericordie remittuntur, 6.
    Peccata dimissa redeunt ubi non est fraterna caritas, 16.
    Peccata ex consuetudine humana estimare procliue, 53.
    Peccata ex uoluntate peccantium, 98.
    Peccata nolentium que, 103.
    Peccata operit caritas, 68.
    Peccata propria quando quis habeat, 23.
    Peccata que humilitate sunt sananda, 12.
    Peccata remittuntur; nichilominus tamen quod Deus comminatus consequitur, 102.
    Peccata sine quibus uita hec agi non potest, 12.
    Peccata sub eodem baptismo dimittuntur, 20.
    Peccata tenebre animarum, 15.
    Peccatorum culpam quidam multifariam cupiunt transferre, 6.
    Peccatorum differentia, 6.
    Peccatorum uulnera etiam mortificatoribus carnis, 6.
    Peccatis proximis remediis succurrendum, 10.
    Peccatores multis beneficiis admonentur ut redeant, 18.
    Peccator quantum peccator non diligendus, 43.
    Peccatur quando, 6.
    Peccando  sepius deterreri hominem, 105.
    Pecunia a iustis possessa, 1.
    Pecus, 46.
    Pecus pro Isaac immolatum, 41.
    Pecora animam an habeant tantum, 8.
    Pecora memorie expertia, 39.
    Pecora spiritum an non habeant, 8.
    Pecoribus quomodo preponimur, 8.
    Pedes Christi quomodo uncti, 53.
    Pelagius a fratribus correctus quid respondit, 62.
    Pelagius monachus sectam condidit, 62.
    Pelagiani confutantur, 66.
    Pelagiani scire se putant aliquid et dicere, 65.
    Pelagianorum friuola de peccato disputatio, 76.
    Pelagianorum heresis unde, 55.
    Pelagianorum obiectiones, 71, 72, 73.
    Pelles hedine peccatum, 4.
    Peregrinantes miseri, 41.
    Perfectio boni quando, 7.
     Perfectum in hac uita, 45.
    Perfectos nos decet esse, 74.
    Persecutoribus  Ecclesie orandum, 13.
    Persona Filii que, 33.
    Petitio uenie nulla in Adam peccante, 25.
    Petitionum septem ac beatitudinum septem comparatio, 83.
    Petra Christus, 4.
    Petrus martyrum gloria coronatus, 21.
    Petrus negans Christum caritatem non habuit, 66.
    Petrus non simulate a Paulo reprehensus, 4.
    Petrus quando baptizatus, 24.
    Petri apostolatui nemo conferendus, 20.
    Petri et Barnabe simulatio, 4.
    Petri fletus illi utilis, 25.
    Petri penitentia, 24.
    Petri tentatio, 83.
    Petri timor falsus, 4.
    Petro etiam dicenti quod fieri non debebat Pharisei non comparandi, 20.
    Petro lauat Christus pedes, 24.
    Petro loquente uenit Spiritus et insedit auditores, 37.
    Petrum etiam non recte fecisse dicit Augustinus, 20.
    Petrum negant quidam baptizatum esse, 24.
    Phantasmata in anima, 80.
    Pharao spicas uidet in somnis, 76.
    Pharaoni etiam liberum arbitrium, 67.
    Pharisei non comparandi Petro etiam dicentes aliquando que fieri debebant, 20.
    Phariseorum iustitia dicere, non facere, 12.
    , 6.
    Philemone fruiturum se dicebat Paulus, 44.
    Philippi apostoli dictum, 29.
    Philosophi scientiam partiendi non faciunt inutilem, 49.
    Philosophorum sententie Christiane fidei maxime accommodate quomodo in usum nostrum redigende, 50.
    Photinus hereticus, 18.
    Phrenetici, 79.
    Physica, 48.
    Pictura, 76.
    Pictura in nomen imaginis transit, 38.
    Pietas mites facit, 83.
    Pietate mitescere opus est, 46.
    Piscis fides inuisibilium, 1.
    Pisci serpens contrarius, 1.
    Piscium captorum in sagina magnitudo et numerus quid, 61.
    Placere Deo placendo hominibus quomodo, 81.
    Placere sibi ipsi malum, 25.
    Placere sibi ipsi peccare fecit hominem, 25.
    Placendum quomodo hominibus, 81.
    Placendi hominibus fine, nec ipsa ueritas enuntianda; quanto minus mentiendum ut placeas hominibus! 5.
    Plato angelos ceteros nominat deos, 21.
    Plato Deum unum esse dicit, 21.
    Plato Sostheni consentit, 21.
    Platonici Christianis maxime et uere fidei consoni, 50.
    Platonicorum sententie bone quomodo in usum nostrum uindicande, 50.
    Plebs a doctioribus regitur, 2.
    Pluuia celestis et diues est, 18.
    Pena male uiuentibus non tacenda, 12.
    Pena que torqueat secutura est peccatum, 22.
    Pene corporales, 22.
     Pene pro diuersitate criminum diuerse erunt, 19.
    Penitentia Petri, 24.
    Penitentes in Ecclesia, 24.
    Petarum fabule definiendi scientiam inutilem non faciunt, 49.
    Pete magicam minus docent quam commemorant, 48.
    Pompa seculi interibit, 10.
    Pompe seculi sectator quis, 84.
    Portantium onera diuersa, 61.
    Precantationes, 48.
    Preceptum homini ut sit sine peccato, 72.
    Precepto non est opus ut se quisque diligat, 44.
    Precepta quedam publica, quedam priuata, 54.
    Preceptiua locutio, 54.
    Predestinatio quid, 68.
    Predestinatio non sine prescientia, 68.
    Predestinatorum in numero esse nemo presumat, 67.
    Predestinare quid, 70.
    Predicatores Euangelii quomodo gentilium doctrinas sibi uindicare debeant, 51.
    Predicatore etiam deficiente Deus oranti dat intellectum, 1.
    Predicta sunt omnia ante secula que in Ecclesia in toto orbe geruntur, 10.
    Predicta ut uenerunt, sic que restant uentura sunt, 10.
    Predicare necessaria est cogere, 4.
    Premium bona conscientia, 82.
    Premium iustum non posse peccare, 7.
    Premium nostrum Deus, 11.
    Prescientia Dei etiam qui foris uidentur intus sunt, 19.
    Prescientia Dei falli non potest, 70.
    Prescientia dilecte rei delectationem habet, 44.
    Presidere carni, seruire spiritui, 8.
    Presumptio impia, 11.
    Prauitas quomodo corrigenda, 18.
    Precatio quid, 13.
    Precationes in Ecclesia celebratio sacramentorum, 13.
    Precationes que non negligende, 13.
    Preces nostre an ualeant apud Deum nescimus, 9.
    Preces nostras exaudit Deus quo argumento, 9.
    Precum ambitio non exauditura Deo, 82.
    Precum locus nullus post iudicium, 60.
    Precari bona optare, 13.
    Prima Tyconii regula, 55.
    Primum genus mendacii, 5.
    Principatum unusquisque ad se rapit, 45.
    Priscillianiste mendacium licitum dicunt, 3.
    Probatio spem operatur, 40.
    Prodesse alteri ex eo quod non habet, nemo potest, 53.
    Prodesse fides absque caritate non potest, 36.
    Profunditas difficultas inuestigationis, 22.
    Prohibitio omnis in duobus preceptis, 72.
    Prohibita multo cum scelere committuntur, 58.
    Promissa ut compleantur in potestate Dei, 68.
    Pronuntiationes ambigue, 52.
    Prophete qui in Ecclesia, 12.
    Prophete pars corporis Christi, 8.
    Prophetarum nomine quandoque et psalmi significati, 35.
    Prophetas Ecclesia peperit, 17.
    Prophetia in persona Elie, 47.
     Prophetia omnis militat fidei, 44.
    Prophetia omnis militat caritati, 44.
    Prophetia omnis spei militat, 44.
    Prephetica altitudo, 56.
    Prophetice actiones sensum exercent, 4.
    Prophetice locutiones sensum exercent, 4.
    Prophetice et apostolice locutus Paulus, 36.
    Propositionum exempla uaria, 49.
    Propria signa, 46.
    Proselyti Iudeorum, 12.
    Proselyti non faciendi, sicut Iudei fecerunt, 12.
    Prouectus substantie, 17.
    Proximus cur diligendus, 46.
    Proximus recte quomodo diligatur, 42.
    Psalmi quandoque inter prophetas, quandoque non, 35.
    Psalterium decem chordarum an legem musicam habeat, 47.
    Pseudochristiani quibus similes, 17.
    Puerum quidam colaphizant, etcur, 48.
    Pueri in cubili, 1.
    Pugna uerborum cauenda, 41.
    Pulchritudo hominis interior, 26.
    Pulli quando preda alitum, 91.
    Pullos gallina quomodo conuocat, 9.
    Pulmonem purgat hyssopus, 46.
    Pulsu fit sonus, 47.
    Purgatio mentis, 42.
    Puteus aque ex quibus constet, 19.
    Pytonissa occulta Dei dispositione Samuelem Sauli ostendit, 76.
    Pytonisse spiritus, 76.

Q
    Que Christus secundum formam uel Dei, uel serui locutus, 30, 31.
    Questio de baptismo, 18.
    Questionibus dissentationis disciplina idonea, 49.
    Quadragenarius numerus quid, 58.
    Quadragenarius numerus, 47.
    Quarto de Trinitate libro quid tractet Augustinus, 34.
    Quartum genus mendacii, 5.
    Quartodecimo in libro Augustinus de Trinitate quid scribat, 34.
    Quaterdeni significatio, 47.
    Quaternario numero annua curricula peraguntur, 47.
    Quatuor res diligende, 43.
    Quid sint sacramenta, 24.
    Quies requiritur et in hac uita, 10.
    Quinquagenarius numerus sacratus, et quare, 47.
    Quinque uirgines quid, 59.
    Quinta Tyconii regula, 56.
    Quorumdam de iustitia opinio, 53.

R
    Rapina actus, 71.
    Ratio castigandi malos in Ecclesia, 11.
    Ratio dissimulandi malos in Ecclesia, 11.
    Rationi appetitus debet obtemperari, 1.
    Rationi disputatio conuenit, 49.
    Rationi false fides preponenda, 25.
    Rationem homini inesse cupiditati seruientem, 105.
    Ratione Deus condidit omnia, 8.
    Ratione labefactata, uaria figmenta tunc componuntur, 25.
    Ratione tolerantie mali in Ecclesia, 12.
    Rationalis mens imago Dei in homine, 33.
    Ratiocinatio Pauli, 49.
    Rebus pretereuntibus quomodo utendum, 53.
    Recapitulatio Tyconii, 57.
    Recte facta non deserenda, 5.
     Recte facta non propter laudes hominum facienda, 81.
    Recte factis inuitare malos debemus, 5.
    Rectus corde, 75.
    Refectio doctrine Saluatoris, 1.
    Regeneratio delicta permulta soluit, 75.
    Regeneratio non in schismate, 15.
    Regenerari uoluntate aliena quomodo quis possit, 23.
    Regula Tyconii quarta, 56.
    Regule numerorum incommutabiles, 50.
    Regule sancti desiderii orationes, 74.
    Reipublice celestis communio, 23.
    Remedio a uano quidam ad uerum medicum mittuntur, 48.
    Remedium sanitati nemo prouidet, 70.
    Reminiscitur per memoriam, 38.
    Remissio peccatorum in schismate non est, 15.
    Remissio peccatorum utrum apud hereticos, 15.
    Renascitur quomodo in baptismo, 15.
    Renouatio qua efficimur filii Dei, 33.
    Renouationis etiam participes femine, 33.
    Reprehensionum duo termini, 85.
    Requiem in rebus inquietis homines querunt, 10.
    Res diligenda prima, 43.
    Res omnis non semper signum, 41.
    Res diuerse significationis, sed non contrarie, 51.
    Res nonnulle etiam signa rerum, 41.
    Res per signa discuntur, 41.
    Res proprie que dicantur, 41.
    Res que fruuntur et utuntur, 41.
    Res quibus fauendum, 41.
    Res quibus utendum, 41.
    Rerum omnium causa Trinitas, 41.
    Rerum usus non culpandus, 53.
    Restitutio templi Esdre, 58.
    Resurrectio iustorum, 75.
    Resurrectionis fides in Iob filiis commendata, 104.
    Resurrectione futura quales erimus, 10.
    Rex omnium sanctorum Christus et Deus, 10.
    Regis cor in manu Domini, 66.
    Reges Christi nomine subiugati, 10.
    Regibus  orandum, 19.
    Regnum celorum non intrabunt peruersi, 11.
    Regnum Filius quomodo sit traditurus, 30.
    Roma, 76.
    Ruina que, 25.

S
    Sabbatum ab itinere lege impediebat, 3.
    Sabbatum quomodo translate intelligendum, 52.
    Sacra Scriptura non inflata, 9.
    Sacre Scripture diuitiis Salomonis comparate, 51.
    Sacramentum baptismi Christi, 24.
    Sacramentum Christi euangelicum suaue, 18.
    Sacramentum corporis Christi quodammodo corpus Christi, 24.
    Sacramentum fidei quodammodo fides, 24.
    Sacramenti ueritas discernenda, 18.
    Sacramenti ueritas non repellenda, 18.
    Sacramenta quomodo sacramenta, et quomodo non, 24.
    Sacramenta quoque Simon Magus habuit, 14.
    Sacramenta ueteris Testamenti Nouo adueniente abolita, 17.
    Sacrificium translate quomodo intelligendum, 52.
     Seculi dilectores grauiter ad Christum conuertentur, 3.
    Seculi que sunt genus quoddam hominum querit, 2.
    Seculo  eterno summum bonum, 7.
    Seuum uel dictu uel factu in Scriptura ad quid, 53.
    Salis statua uxor Loth cur effecta, 2.
    Salomonis diuitiis scientia diuinarum Scripturarum comparata, 51.
    Salomonis fabrica non quadraginta annorum, 58.
    Salomone  dicta ad Christum potius referenda, 56.
    Salsum dictum Catonis, 48.
    Saluatio hic non sine iudicio, 66.
    Salustius depictus, 76.
    Samaritani stabulum, 40.
    Samaritane historia interpretata, 36.
    Samuel an de inferno euocatus, 76.
    Samuel etiam mortuus prophetasse dicitur, 77.
    Samuel quomodo cum Saule, 77.
    Samuelis imago non ad exemplum trahenda, 48.
    Sanctus nullus perfectus quando, 45.
    Sancti dentes Ecclesie, 45, 46.
    Sancti gentilium recta in eorum doctrinis non improbauerunt, 21.
    Sancti ueteres etiam qui ante aduentum Christi fuere, ad Ecclesiam pertinent, 8.
    Sanctos miracula facere, 97.
    Sanctorum in sorte Simon Magus non habet partem, 15.
    Sanctis omnibus maior Deus, 76.
    Sancte quis uiuit, 43.
    Sandalia muliercularum, 70.
    Sanguis quando conceptum semen hominis, 58.
    Sanguine suo Cyprianus nebulam mentis fugauit, 17.
    Sanitas animi unde, 43.
    Sanitas uera libertas, 72.
    Sanitati nemo prouidet remedium, 70.
    Sapere spiritus est, 8.
    Sapientia, 83.
    Sapientia animi bonum, 26.
    Sapientia Dei nostri medicina, 42.
    Sapientia et imaginatione et intuitione, uita et eadem, 25.
    Sapientia et ueritas et sanctitas et iustitia et caritas in Deo, et hec omnia ipse est, 11.
    Sapientia in nobis splendor, 26.
    Sapientia in quo, 26.
    Sapientia omnia disponit Deus suauiter, 32.
    Sapientia que, 60.
    Sapientie fons Deus, 67.
    Sapientia sensus anime, 8.
    Sarcina grauis efficitur leuis caritate, 66.
    Satanas quomodo tentet, 83.
    Satane operatio callida ad decipiendos simplices, 77.
    Satanam Deo loqui miraculum, 26.
    Saul an Samuelem uiderit, 76.
    Saul etiam prophetauit, 14.
    Saul quomodo cum Samuele, 77.
    Saul regis et Samuelis historia explicatur, 76, 77.
    Saxa hyssopus penetrat, 46.
    Scandal zantem a corpore diuellere quomodo, 11.
    Scelus magnum mentiri, in doctrina religionis, 5.
    Scelestissima persuasio de fide in Christum, 12.
    , 94.
    Schisma remissionem peccatorum non habet, 15.
    Schisma odium fraternum habet, 15.
    Schismata ex Ecclesia exitura predictum, 10.
    Schismata odio oriuntur, 15.
     Schismaticos terre hiatus absorbuit, 14.
    Schismaticorum baptismus quando prosit, 5.
    Schismaticorum non est baptismus, sed Dei, 16.
    Schismaticis baptisma nichil prodest, 15.
    Scientia bone spei, 46.
    Scientia caritati militat, 44.
    Scientia definiendi, 49.
    Scientia et omnis prophetia militat tribus, 44.
    Scientia fidei militat, 44.
    Scientia sacre Scripture diuitiis Salomonis comparata, 51.
    Scientia spei militat, 44.
    Scientia uoluntatis absque intelligentia esse non potest, 38.
    Scientie gradus tertius, 46.
    Scientie inest uoluntas, 38.
    Scientie quomodo adeunde, 51.
    Scire se dicere quod nescit temerarium, 39.
    Scorpio ouo cur contrarius, 1.
    Scriptura diuina subuenitur multis morbis animi, 45.
    Scriptura que facta sunt, non omnia describit, 24.
    Scriptura sacra ex Hebreo in Grecum eloquium quo tempore translata, 89.
    Scriptura sacra non inflata, 9.
    Scriptura ut a spiritu modificata, 46.
    Scripture diuine multiplex abundantia, 106.
    Scripture non contradicendum, 46.
    Scripture recapitulationes secundum Tyconium, 57.
    Scripture quomodo quis offensus efficietur, 44.
    Scripture sensum studio contradicendi perdere, 98.
    Scripturam a diuersis diuerse intelligendam spiritus Dei preuidit, 55.
    Scripture modos loquendi habent uarios, 82.
    Scripture non loquuntur modo generi humano inusitato, 30.
    Scripturarum intellectus ad que referendus, 45.
    Scripturas diuinas quis non intelligat, 44.
    Scripturis quis non egeat, 45.
    Scutum quid, 54.
    Secunda regula Tyconii, 55.
    Secunda res que diligenda, 43.
    Secundum serui formam Christus quid, 30, 31.
    Securitas peruersa quorumdam, 11.
    Segetes fluctuare, 4.
    Seipso frui nullus debet, 42.
    Sensibus subtrahi, 79.
    Sensus anime, 8.
    Sententia nulla ferenda de incognito, 62.
    Sententia moderanda, 11.
    Sententia peccati exhaurienda, 6.
    Sententia quomodo probanda, 55.
    Sententia unde appellata, 8.
    Sententie uere in Ecclesiasticis libris discende, 49.
    Sententie uerbis quomodo preponende, 9.
    Sententiis in falsis uere conclusiones esse possunt, 49.
    Sentire spiritus est, 8.
    Separanti potest dari baptismus, 20.
    Separatio ad exitium tendit, 20.
    Septem petitionum ac beatitudinum septem comparatio, 83.
    Septem Tyconii regule, 55.
    Septenarius numerus creature tribuitur, 47.
    Septenarius numerus cui rei congruit, 83.
    Septima Tyconii regula, 57.
    Septimo libro de Trinitate quid tractat  Augustinus, 34.
    Septuaginta interpretatio, 90.
    Sepulcri cura ad quid, et quomodo preparanda, 77, 78.
    Sepulcri cura presidium salutis non est, 80.
    Sepultura apud sancti alicuius memoriam an prosit, 77.
    Sepulture Paulino non inanis cura uidebatur, 77.
    Sermo Dei non seducit, 19.
    Sermo diuinus ideo abditus ut nos exerceat, 35.
    Sermo per aures illabitur, 42.
    Sermo sophisticus quis, 49.
    Serpens et in bono et in malo accipitur, 54.
    Serpens suggerit peccatum quomodo, 80.
    Serpens tunicam exuit ueterem, 46.
    Serpentis in protegendo corpore uafrities, 46.
    Serpentis uenenum eiecit de paradiso hominem, 63.
    Serpente figurantur uenena fallacie, 1.
    Seruus uoluntatem Domini nescit, 30.
    Serui debitoris et creditoris parabola quid significet, 16.
    Serui formam quod Christus accepit minor Patre, 28.
    Seruire spiritui presidere carni, 8.
    Seruitus iniqua, 43.
    Seueritas discipline ecclesiastice quousque tendat, 12.
    Sex primis diebus conceptus partus lactis habet similitudinem, 58.
    Sextum genus mendacii, 5.
    Sexto libro de Trinitate quid Augustinus tractet, 34.
    Sibiipsos inimicos Deus uoluit liberare, 10.
    Si cui dimiseritis peccata, quibus dictum, 19.
    Siccum inest corpori, 60.
    Sidera quidam peccata sua procurare queruntur, 6.
    Signum quid, 45.
    Signum eucaristie pregustate, 45.
    Signum omne res aliqua, 41.
    Signum res preter speciem, 45.
    Signa ambigua, 51.
    Signa aut propria ant tralata, 48.
    Signa quorum usus in significando, 41.
    Signa quare mali nonnunquam faciant, 97.
    Significationes incerte, 54.
    Signifer quot partes habeat, 98.
    Silendo abscondere uerum non est mendacium, 4.

SIMILIA
    Abundantis cibi et uulnerati de emplastris gloriantis, 1.
    Aberrantis in uia, et Scriptura in sacra errantis, 44.
    Alligationis uulnerum et sapientie medicine, 42.
    Amici ac sacrorum eloquiorum delectationis, 9.
    Amici et hydropis, 10.
    Anime terrenis occupate persuasionibus et mulieris incuruate, 1.
    Apparitionis defunctorum et phreneticorum, 79.
    Arundinis sterilis et palmitis purgandi, 20.
    Baptizati in periculo mortis constituti e inimicitias gerentis, ac schismaticorum baptizantium, 16.
    Baptizati inter hereticos, et ouis errantis charactere domini sui signate, 19.
    Ceci et hereticorum de Trinitate dubitantium, 40.
    Carnalis hominis qui si boni habet aliquid,  non ex seipso, sed aliunde, et spiritalis qui Deo non permittente non liquide cernere potest omnia, 20.
    Ceruorum transfretantium et dilectionis mutue, 61.
    Cibi et Dei, 76.
    Claudicationis et peccati, 71.
    Contrariorum sapientie quibus nos curat, et medicine, 42.
    Cornelii Centurionis, ac eorum qui se separant ab unitate Ecclesie, 14.
    Cypriano adherentium in rebaptizatione hereticorum, et stulti qui purgamenta uitium amat, 20.
    Dantis eleemosynam et factorum humanorum, 84.
    Dei et imperatoris, 76.
    Delectationis carnalis, et pueritie qui in multis molestatur, 58.
    Dialectici et informatoris quomodo sit ambulandum, 49.
    Dilectionis et intelligentie, 38.
    Dilectionis mutue et ceruorum transfretantium, 61.
    Dilectionis proximi ac amici duobus dantis, 43.
    Diuine sapientie que se hominibus coaptat, et linteoli a medico uulneri coaptatum, 42.
    Diuitis cum Abraham loquentis et rerum que agunt mortui inscitie, 79.
    Diuitiarum Aegypti a populo Dei ablatarum ac doctrine gentilis, 50.
    Diuitiarum Salomonis et sacre Scripture, 51.
    Doctrine gentilis ac diuitiarum Aegypti a populo Dei ablatarum, 50.
    Donantis duobus amicis aliquid quod diuidi non potest, ac dilectionis proximi, 43.
    Erigendi iacentis et proximi oneris portandi, 6.
    Factorum humanorum et eleemosyne date, 84.
    Fidei et sacramenti eucaristie, 24.
    Hereticorum de Trinitate dubitantium, ac ceci, 40.
    Hydropis et auari, 1.
    Imperatoris et Dei, 76.
    Incorporee creature que creatoris participatione melior efficitur, et rei corporee que melioris participatione melior fit, 22.
    Incendii et peccatorum nostrorum flamme, 10.
    Infantium et infirmitatis nostre Deo accepte, 9.
    Infirmitatis nostre ac infantium, 9.
    Intelligentie et dilectionis, 38.
    Linteoli ad uulneris modum aptati, et Dei sapientie que se hominibus coaptat, 42.
    Locutionis et uerbi incarnati, 42.
    Magicarum obseruationum inanitatis, et litterarum significationis uarie, 48.
    Malorum spirituum et militum exauctoratorum, 97.
    Medici qui uulnera ut cicatrices remaneant, curat, et Christi corporis, 89.
    Medicum ad amicum uocantium et schismatici, 14.
    Medicine a contrario curantis, et sapientie que contrariis nos curat, 42.
    Mulieris incuruate, et anime opinionibus terrenis depresse, 10.
    Militum exauctoratorum et malorum spirituum, 97.
    Ouis errantis charactere domini sui signate, et inter hereticos baptizati, 19.
    Oneris proximi portandi, et erigendi iacentis, 67.
    Palmitis purgandi et arundinis sterilis, 20.
    Peccati et claudicationis, 71.
    Peccati flamme et incendii, 100.
    Peccatoris et uenationis inassuete, 58.
     Peregrinantis a patria, ac mortalis hominis uitam appetentis eternam, 41.
    Phreneticorum ac apparitionis defunctorum, 79.
    Puer tie que in multis molestatur, et delectationis carnalis, 58.
    Rerum corporearum que participatione melioris meliores fiunt, ac creature rationalis uite corporee que participatione Creatoris melior fit, 22.
    Sacre Scripture ac diuitiarum Salomonis, 51.
    Sacre Scripture delectationis et amici, 9.
    Sacramenti eucaristie et fidei, 24.
    Sanguine Christi liberatorum, et carnis peccati, 102.
    Sapientie et alligationis uulnerum, 42.
    Schismaticorum baptizantium, et baptizati iam in periculo mortis constituti, ac inimicitias gerentis, 16.
    Schismatici sauciati et amicorum medicum querentium, 14.
    Scriptura in sacra errantis, et a uia aberrantis, 44.
    Separantium se ab unitate Ecclesie, et Cornelii Centurionis, 14.
    Significationis litterarum, ac magnarum obseruationum deliramentorum, 48.
    Spiritus hominis qui Deo non uolente aliquid cernere liquide non potest, et carnalis qui bonum habet in se aliunde, non ex seipso, 20.
    Stulti qui purgamentum uitium diligit, et Cypriano adherentium in rebaptizatione hereticorum, 20.
    uenationis inassuete et peccatoris, 58.
    uerbi incarnati et sermonis, 42.
    uitam appetentis eternam et peregrinantis a patria, 41.
    uulnerati de emplastris gloriantis et abundantie cibi, 1.
    Similiores Deo quando erimus, 26.
    Similitudines incorporee differunt a uero, 41.
    Similitudines quomodo accipiende, 54.
    Similitudines suauiores, 46.
    Similitudines Trinitatis diuine, 38.
    Simois flomen, 76.
    Simon Magus emere uoluit gratiam Dei, 5.
    Simon Magus quibus similis, 17.
    Simon Magus sacramenta habuit, 14.
    Simoni Mago caritas defuit, ideo frustra natus, 15.
    Simoni Mago nec baptismus, nec Euangelium, nec sacramenta defuerunt, 14, 15.
    Simplicianus Mediolanensis episcopus, 76.
    Simulatio Petri et Barnabe, 4.
    Simulatores molestum hominum genus, 86.
    Sine peccato solus Christus, 74.
    Singultienti dextra manu sinistrum pollicem tenere ad quid, 48.
    Sodomitis peiores Iudei, 20.
    Sollicitudo ciborum quomodo prohibita, 1.
    Solecismi ergo, ministri uerbi non contemnendi, 9.
    Somnia uidere, 6.
    Sonus uoce fit, 47.
    Sonus materies cantilene, 47.
    Soni forma triplex, 47.
    Sophisma etiam sacris Litteris damnatum, 49.
    quid, 49.
    Sophismata multos capiunt, 49.
    Sophistici elenchi exemplum, 49.
    Sordes que eluende, 84.
    Sordibus sese iactare, 84.
     Sorices uestes arrodere, 48.
    Sosthenes angelos dicit Deo assistere, 21.
    Sosthenes Deum dicit forma inuisibilem, 21.
    Sosthenes magus, 21.
    Species non semper excedit, 56.
    Species secundum Tyconium quid, 56.
    Speculatoris, id est, episcopi in Ecclesia officium, 12.
    Spes ante que sunt inspicit, 1.
    Spes in Deo ponenda, 11.
    Spes non confundit, 40.
    Spes non perfecta qua re significata, 1.
    Spes nostra in terra uiuentium, 17.
    Spes secularis ministro uerbi reiicienda, 2.
    Spes sua unicuique, 53.
    Spei militat omnis scientia, 44.
    Spei retro respicere contrarium, 1.
    Spem in diuitiis qui ponant, 1.
    Sperandum de Deo nichil carnale, 17.
    Spiritus aliud sit quam anima, an non, 7.
    Spiritus an uniuersa anima, an non, 7.
    Spiritus Dei dat continentiam, 6.
    Spiritus generale nomen anime, 8.
    Spiritus in anima, 7.
    Spiritus in diuersis esse potest, etiam se inuicem nescientibus, 23.
    Spiritus in domanda carne ratio, 43.
    Spiritus mentis quid, 7.
    Spiritus nomen latissime patet, 8.
    Spiritus proprie non dicitur bonum, 36.
    Spiritus rationalis uite uitiose melior corpori, 22.
    Spiritus regenerans, 23.
    Spiritus tempestatis, 8.
    Spiritus sanctus aqua uiua, 36.
    Spiritus sanctus bis cur datus, 39.
    Spiritus sanctus de Filio procedit, 35.
    Spiritus sanctus Deus caritas, 36.
    Spiritus sanctus dilectio que ex Deo, 36.
    Spiritus sanctus donum Dei, 36.
    Spiritus sanctus et Patris et Filii, 35, 39.
    Spiritus sanctus Filii non solius, 35.
    Spiritus sanctus Filio et Patri equalis. 11.
    Spiritus sanctus in terra quare prius datus, 39.
    Spiritus sanctus missus cur dicatur, 33.
    Spiritus sanctus Patris solius non est, 35.
    Spiritus sanctus quando uisibilis apparuit, 33.
    Spiritus sanctus quare bis datus, 39.
    Spiritus sanctus quomodo ex utroque procedat, 40.
    Spiritus sanctus quot dies post ascensionem datus, 39.
    Spiritus sanctus salubriter modificauit Scripturas, 46.
    Spiritus sanctus specie facta uisibilis apparuit, 33.
    Spiritus sanctus unus uerus Deus, 33.
    Spiritus sanctus uoluntas Dei, 38.
    Spiritus fructus quis, 17.
    Spiritus sancti datio prima, 39.
    Spiritus sancti fructus, 45.
    Spiritus sancti missio dicta que, 33.
    Spiritus sancti missio secundo, tertio et quarto de Trinitate libro Augustini tractatur, 34.
    Spiritus sancti missio quomodo intelligenda, 32.
    Spiritui requies acquirenda, 78.
    Spiritu sancto  Christus non missus, 32.
    Spiritu ratiocinamur, 7.
    Spiritus mali que futura prenuntiare possint, 76, 77.
    Spirituum deceptorum astutia, 48.
     Sponsi aduentus inexspectatus, 60.
    Sponsi tarditas, 59.
    Statuta nostra pro tempore mutanda, 9.
    Stelle a Deo ordinate, 48.
    Stephano diacono apparuit Christus post resurrectionem, 25.
    Sterilitas in Ecclesia, 46.
    , 52.
    Studio boni ad Deum progredimur, 40.
    Stultitia contemnentibus Deum, sapientia, 42.
    Stultum Dei sapientius quam homines, 42.
    Sua non querentes uiuent in eternum, 23.
    Substantia bona, 75.
    Substantia summa Deus, 76.
    Subueniendo alteri, fimus alteri, 4.
    Suggestio peccati unde, 80.
    Suggestione impletur peccatum, 80.
    Superbia ex abundantia cibi, 1.
    Superbia homo lapsus, 42.
    Superbia homo quomodo et quando cecidit, 25.
    Superbia Iudeorum, 21.
    Superbia mater inuidentie, 22.
    Superbia quomodo deprimenda, 61.
    Superbie excusatio, 25.
    Superbiam obscura dicta Scripture edomant, 45.
    Superbia  per uerbum Dei ad salutem homines conuertuntur, 3.
    Superbis utile cadere, 25.
    Superstitiosum quid, 47.
    Supini iacere non debemus, 63.
    Supplicium peccati iustum, 6.
    Supplicare pro mortuis, 79.
    Susanna tentata, 82.
    Syllabe ambigue considerande, 52.
    Syllabarum ambiguitas, 52.
    Syllogismus, ex concesso falso, conclusione uera, 49.
    Syllogismus Pauli, 49.
    Syllogismi ad ueritatem connexionum pertinent, 49.
    Syllogismi, quando ex falsis uera inferuntur, usus, 49.
    , 57.

T
    Tabernacula Cedar, 55
    Tactus finem facit notionis, 30.
    Temere legentes multi decipiuntur, 45.
    Tempus ante legem, sub lege, et sub gratia, 47.
    Tempus indulgentie, 16.
    Tempus reddende rationis, 16.
    Tempora eterna que, 95.
    Tempora duo, 60.
    Tempora tria, 47.
    Temporum  delectatione abstinendum, 47.
    Temporum cursibus quid nobis insinuetur, 47.
    Temporum quantitas, 56, 57.
    Temporale uilescit adeptum, 44.
    Temporalia negotia circumagunt, 2.
    Temporalium ac eternorum differentia, 44.
    Teneat Christum quis, 3.
    Tenebre animarum peccata, 15.
    Tenebre exteriores que, 21.
    Tentatione tribulationis quidam resistunt, quidam cadunt, 2.
    Tentationem  induci, 82.
    Tentationes humane, 83.
    Tentationes periculose, 83.
    Tentationes precauende, 10.
    Tentationis uocabulum diuersas habere intelligentias, 100.
    Tentari quid, 82.
    Terroribus diabolus etiam tentat, 11.
    Tertia Tyconii regula, 55.
    Tertium mendacii genus, 5.
    Tertii et decimi de Trinitate libri contenta, 34.
    Tertio libro quid tractet Augustinus  de Trinitate, 34.
    Testamentum nouum ad spiritales pertinet homines, 17.
    Testamentum nouum habet donum caritatis, 61.
    Testamenti ueteris custodia timorem habet, 61.
    Timor Dei non solum inchoat, sed perficit sapientiam, 105.
    Timor nullus in caritate, 66.
    Timor permanens non cruciat, 22.
    Timor seruilis quas penas timeat, 22.
    Timore Dei ante omnia opus est, 46.
    Tormenta penarum disparia, 19.
    Transfretatio ceruorum ad insulas, 61.
    Translata signa, 46.
    Translatorum uerborum proprietates, 52.
    Tribulatio patientiam operatur, 40.
    Tribulatio frequenter in carnalia reiicit hominem, 2.
    Tribulationis tentatione alii cadunt, alii permanent, 2.
    Tribulationis tempus, 60.
    Tribulationes iustorum uenture sunt, 10.
    Tribulationes propter exercitationem nostram, 85.
    Trinitas quid, 41.
    Trinitatis equalitas et unitas ab Augustino ubi tractata, 34.
    Trinitas aliter fuit nunquam, 39.
    Trinitas Creatoris est, 47.
    Trinitas imago diuersa a re ipsa que est Trinitas, 38.
    Trinitas ipsa Deus est, 11.
    Trinitas in quo; 26.
    Trinitas magis credenda quam expiscanda rationibus, 40.
    Trinitas mente hominum infirma capi non potest, 40.
    Trinitas non secundum trinitatem mentis nostre accipienda, 35.
    Trinitas non tres dii, sed unus Deus, 33.
    Trinitas unius substantie; 26.
    Trinitatis similitudines, 38.
    Trinitatis qualitas, 26.
    Trinitati nomen non facile imponitur, 41.
    Triplex soni forma, 47.
    Tristis aut letus rebus temporalibus ne inueniatur in die illa aliquis cauendum, 3.
    Tropi discendi, 55.
    Tropi falso etiam mendacia dici possent, 4.
    Tropi liberales, 55.
    , 55.
    Tube sonus quale signum, 45.
    Turris Babylon signum superbie, 45.
    Tyconius absque hoste minus sollicitus, 56.
    Tyconii bonitas non plena, 45.
    Tyconii error, 55, 56.
    Tyconii opinio de fide nobis data, 56.
    Tyconii regule septem, 55.
    Tyconii regula sexta, 57.
    Typhus pro fastu, 11.
    Tyro, 56.

U
    Una columba, una Ecclesia, 15.
    Undecimo libro de Trinitate quid disputet Augustinus, 34.
    Ungere quid, 84.
    Unitas, trinitas, 27.
    Unitas Trinitatis ubi ab Augustino tractata, 34.
    Unitatis uinculum qui dissoluant, 14.
    Unitatem inesse ueram Trinitati, 39.
    Unus Spiritus, duo data, 40.
    Unum Pater et Filius, 29.
    Urbanus episcopus Siccensis, 63.
    Usus illicitus quid, 41.
    Utende res ad beatitudinem adiuuant, 41.
     Utile si mendacium, etiam iniquitas utilis, 44.
    Utilitas beneficentie procedit, 53.
    Utilitas, quid, 41.
    Uti quid, 41.
    Uti se an debeat homo, 42.
    Uxori Loth qui comparantur, 2.

u
    uanitati deditis et curiosis non communicandum, 11.
    uarro de Musis, 47.
    uarronis preconium, 47.
    uasa in domo, 2.
    uelle et nolle proprie uoluntatis, 65.
    uenationis inassuete comparatio ad peccati delectationem, 58.
    uerbum Dei caro quomodo factum, 42.
    uerbum Dei, sapientia Dei dicta, 35.
    uerbum  etiam cupidi conuertuntur, 3.
    uerbum memoria gignitur, 38.
    uerbum quod corde gestamus, fit sonus, 42.
    uerbum uerum in anima, 41.
    uerbi natiuitas contemplanda quomodo, 41.
    uerbo Dei meus instruenda, 100.
    uerba mutilata infantium quomodo iucunda, 9.
    uerba principatum obtinent inter homines significandi, 45.
    uerba propria ac ambigua quomodo distinguenda, 51.
    uerba signum significandi, 41.
    uerba transeunt ere uerberato, 45.
    uera beatitudo et magna, 10.
    uerus an fuit Samuelis spiritus euocatus, 76.
    uero principio Deus adherere debuisset, 25.
    ueris in sententiis false conclusiones esse possunt, 49.
    ueriores quam disertiores sermones magis amandi, 9.
    ueritas fidei ad quid, 53.
    ueritas ipsa ut placeat hominibus non enuntianda, 5.
    ueritas gnarus melior perito tantum dialectico, 49.
    ueritatis testimonium temporalis commodi causa non rectum, 5.
    ueritatem excedit qui se diligit, 43.
    uerni menses, 47.
    uespertinum spatium, 47.
    uestis gentilium, 51.
    uestigium animalis cuius admoneat, 45.
    uestitus moderatus cultus, 84.
    uetus Testamentum ad animales pertinet, 17.
    uetus testamentum nouum occultabat, 17.
    ueteris Testamenti hostes, 82.
    ueteris Instrumenti Scripture omnes aduentum Christi commendarunt, 8.
    uia consuetudo temporalis, 1.
    uia nostra ad patriam, 42.
    uia  tenere, 44.
    uiarum principium, 44.
    uicinissime frui, 44 [uidetur autem mendum].
    uicissitudine frui, 44.
    uictorinus doctus, 51.
    uidua iudicem interpellans, Ecclesia, 2.
    uigere spiritus est, 8.
    uiginti annorum etas, quid mystice, 103.
    uillicus iniquus non imitandus in malo, 1.
    uindicta iustorum, 2.
    uinolentiam et uoracitatem quomodo quidam didicerunt, 11.
    uirgo quomodo imago Dei, 33.
    uirgines olim consecrabantur, 87.
    uirginum decem parabola exponitur, 59.
     uirginitatem quidam nuptiis equauerunt, 11.
    uirgilii locus de Aenea et Palinuro, 78.
    uirtuti templum statuerunt gentes, 47.
    uirtutibus Christi nostra uitia curantur, 42.
    uisus a sacramento distinguendus, 19.
    uisiones, 78.
    uisiones quantitatibus localibus ingeruntur, 25.
    uisibilia omnia transeunt, 10.
    uisibilia sola ratione conamur comprehendere, 25.
    uisibilium tria genera, 25.
    uita nostra in Christo abscondita, 29.
    uita Christiana congrua debet esse baptismo, 12.
    uita eterna electorum, 19.
    uita hec temporalis tempestuosa, 10.
    uita  tria, 47.
    uita precipue uiuit, 26.
    uite bone modus qualis, 74.
    uitam appetenti, utendum est mundo, 41.
    uitam quis agat recte, 60.
    uitam ut agamus tranquillam orandum, 13.
    uites germinare, 4.
    uitium palmites purgandi, ut fructum  maiorem afferant, 20.
    uitium ob unum superne patrie societas non pollicenda, 19.
    uiuendi exemplum dedit nobis sapientia diuina, 42.
    uocabula rerum multa uniuersaliter et proprie ponuntur, 35.
    uoluntas a Domino preparatur, 65.
    uoluntas de cogitatione procedit, 41.
    uoluntas Dei in secreto, 22.
    uoluntas Dei persona in Trinitate, 38.
    uoluntas Dei sequenda, 9.
    uoluntas et caritas idem, 38.
    uoluntas in mentiente, 44.
    uoluntas libera absque peccato que, 67.
    uoluntas, nisi accedat malum, non perficitur, 71.
    uoluntas nostra affectiones habet uarias, 38.
    uoluntas nostra qualis, 38.
    uoluntatis arbitrium ad non peccandum, quantum, 71.
    uoluntatis libertas erat prima, 67.
    uoluntati scientia inest, 38.
    uoluntatem preuenit gratia, 70.
    uoluntate  peccatum sumpsit exordium, 70.
    uoluptati uentris et gutturis inhiantes fugiendi, 11.
     uoto in Ecclesia bene loquitur, 9.
    uox articulata a uiuacitate intelligentie differt, 9.
    uox auribus Dei grata, 9.
    uocis obsequium a Deo, 41.
    uoce fit sonus, 47.
    uulnus nostrum carnalis delectatio, 58.
    uulneratus de emplastris se inaniter iactat. 1.
    uulpecule et muris apud Horatium fictio, 3.
    uultus signum, 45.

Z
    Zacarie sacrificanti angelus astitit, 20.
    Zachei exemplum, 1.
    Zelus Cypriani, 20.
    Zelo Dei plenus Cyprianus, 20.
    Zizania exteriora, 18.
    Zizania interiora, 18.
    Zizania mali homines, 18.
    Zizaniis et frumento pluuia communis, 18.
    Zizaniam Ecclesie miscere diabolus potest in hac carnis mortalitate, 18.
    Zizaniam quidam uolunt euellere ante tempus, 11.







ORDO RERUM QUAE IN HOC TOMO CONTINENTUR.



PASCHASIUS DIACONUS.

    Prolegomenon et Prefatio. 9-10.
    DE SPIRITU SANCTO LIBER PRIMUS. 11.
    CAPUT PRIMUM.---Quod non in Ecclesiam sicut in Spiritum sanctum; sed remota in prepositione, Ecclesiam Catholicam credere debeamus. 11
    CAPUT II.---Christum a Spiritu sancto utpote Deo, non genitum sed creatum. ibid.
    CAPUT III.---De unitate testimoniis asserenda propheticis. 12
    CAPUT Iu.---De Trinitate uel liberales etiam disciplinas de tribus transisse Personis. ibid.
    CAPUT u.---Dum facies Patris, Filius dicitur, Patri equeuus agnoscitur. 13
    CAPUT uI.---Spiritum Patris, ipsum esse Spiritum sanctum. 14
    CAPUT uII.---De digito Dei. 16
    CAPUT uIII.---Non obesse sancti Spiritus deitati, quia nec genitus uideatur esse nec ingenitus. 17
    CAPUT IX.---Spiritum sanctum perfectorem esse carismatum et largitorem. 18
    CAPUT X.---De Actibus apostolorum assertio Trinitatis iteratur, ubi et Christus contra Nouatianos ad dandum penitentiam missus asseritur. 20
    CAPUT XI.---Dei proprium esse ut sanctificet creaturam. 21
    CAPUT XII.---Localem non esse Spiritum sanctum. 22
    LIBER II. 25
    CAPUT PRIMUM.---Quia nulla creatura rationalis cognate creature possit infundi. Ibid.
     CAPUT II.---Utrum iuxta opinionem imperitorum, Spiritus sanctus sicut Filius sit incarnatus, quod et ipse in Mariam superuenit. An tantum Filius de uirgine procreatus, sit. 26
    CAPUT III.---Obiectio Macedonii, qua impie Spiritum sanctum excellentiorem asserit creaturam. 27
    CAPUT Iu.---Macedonius dualitatem asserens, Spiritum sanctum negat propriam habere personam. 28
    CAPUT u.---Obiectio quod sermo ille quem legimus: Nisi quis renatus fuerit ex aqua et Spiritu sancto, aquam pariter et Spiritum sanctum creaturam esse testatur. 32
    CAPUT uI.---Ubi queritur utrum Spiritus sancti appellatio cognomen putetur an nomen. ibid.
    CAPUT uII.---Quod Spiritus sanctus prophetas specialiter implere, et Deus pariter credi et uocari, euidentibus testimoniis approbatur. 33
    CAPUT uIII.---Ubi templum Dei templum esse sancti Spiritus demonstratur. 35
    CAPUT IX.---Ubi contra Nouatianos Deus gentibus penitentiam ad uitam dedit, qui utique Deus Spiritus sanctus esse per ordinem ipsum lectionis ostenditur. 36
    CAPUT X.---Ubi ad Corinthios prima, Spiritus sanctus esse uirtutum distributionibus Deus declaratur. 37
    CAPUT XI.---Aduertendum quod sicut unum Deum, ita unum dicit Spiritum sanctum, quod de plebeia creatura, uel quod diuidat singulis prout uult, dici nullo modo possit. ibid.
    CAPUT XII.---Ubi eos qui Spiritus sancti templum effecti sunt; ita dicit proficere debere, ut Deum portare in corpore mereantur. 38
    EPISTOLA AD EUGIPIUM. 39

SYMMACHUS PAPA.
    Notitia. 40
    EPISTOLAE ET DECRETA. 49
    EPISTOLA PRIMA .---Ut ipse et episcopus uiennensis Romam certos homines mittant, qui de ipsorum controuersiis instructi, sedi apostolice alleganda suggerant. ib.
    EPIST. II .---De electo episcopo Aquileiensi. ibid.
    EPIST. III .---Rescissis iis que Anastasius decessor in uiennensi controuersia innouarat, antiqua sedis apostolice decreta obseruari iubet. 50
    EPIST. Iu .---Cur inauditam causam iudicare  noluerit, quodque leges sint aliquando soluende. 51
    EPIST. u .---Maximini uirtutes. 52
    Exemplum libelli a Cesario episc. Symmacho oblati. 53
    EPIST. uI .---Cesarii consultationibus respondet. 54
    Epistola orientalium episc. ad Symmachum. 56
    EPIST. uII.---Responsio ad orientales episc. directa. 61
    EPIST. uIII .---Confirmat diuisionem prouincie inter uiennensem et Arelatensem Ecclesias a Leone papa constitutam. 64
     Exemplum libelli Symmacho oblati de Priuilegiis Ecclesie Arelatensis. 65
    EPIST. IX .---Respondetur libello precedenti. 66
    EPIST. X.---Aduersus Anastasii imperatoris libellum. ibid.
     EPIST. XI.---Consolatur episcopos in uarias insulas deportatos. 71
    EPIST. XII.---Theodoro Laureacensi concedit usum pallii. 72
    CONSTITUTUM Symmachi, de abroganda lege Odoacris regis de electione pontificis. ibid.

PETRUS DIACONUS.
    Prolegomenon. 79
    DE INCARNATIONE ET GRATIA. 83-84
    CAPUT PRIMUM.---Consensus Ecclesiarum in fide, confirmatio fidelium. 83
    CAP. II.---In Christo due nature in unam personam unite. 84
    CAP. III.---Beata uirgo proprie Dei mater. 85
    CAP. Iu.---Non est facta quaternitas in deitate per incarnationis  mysterium. 86
    CAP. u.---Deus factus est homo, non homo factus est Deus. 87
    CAP. uI.---Qualis homo creatus, et qualis, cum sua posteritate per peccatum effectus. 88
    CAP. uII.---Deus alios facit credere sua bonitate, alios deserit iusto iudicio, sed occulto. 89
    CAP. uIII.---Omnis motus bone uoluntatis ex Deo. 90

uIGILIUS TAPSENSIS.

    Notitia. 93-94
    LIBRI QUINQUE CONTRA EUTYCHETEM. 95-96
    Liber primus. 95
    Liber II. 103
    Liber III. 111
    Liber Iu. 119
    Liber u. 133
    DIALOGUS contra Arianos. 155
    Liber primus. Ibid.
    Liber II. 165
    DIALOGUS contra Arianos, Sabellianos, etc. 179
    Liber primus. Ibid.
    Liber II. 197
    Liber III. 229
    DE TRINITATE. 237
    Liber primus. Ibid.
    Liber II. 245
    Liber III. 251
    Liber Iu. 263
    Liber u. 267
    Liber uI. 275
    Liber uII. 281
    Liber uIII. 285
    Liber IX. 287
    Liber X. 289
    Liber XI. 297
    Liber XII. 307
    DE UNITATE TRINITATIS. 333
    CONTRA MARIuADUM libri tres. 351
    Prefatio. Ibid.
    LIBER PRIMUS.---Quod Filius sit unus Deus cum Patre. 353
    CAPUT PRIMUM.---De Trinitate. Ibid.
    CAP. II.---De unitate Patris et Filii. 355
    CAP. III.---De eo quod dicitur: Non a meipso ueni, sed ille me misit. 357
    CAP. Iu.---Ubi dicitur, Dominus creauit me. 358
    CAP. u.---Pater maior me est, quomodo intelligendum sit. Ibid.
    CAP. uI.---Ubi dicunt non esse Patri equalem Filium. 359
    CAP. uII.---uoluntatem Patris Filium qui negant. Ibid.
    CAP. uIII.---Non ueni facere uoluntatem meam, sed uoluntatem eius qui me misit. 360
    CAP. IX.---Quando dicunt Dominum et Christum fecisse Deum. Ibid.
    CAP. X.---Que ego loquor, sicut dicit mihi Pater sic loquor. 361
    CAP. XI.---Iussione Patris quomodo Filius fecerit que facta sunt. Ibid.
    CAP. XII.---Filium esse principium. 362
    CAP. XIII.---Patrem Filio dedisse iudicium. 363
    CAP. XIu.---Quando dicunt, Filium non habuisse potestatem dare ad dexteram uel ad sinistram, sessionem duobus discipulis. 364
    CAP. Xu.---De eo quod dicitur: Non potest Filius a se facere quidquam. Ibid.
    CAP. XuI.---Ubi dicunt Patrem et Filium non esse unum Deum. 365
    CAP. XuII.---Declaratur dictum: Pater, clarifica Filium tuum. 366
    CAP. XuIII.---Ubi dicunt proprie Filium non uidisse Patrem. Ibid.
    CAP. XIX.---Patrem Filio testimonium perhibere, quid sit. Ibid.
    CAP. XX.---Patrem inuisibilem, Filium uero esse uisibilem, quid sit. 367
    CAP. XXI.---Ego que sunt ei placita facio semper, quomodo declaretur. Ibid.
    CAP. XXII.---Solum Patrem ab Apostolo affirmari immortalem. 368
    CAP. XXIII.---Psalmiste locus declaratur: Dominus regit me, et nichil mihi deerit. Ibid.
    CAP. XXIu.---Minorem Patrem Filio quemadmodum dicant Ariani, ex eo quod Christus tantum sit a diabolo in deserto tentatus. 369
    CAP. XXu.---Filium negant Ariani se proprie Deum nominasse. Ibid.
    CAP. XXuI.---Ubi dicunt Patrem Filium reuelasse. 370
    CAP. XXuII.---Patrem Filium tradidisse quemadmodum intelligatur. 371
    CAP. XXuIII.---De eo quod dicit Filius Patri: Transeat a me calix iste: sed non sicut ego uolo, sed sicut tu uis. 372
    CAP. XXIX.---Ubi Filius Patrem rogasse dicitur. Ibid.
    CAP. XXX.---Pater Filium exaltasse dicitur, et nomen illi super omne nomen dedisse. 373
    CAP. XXXI.---Quando dicunt Filium a Patre a mortuis suscitatum. Ibid.
    CAP. XXXII.---Ubi dicunt quod non de Deo, sed ex Deo exierit Filius. 374
    CAP. XXXIII.---Non esse bonum nisi solum Deum. Ibid.
    CAP. XXXIu.---Declaratur hoc quod dicitur in Apostolo: Ut cognoscant te solum uerum Deum, et quem misisti Iesum Christum. 375
    CAP. XXXu.---Ubi dicitur: Pete a me, et dabo tibi gentes hereditatem tuam. Ibid.
    CAP. XXXuI.---Ubi dicitur Patrem sanctificasse Filium. 376
    CAP. XXXuII.---Ubi dicitur: Dixit Dominus Domino meo: Sede a dextris meis. Ibid.
    CAP. XXXuIII.---Ubi dicunt Filium a Iudeis irrisum et in cruce suspensum. 377
    CAP. XXXIX.---Ubi dicunt Patrem in carnem conuersum, et de uirgine cum Filio natum. 378
    CAP. XL.---Ubi dicunt Filium non habere prescientiam futurorum. Ibid.
    CAP. XLI.---Ubi dicunt Filium Patri subiectum. 379
    CAP. XLII.---Ubi dicunt diem iudicii Filium scire non potuisse. 380
    CAP. XLIII.---Ubi dicunt Filium uerbum breuiatum nuncupatum, uel factum. 381
    CAP. XLIu.---Ubi dicunt Filium non de Patris substantia natum. 382
    CAP. XLu.---Ubi dicunt minorem esse Filium, quia per eum Patri gratie referuntur. Ibid.
    CAP. XLuI.---Ubi dicit Filius: Pater mihi constituit regnum. 383
    CAP. XLuII.---Ubi dicunt Filium, non Patrem, apparuisse prophetis. Ibid.
    CAP. XLuIII.---Ubi de syllaba et causantur; quia dictum est discipulis: Ite, baptizate gentes in nomine Patris, et Filii, et Spiritus sancti. 384
    CAP. XLIX.---Ubi dicunt: Pater prius, et postea Filius nominatur. Ibid.
    CAP. L.---Ubi dicunt: Nemo uenit ad Patrem nisi per me. 385
    CAP. LI.---Ubi dicunt, quia soli Patri sacrificium immolatur. 386
    CAP. LII.---Ubi dicunt Filium nullam cum Patre communem operam habuisse. 387
    CAP. LIII.---Ubi dicunt solum Patrem Altissimum nuncupatum. Ibid.
    CAP. LIu.---Ubi dicunt Filium seipsum initium appellasse. 388
    CAP. Lu.---Ubi dicitur: Deus, Deus meus, quare me dereliquisti? Ibid.
    CAP. LuI.---Ubi dicunt testari Apostolum Christum se secundum carnem nescisse. Ibid.
    CAP. LuII.---Ubi dicunt Filium in iussu et uoce archangeli, et in tuba Dei de celo descensurum. 389
     CAP. LuIII.---Ubi dicunt solum Patrem a fidelibus adorari. 390
    CAP. LIX.---Ubi dicunt Filium Patri gratias retulisse. Ibid.
    CAP. LX.---Ubi dicunt Filium in Sion monte a Patre regem constitutum. 391
    CAP. LXI.---Ubi dicunt Filium inferiorem Patre esse et potentia et natura. 392
    CAP. LXII.---Ubi dicunt: Iubentis et facientis potestas una non potest esse. Ibid.
    CAP. LXIII.---Ubi dicunt Filium Patri non esse ceternum. 393
    CAP. LXIu.---Ubi dicunt Patrem Filium fecisse; Filium uero omnia. Ibid.
    CAP. LXu.---Ubi dicunt: Sicut Pater habet uitam in semetipso, ita et Filio dedit uitam habere in semetipso. 394
    CAP. LXuI.---Ubi dicunt solum Patrem lucem habitare inaccessibilem. Ibid.
    CAP. LXuII.---Ubi dicunt Filium ut Patrem non esse perfectum. 395
    CAP. LXuIII.---Ubi dicunt: Sicut me misit uiuus Pater, et ego uiuo propter Patrem. 396
    CAP. LXIX.---Ubi dicunt in Filio Patrem fuisse compositum. Ibid.
    CAP. LXX.---Ubi dicunt, Patrem ex quo omnia, et Filium per quem omnia. 397
    CAP. LXXI.---Ubi dicunt: Si Pater et Filius unus Deus, ergo prius uerbum, et postea Deus. Ibid.
    CAP. LXXII.---Ubi dicunt: Si Pater et Filius unus Deus, prius ergo Deus, et postea Pater est dictus. 398
    CAP. LXXIII.---Ubi dicunt: Filius et Pater, unus non dicitur Deus, qui ante tempora ex Patre, ex uirgine postea natus est. 399
    LIBER II.---Quod Spiritus sanctus sit unus Deus cum Patre. Ibid.
    CAPUT PRIMUM.---Ubi dicunt Patrem, et Filium, et Spiritum sanctum non esse unum Deum quia propriis nominibus distinguuntur. Ibid.
    CAP. II.---Ubi dicitur: Cum abiero, mittam uobis Paracletum. 400
    CAP. III.---Ubi dicitur: Ego Dominus firmans tonitruum, et creans spiritum. Ibid.
    CAP. Iu.---Ubi dicunt Spiritum sanctum prophetis fuisse subiectum. 401
    CAP. u.---Ubi dicunt Spiritum sanctum in perscrutando nescire que Dei sint. 402
    CAP. uI.---Ubi dicitur: Ille me glorificabit, quia de meo accipiet. Ibid.
    CAP. uII.---Ubi dicunt Spiritum sanctum ante tempora a se non esse locutum. 403
    CAP. uIII.---Ubi dicunt Spiritum sanctum non a se, sed ex insufflatione Filii in discipulos aduenisse. Ibid.
    CAP. IX.---Ubi dicitur Spiritum sanctum flatui comparatum. 404
    CAP. X.---Ubi dicunt Filium Dei et Dominum sancto Spiritui comparatum. 405
    CAP. XI.---Ubi dicunt tertio loco Spiritum sanctum a Patre et Filio nominatum. Ibid.
    CAP. XII.---Ubi dicunt Spiritum sanctum non esse genitum, neque ingenitum. 406
    CAP. XIII.---Ubi dicunt Spiritum sanctum uitam a Patre non accepisse ut Filium. 407
    CAP. XIu.---Ubi dicunt: Ostende quod de Patre Spiritus sanctus possit procedere. Ibid.
    CAP. Xu.---Ubi dicunt Spiritum sanctum ubique non esse diffusum. 408
    CAP. XuI.---Ubi dicunt Spiritum sanctum proprie lucifero comparatum. 409
    CAP. XuII.---Ubi catholicos detestantur quod a Spiritu sancto peccatorum ueniam postulare dicuntur. 410
    CAP. XuIII.---Ubi dicunt Spiritum sanctum non nosse Patrem sicut unigenitus Filius. Ibid.
    CAP. XIX.---Ubi dicunt non baptizasse in nomine Spiritus sancti, sicut in nomine Filii. 411
    LIBER III.---De unitate Patris et Filii et Spiritus sancti. Ibid.
    CAPUT PRIMUM.---De communi deitatis uocabulo. Ibid.
    CAP. II.---Ubi omnis Trinitas Dominus nuncupatur. Ibid.
    CAP. III.---De communi omnipotentia Trinitatis. 412
    CAP. Iu.---De communi potentia Trinitatis. Ibid.
    CAP. u.---De communi paternitatis uocabulo. 413
    CAP. uI.---Ubi sanctus omnis Trinitas appellatur. Ibid.
    CAP. uII.---De communi principatu Trinitatis. Ibid.
    CAP. uIII.---Quod regis uocabulo omnis Trinitas appellatur. Ibid.
    CAP. IX.---Ubi omnis Trinitas Iudicis uocabulo nuncupatur. 414
     CAP. X.---De communi perfectione. 414
    CAP. XI.---De communi ueritate. Ibid.
    CAP. XII.---De iusti comparatione. Ibid.
    CAP. XIII.---De communi fortitudine. 415
    CAP. XIu.---De communi iudicio. Ibid.
    CAP. Xu.---De communi opere Trinitatis. Ibid.
    CAP. XuI.---Quod nomen Excelsi omnis Trinitas sortiatur. Ibid.
    CAP. XuII.---Quod ignis omnis Trinitas appellatur. Ibid.
    CAP. XuIII.---Quod lux omnis Trinitas dicatur. 416
    CAP. XIX.---De communi bonitate Trinitatis. Ibid.
    CAP. XX.---De communi magnitudine Trinitatis. Ibid.
    CAP. XXI.---De communi uirtute Trinitatis. Ibid.
    CAP. XXII.---Ubi fons omnis Trinitas dicitur. Ibid.
    CAP. XXIII.---Ubi fluuius omnis Trinitas dicitur. 417
    CAP. XXIu.---Ubi uerbum Spiritus sanctus dicitur sicut Filius. Ibid.
    CAP. XXu.---Quod caritas omnis Trinitas appelletur. Ibid.
    CAP. XXuI.---Quod uitam eternam omnis Trinitas largiatur. Ibid.
    CAP. XXuII.---Quod pacem omnis Trinitas tribuat. 418
    CAP. XXuIII.---De communi consolatione. Ibid.
    CAP. XXIX.---De communi iuuamine Trinitatis. Ibid.
    CAP. XXX.---De communi gloria Trinitatis. Ibid.
    CAP. XXXI.---De Communi doctrina. Ibid.
    CAP. XXXII.---De communi sanctificatione. 419
    CAP. XXXIII.---De communi reuelatione. Ibid.
    CAP. XXXIu.---De communi benedictione. Ibid.
    CAP. XXXu.---De communi gaudio Trinitatis. Ibid.
    CAP. XXXuI.---De communi regeneratione. 420
    CAP. XXXuII.---De communi requie. Ibid.
    CAP. XXXuIII.---De communi saluatione. Ibid.
    CAP. XXXIX.---De communi dilectione. Ibid.
    CAP. XL.---De communi rectitudine. Ibid.
    CAP. XLI.---Ubi benedictio Trinitatis appellatur. 421
    CAP. XLII.---De communi confortatione. Ibid.
    CAP. XLIII.---De communi resurrectione. Ibid.
    CAP. XLIu.---De communi inuisibilitate. Ibid.
    CAP. XLu.---De communi uiuificatione. Ibid.
    CAP. XLuI.---Ubi gratia Dei Trinitas appellatur. 422
    CAP. XLuII.---De communi renouatione. Ibid.
    CAP. XLuIII.---De communi signaculo Trinitatis. Ibid.
    CAP. XLIX.---De communi unctione. Ibid.
    CAP. L.---De communi redargutione. Ibid.
    CAP. LI.---De communi congregatione. 423
    CAP. LII.---Quod omnis Trinitas ubique consistat. Ibid.
    CAP. LIII.---De communi liberatione. Ibid.
    CAP. LIu.---De communi increpatione. Ibid.
    CAP. Lu.---Ubi aduocati nomen Filius et Spiritus sanctus sortiti sunt. 424
    CAP. LuI.---Ubi Filius et Spiritus sanctus pro fidelibus pariter interpellat. Ibid.
    CAP. LuII.---De communi edificatione. Ibid.
    CAP. LuIII.---Ubi Trinitas castitatem tribuat. Ibid.
    CAP. LIX.---De communi habitatione. Ibid.
    CAP. LX.---De communi cognitione. 425
    CAP. LXI.---De communi electione. Ibid.
    CAP. LXII.---De communi regno. Ibid.
    CAP. LXIII.---De communi perscrutatione. Ibid.
    CAP. LXIu.---De communi probatione. Ibid.
    CAP. LXu.---De communi testificatione. 426
    CAP. LXuI.---De communi creatione. Ibid.
    CAP. LXuII.---De communi ducatu. Ibid.
    CAP. LXuIII.---De communi uocatione. Ibid.
    CAP. LXIX.---De communi misericordia. Ibid.
    CAP. LXX.---De communi habitatione templi. 427
    CAP. LXXI.---De communi constitutione. Ibid.
    CAP. LXXII.---De communi manifestatione. Ibid.
    CAP. LXXIII.---De communi ostensione. Ibid.
    CAP. LXXIu.---De communi mensura. Ibid.
    CAP. LXXu.---De communi modestia. 428
    CAP. LXXuI.---De communi missione. Ibid.
    CAP. LXXuII.---De communi protectione. Ibid.
    CAP. LXXuIII.---De communi digito Trinitatis. Ibid.
    CAP. LXXIX.---De communi fide. Ibid.
    CAP. XXC.---De communi predictione. 429
    CAP. XXCI.---De communi documento. Ibid.
    CAP. XXCII.---De communi imperio. Ibid.
    CAP. XXCIII.---De communi disciplina. Ibid.
    CAP. XXCIu.---De communi in sufflatione. Ibid.
    CAP. XXCu.---De communi repletione. 430
    CAP. XXCuI.---De communi dono. Ibid.
    CAP. XXCuII.---De communi locutione. Ibid.
    CAP. XXCuIII.---De communi retributione. Ibid.
     CAP. XXCIX.---De communi respectione. 430.
    CAP. XC.---De communi placito. 431.
    CAP. XCI.---De communi intellectu. Ibid.
    CAP. XCII.---De communi mundatione. Ibid.
    CAP. XCIII.---De communi illuminatione. Ibid.
    CAP. XCIu.---De communi apparitione. 432
    CAP. XCu.---De communi ueritate. Ibid.
    CAP. XCuI.---De communi mandato. Ibid.
    CAP. XCuII.---De communi inspiratione. Ibid.
    CAP. XCuIII.---De communi significatione. Ibid.
    CAP. XCIX.---De communi euangelizatione. Ibid.
     CAP. C.---Ubi illuxit Trinitas. 434
    CONTRA PALLADIUM ARIANUM libri duo. Ibid.
    Liber primus. Ibid.
    Liber II. 449
    DE FIDE NICAENA. Ibid.
    APPENDIX ad opera uigilii. 471
    CHIFFLETII OPUSCULUM PRIMUM.---uigilii Tapsensis operum uindicise. Ibid.
    CHIFFLETII OPUSC. II.---Note in uigilii Tapsensis opera. 497







INDEX CAPITUM IN DUOBUS EUGYPPII TOMIS CONTENTORUM Prout auctor ipse digessit.



IN TOMO PRIORI.

     CAPUT PRIMUM.---De sententia Iacobi apostoli, qua dicit: Si totam quis legem seruauerit, offendit autem in uno, factus est omnium reus; cum idem dicat: In multis offendimus omnes; et de caritate ac quatuor uirtutibus, prudentia, temperantia, fortitudine et iustitia. Liber ad Hieronymum presbyterum integer. 561
    CAP. II.---De predictis quatuor uirtutibus quas in superiori libro distinxit. In libro de Moribus Ecclesie catholice disputans, ad unum eas mandatum retulit caritatis. 570
    CAP. III.---An uirtutes quibus ad eternitatem tenditur, desiture sint cum ad eterna perduxerint. Ex lib. de Trinitate XIu inter cetera. 571
    CAP. Iu.---De quatuor affectionibus quas a Cicerone perturbationes, ab aliis passiones appellatas, uirgilius homini propter carnem inesse putat, cum his diabolus quoque non careat, qui est utique sine carne; sanctos autem, quibus rectus est amor, omnes has affectiones probat rectas habere. Ex libro XIu de Ciuitate Dei. 572
    CAP. u.---De quinque corporis sensibus. Ex libro X Confessionum. 575
    CAP. uI.---De iisdem quinque corporis sensibus oratio pulchra atque prolixa. Ex libro X Confessionum. 577
    CAP. uII.---De sacramento mediatoris ad purgationem animarum. Ex eodem lib. X Confessionum inter cetera et ad locum. 583
    CAP. uIII.---De eodem sacramento. Ex Lib. IX de Ciuitate Dei, tit. 15. 584
    CAP. IX.---De miraculis que magicis artibus fiunt. Ex lib. III de Trinitate, cap. 6. 585
    CAP. X.---De causis originalibus creaturarum naturatium, quas mundo Creator inseruit. Ex lib. III de Trinitate, tit. 8. 588
    CAP. XI.---De simplo Saluatoris nostri, quod ad duplum nostrum concurrit et congruit. Ex lib. Iu de Trinitate, cap. 3. 589
    CAP. XII.---De mediatore ad mortem diabolo et mediatore ad uitam Christo Iesu. Ex eodem lib. Iu. 591
    CAP. XIII.---De facilitate ludificationum quibus homines immundi spiritus fallunt. Ex eodem lib. Iu. cap. 11. Ibid.
    CAP. XIu.---De falsis et deceptoriis purgationibus. Ex eodem lib. Iu. 592
    CAP. Xu.---De his qui sibi purgationem de uirtute propria pollicentur. Eodem lib. Iu. Ibid.
    CAP. XuI.---De sacramento Mediatoris, de fide qua credimus temporaliter gesta, et ueritate que reddit eterna. Ex lib. Iu. de Trinitate, tit. 18. Ibid.
    CAP. XuII.---Quod testimonia quedam uenturum Christum prenuntiauerint, quedam uenisse testata sint. Ex lib. Iu de Trinitate, tit. 19. 594
    CAP. XuIII.---De eodem Mediatoris sacramento. Ex lib. I de Consensu euangelistarum. Ac quot genera sint apostolatus, uel quale nomen apostolatus; et quomodo possumus scire qui mittatur a Deo. Ex Libro Resolutionum ad Orosium. Ibid.
    CAP. XIX.---Quid Plato posset, si uiuens interrogaretur, de Christiana religione respondere, que incommutabili ueritati, id est, Deo inherere mentem doceat, queque uariis morbis, diuersa congruenter doctrine medele succurrens omnibus, etiam communiter clamat: Nolite diligere mundum; et qualiter Ecclesia gentibus, hereticis, schismaticis atque Iudeis utatur. Ex libro de uera Religione. 595
    CAP. XX.---Quam congrue hominibus sapientia Dei Christus humanitate subuenerit, qui natus, matrem quam ad turbas loquens et ad aquam in uinum uertendam negauerit,  de cruce cognitam, discipulo commendarit; cuius tota uita disciplina morum fuerit, ita ut nullum peccatum admittatur, nisi dum appetuntur que ille contempsit, aut fugiuntur que ille sustinuit; et de modis doctrine. Ex libro de uera Religione. 599
    CAP. XXI.---Arguit uoluptuosos, curiosos, superbos; singulis competenter aptans concupiscentiam carnis, et concupiscentiam oculorum, et ambitionem uite, que tria in triplici queque tentatione, per auctorem uite cauenda monstrata sint. Ex libro de uera Religione. 601
    CAP. XXII.---Quod melius sit ab homine quam a uitio uinci; et quod carnales necessitudines non sint carnaliter diligende; sed cum omnibus quos pariter diligit prodesse non possit, nisi coniunctioribus prodesse malit, iniustus fit. Ex eodem lib. de uera Religione. Ibid.
    CAP. XXIII.---Quod Dei lex alta quedam disciplina sit, que se nosse desiderantibus geminum ordinem sequi iubet, cuius una pars uite sit, altera eruditionis; et in utraque parte adolescentibus dat precepta. Ex lib. II de Ord. 605
    CAP. XXIu.---De locutione serpentis ad Euam, et de incantationibus Marsorum. Ex lib. XI de Genesi ad litteram. 607
    CAP. XXu.---Quod amore se sequentibus Deus auctoritatis uiam septempliciter muniuerit. Exponit quoque illud Apostoli: Quia neque mors, neque uita separare non possint a caritate Dei. Et quod saluberrime in Ecclesia rationem precedat auctoritas. Ex lib. de Moribus Eccl. cathol. 608
    CAP. XXuI.---De principio Genesis, et ex eodem principio, quod magis prosit multiplex sensuum prolatio, si non sit contra fidem. Ex lib. XII Confess. 610
    CAP. XXuII.---Principium libri de Genesi ad litteram. 614
    CAP. XXuIII.---Contra eos qui dicunt: Nunquid ibi fuit Moyses quando fecit Deus celum et terram, ut credatur ei? Ex lib. XI de Ciuitate Dei, tit. 4. 618
    CAP. XXIX.---Quod calumniantes de mundi tempore refelli possint de mundi loco. De eodem lib. XI. 619
    CAP. XXX.---Quod lucis nomine etiam angeli significati atque creati possint intelligi. Ex eodem lib. XI. 621
    CAP. XXXI.---Contra eos qui dicunt ob hoc factum esse mundum, ut anime que prius peccauerant in eo includerentur; ubi Origenem errasse probat ex libris ipsius qui appellantur . Ex lib. XI de Ciuitate Dei. 622
    CAP. XXXII.---De eodem errore et igne eterno. Ex libro Responsionis ad consulta Orosii presbyteri. 623
    CAP. XXXIII.---Quomodo accipiendum sit, Omnis creatura ingemiscit et parturit usque adhuc; et illud in Iob: Stelle non sunt munde ante eum; et uerum non esse quod ait cecus illuminatus, Peccatores Deus non exaudit. Ex eodem lib. Responsionis ad Orosium presbyterum. 625
    CAP. XXXIu.---Item ex libro de Heresibus, de errore Origenis. 628
    CAP. XXXu.---Contra eos qui reuolutionis circuitus induxerunt. Ex lib. XII de Ciuitate Dei. 629
    CAP. XXXuI.---Contra id quod dicunt, Unde diabolo primum uoluntas mala, cum bonus a Deo creatus esset. Item ex lib. XII de Ciuitate Dei. 631
    CAP. XXXuII.---Diabolum ab ipso primordio creature a suo Creatore per superbiam apostatasse, quia de superbia nascitur inuidentia, per quam exstitit homicida. Ex lib. XI de Genesi ad litteram. 635
    CAP. XXXuIII.---Qualiter intelligendum sit illud  Isaie: Quomodo cecidit de celo Lucifer; et in Ezechiele: Tu es signaculum similitudinis et corona decoris; in diliciis paradisi fuisti. Ex eodem libro. 635
    CAP. XXXIX.---Contra eos qui dicunt cur creauerit Deus hominem quem peccaturum esse prescierat. Ex eodem libro. 637
    CAP. XL.---De ligno scientie boni et mali. Ex libro uIII de Genesi ad litteram. 642
    CAP. XLI.---Item de eodem ligno; ex eodem libro. 643
    CAP. XLII.---De bipertito opere prouidentie Dei, et in ipso homine eadem gemina diuini moderaminis operatione. Ex eodem libro. 646
    CAP. XLIII.---Quod eterna diuinitas, nec per tempus, nec per locum mota, moueat creaturam; et de ordine naturarum, quam cui preposuerit, quamque subdiderit. Ex libro uII de Genesi ad litteram. 647
    CAP. XLIu.---Quod non per ipsam Dei substantiam, sed per subditam creaturam et locutio diuina ad Adam, et deambulatio in paradiso debeat incunctanter intelligi. Item ex libro uIII de Genesi ad litteram. 650
    CAP. XLu.---De questione annorum Mathusale. Ex lib. Quest. de Genesi. 651
    CAP. XLuI.---De eo quod scriptum est, angelos Dei cum filiabus hominum concubuisse. Ex eodem libro. Ibid.
    CAP. XLuII.---De arca Ne, utrum animalia omnia cum escis eorum ferre potuerit. De eodem libro. 652
    CAP. XLuIII.---Quod recogitatio Dei mutandarum rerum sit immutabilis ratio, et de mensura arce in qua propter Christi corpus probabiliter metitur humanum. Ex lib. Xu de Ciuitate Dei. Ibid.
    CAP. XLIX.---Qualiter intelligendum sit: Ecce Adam factus est tanquam unus ex nobis. Ex libro XI de Genesi ad litteram. 654
    CAP. L.---Quomodo Adam non sit seductus, ut dicit Apostolus, cum idem dicat eum preuaricatorem. Ex eodem libro. Ibid.
    CAP. LI.---De creatione primi hominis, et de causalibus rationibus, uel quomodo additi sint anni quindecim Ezechie regi ad uitam, quem predixerat non uicturum. Ex libro uI de Genesi ad litteram. 656
    CAP. LII.---De stella quam magi secuti sunt Christi famula non fatali. Ex libro II contra Faustum. 661
    CAP. LIII.---De preceptis agende. uite, et preceptis significande uite, gemina dilectione et circumcisione. Ex lib. uI contra Faustum. 662
    CAP. LIu.---Cur in Testamento ueteri quidam cibi carnium uesci prohibeantur, quibus uel anime significate sunt, uel doctrine. Ex eodem libro. 662-663
    CAP. Lu.---De azymis, scenopegiis, uel ceteris; et de prohibitione linostime uestis, uel iunctione bouis et asini interdicta. Ex eodem libro. 663
    CAP. LuI.---Qualiter intelligendum sit, Et si noueramus Christum secundum carnem, sed nunc iam non nouimus. Ex lib. XI. contra Faust. 664
    CAP. LuII.---De sex diebus in Genesi et sex etatibus; uel de coniuge facta ex uiri latere dormientis. Ex lib. XII contra Faust. 668-669
    CAP. LuIII.---Quod Cain et Abel duos populos figurauerint; et, Qui occiderit Cain septem uindictas exsoluet: uel de signo quod posuit Deus in Cain. Ex eodem libro. 669
    CAP. LXIX.---Quod diuersis modis possit intelligi: Si recte offeras, recte autem non diuidas, peccasti. Ex lib. Xu de Ciuitate Dei. 671
    CAP. LX.---De septenario requiei et octonario resurrectionis numero. Quod uelut quindecim cubitis in diluuio, sic aqua baptismi, celestis profunditate mysterii excedat omnem altitudinem superborum; uel de emissione corui et columbe. Ex lib. XII contra Faust. 674
    CAP. LXI.---De mandatis Dei ad Ne post diluuium, et de arcu in nubibus apparente, uel de nuditate Ne, quam filius Cham deridens Iudeum noscatur populum figurasse. Ex eodem libro. 675
    CAP. LXII.---De Abraham exeunte de terra sua; de Ioseph uendito et honorato; de exitu Isrel ex Aegypto. Contra Faust. lib. XII. 676
    CAP. LXIII.---Quedam peccata manifesta ex pena uenire, quorumdam occultorum comprobat peccatorum. Ex lib. XIII contra Faust. 681
    CAP. LXIu.---De eo quod scriptum est: Maledictus omnis qui pendet in ligno. Lib. XIu contra Faust. Ibid.
    CAP. LXu.---De eo quod ait Moyses: uidebis uitam tuam pendentem, et non credes uite tue. Ex lib. XuI contra Faust. 684
    CAP. LXuI.---Quod requies sabbati etiam in sepultura Dominica possit intelligi, et quod octaui diei circumcisio in membro genus sit [genitali] exspoliationem significauerit mortalitatis, qua exutum genus nostrum, Domino, die primo,  qui et octauus est, resurgente. Ex eodem libro. 685
    CAP. LXuII.---Non solum diebus, sed et mensibus ait nomina deorum suorum imposuisse paganos: nam in populo Dei, siue sabbatum, siue circumcisionem, siue differentiam sacrificiorum, figuras nostras fuisse. Ex lib. XuIII contra Faust. 686
    CAP. LXuIII.---Quod Oculum pro oculo, non sit contrarium: Qui te percusserit in dextram maxillam, etc. Ex lib. IX contra Faust. 687
    CAP. LXIX.---Quomodo intelligendum sit illud Apostoli: In quibus Deus seculi huius excecauit mentes infidelium. Ex lib. XXI contra Faust. 689
    CAP. LXX.---De eo quod ait idem Apostolus: Deus corpus temperauit. Ex eodem libro. Ibid.
    CAP. LXXI.---Exemplo Abrahe celantis coniugem, ut quando habet homo quod faciat non tentet Deum. Ex lib. XXII contra Faustum. 690
    CAP. LXXII.---Quid rerum figurauerint quatuor uxores Iacob. Ex eodem libro. Ibid.
    CAP. LXXIII.---De facto Iude quod cum sua nuru concubuit. Ex eodem lib. 694
    CAP. LXXIu.---De peccato Dauid in uxore Urie Hethei. Ex eodem libro. 697
    CAP. LXXu.---De Salomonis primum bonis, postea malis. Ex eodem libro. 698
    CAP. LXXuI.---De uituli capite combusto et in aquam sparso, potumque populo dato. Ex eodem libro. 699
    CAP. LXXuII.---De semine suscitando fratri defuncto. Ex eodem libro. 700
    CAP. LXXuIII.---De eo quod scriptum est a uolatilibus mundis et immundis intrasse in arcam. Ex libro Questionum de Genesi ad litteram inter cetera ad locum. 703
    CAP. LXXIX.---Quid sit quod Dominus ait: Non adiiciam maledicere terre. Ex eodem libro. Ibid.
    CAP. LXXX.---Quid est: De manu fratris exquiram animam hominis. Ex eodem libro. Ibid.
    CAP. LXXXI.---Cham peccans non in seipso, sed in filio maledicitur. Ex eodem libro. 704
    CAP. LXXXII.---Erat omnis terra labium unum, per recapitulationem dictum. Ex eodem libro. Ibid.
    CAP. LXXXIII.---Quomodo Sara, cum aliquot dies apud regem Aegypti fecerit, eius concubitu non credatur esse polluta. Ex eodem libro. Ibid.
    CAP. LXXXIu.---Quomodo intelligatur eternum quod ait: Dabo tibi terram in possessionem eternam. Ex eodem libro. Ibid.
    CAP. LXXXu.---Sciebam quod constituit filiis suis post se custodire uias Domini. Ex eodem libro. 705
    CAP. LXXXuI.---Descendens uidebo si secundum clamorem uenientem ad me, consumantur; si autem non, ut sciam. Ex eodem libro. Ibid.
    CAP. LXXXuII.---Non perdam si inuenero decem iustos. Ex eodem libro. Ibid.
    CAP. LXXXuIII.---De Loth filias animo turbato ciuibus offerente. Ex eodem libro. 706
    CAP. LXXXIX.---Quod ait Deus ad Abimelech: Peperci tibi ne peccares in me. Ex eodem libro. Ibid.
    CAP. XC.---Tentauit Deus Abraham, quomodo non sit contrarium Iacobo dicente: Deus neminem tentat. Ex eodem libro. 706, 707
    CAP. XCI.---De simili locutione qua dictum est: Cognoui quod times Deum. Ex eodem libro. 707
    CAP. XCII.---De iuratione serui Abrahe super femur eius. Ex eodem libro. Ibid.
    CAP. XCIII.---Quod differant augurationes illicite ab illa petitione signi, qua petit a Deo seruus Abrache. Ex eodem libro. Ibid.
    CAP. XCIu.---De eo quod ait Iacob: Non est hic nisi domus Dei. Ex eodem libro. 708
    CAP. XCu.---Quod Iacob lapidem statuit et perfudit oleo, non aliquid idololatrie simile fecisse. Ex eodem libro. Ibid.
    CAP. XCuI.---De lucta Iacob et de claudicatione. Ex eodem libro. Ibid.
    CAP. XCuII.---Utrum secundo Iacob lapidem oleo perfuderit, an secundo commemoratum sit. Ex eodem libro. Ibid.
    CAP. XCuIII.---Questionem quod duodecim filii Iacob computentur, nondum nato Beniamin, soluit per tropum . Ex eodem libro. 709
    CAP. XCIX.---Utrum in infernum mali tantum, an etiam boni, mortui descendere soleant. Ex eodem libro. 710
    CAP. C.---Quod in Genesi tertio insinuatur Spiritus sanctus. Ex eodem libro. 712
    CAP. CI.---Quomodo intelligendum sit tot animas exiisse de femoribus Iacob; ac de decimatione Leui. Ex eodem libro. Ibid.
    CAP. CII.---Quod Iacob ait ad Ioseph: Pone manum sub  femur meum, et facies mecum misericordiam et ueritatem. Ex eodem libro. 714
    CAP. CIII.---Quid sit quod scriptum est: Et appositus est ad patres suos. Ex eodem libro. 715
    CAP. CIu.---De luctu quod fecit Ioseph patri suo septem diebus. Ex eodem libro. Ibid.
    CAP. Cu.---De eo quod scriptum est in Exodo: Occurrit ei Angelus, et uolebat eum occidere. Ex libro Questionum Exodi. Ibid.
    CAP. CuI.---De eo quod assidue Deus dicit: Indurabo cor Pharaonis. Ex eodem libro. 716
    CAP. CuII.---Quod absorbuit uirga Aaron uirgas magorum. Ex eodem libro. 717
    CAP. CuIII.---Unde potuerunt incantatores aquam in sanguinem uertere, si iam utique factum erat? Ex eodem libro. 718
    CAP. CIX.---Item de induratione cordis Pharaonis. Ex eodem libro. Ibid.
    CAP. CX.---Quod tollendo ab Aegyptiis aurum et cetera, non fecerint furtum Isrelite. Ex eodem libro. 719
    CAP. CXI.---Non exaudiet Pharao ut multiplicentur signa. Ex eodem libro. 720
    CAP. CXII.---Quomodo accipiendum sit quod ait: Diem legitimum sempiternum. Ex eodem libro. Ibid.
    CAP. CXIII.---De quadringentis annis non ad seruitutem sed ad peregrinationem seminis Abrahe referendis. Ex eodem libro. Ibid.
    CAP. CXIu.---Qua diuisione numeranda sunt decem precepta legis. Ex eodem libro. 721
    CAP. CXu.---Expositio decem preceptorum et decem plagarum salua firmitate sui; ex Decalogi expositione ad populum; ac de septenario numero. 723
    CAP. CXuI.---Item expositio Decalogi ad populum. Ex tractatu de decem chordis Psalterii. 730
    CAP. CXuII.---Testimonium de lege imp. Antonini contra excusationem maritorum adulterantium. Ex libro de adulterinis Coniugibus ad Pollentium. 732
    CAP. CXuIII.---Expletio predicte expositionis ad populum, contra uirorum pessimam libertatem de fornicatione se excusare uolentium. Item ex eodem de decem chordis sermone. Ibid.
    CAP. CXIX.---Quid sit, Et omnis populus uidebat uoces. Ex libro Questionum Exodi. 735
    CAP. CXX.---Quomodo intelligatur: Non coques agnum in lacte matris sue. Ex eodem libro. 736
    CAP. CXXI.---Cur propitiatorium arce superponendum dixerit. Ex eodem libro. 737
    CAP. CXXII.---Quod dicenti Moysi, Ostende mihi gloriam tuam, respondit Dominus, Ego transibo ante te, etc. Ex eodem libro. 738
    CAP. CXXIII.---Quomodo tabule quas erat Moyses Deo utique presciente fracturus, non ab homine dicantur esse; posteriores uero in tabernaculo Dei tandiu mansure ab homine abcise sint uel conscripte. Ex eodem libro. 741
    CAP. CXXIu.---Blasphemia in Spiritum sanctum que non remittetur, uno nomine uocari potest impenitentia, id est, cor impenitens. Ex sermone ad populum: Que sit irremissibilis blasphemia in Spiritum sanctum. 742
    CAP. CXXu.---De his qui quotidie, et de his qui perraro communicant, uel etiam de his qui in cena Domini, post communem cibum eucaristiam sumunt. Ex lib. I ad inquisitiones Ianuarii. 751
    CAP. CXXuI.---Quid sibi uelit in celebratione Pasche obseruatio sabbati et lune, et de Quadragesima, uel de consonantia Pentecoste cum die legis date. Ex libro II ad eumdem Ianuarium. 753
    CAP. CXXuII.---De his qui de paginis euangelicis sortes legunt. Ex eodem libro. 763
    CAP. CXXuIII.---Quod in Genesi dies a luce ceperint, et nunc a noctibus computentur. Ex sermone ad populum in uigiliis Pasche. 764
    CAP. CXXIX.---Quomodo, secundum figuram Ione, tres dies et tres noctes in passione Domini computentur. Ex lib. I. Quest. euang., tit. 7. Ibid.
    CAP. CXXX.---De prouidentia Dei, uel cur hic malo homini bene sit, uel bono male. Ex sermone de Prouidentia Dei.---Quid in libro Ecclesiastes Salomon de his que in hac uita bonis malisque sint communia disputaret. Ex lib. XX de Ciuitate Dei, tit. 3. 765
    CAP. CXXXI.---Quibus sententiis Domini iudicium in fine futurum seculi declaretur. Ex eodem lib. XX de Ciuitate Dei. 768
    CAP. CXXXII.---De diuersa opinatione trium fidelium seruorum aduentus Domini tempus arbitrantium. Ex epistola ad Hesychium episcopum Salonitanum de fine mundi. 769
    CAP. CXXXIII.---Que sit prima resurrectio, que secunda. Ex lib. XX de Ciuitate Dei, inter cetera et ad locum. 771
     CAP. CXXXIu.---De duabus resurrectionibus et mille annis. Ex lib. XX de Ciuitate Dei. 773
    CAP. CXXXu.---De alligatione et solutione diaboli. Ex eodem libro. 775
    CAP. CXXXuI.---Quid respondendum sit eis qui putant resurrectionem ad sola corpora, non etiam ad animas pertinere. Ex eodem libro. 776
    CAP. CXXXuII.---De Gog et Magog quos ad persequendam Ecclesiam Dei solutus prope finem seculi diabolus incitabit. Ex eodem libro. 777
    CAP. CXXXuIII.---An ad ultimum iudicium pertineat impiorum, quod descendisse ignis de celo, et eosdem comedisse commemoratur. Ex eodem libro. Ibid.
    CAP. CXXXIX.---Quod Apostolus Thessalonicensibus scripserit, et de manifestatione Antichristi. Ex eodem libro. 778
    CAP. CXL.---Quid idem Apostolus in prima ad eosdem Epistola de resurrectione mortuorum docuerit. Ex eodem libro. 781
    CAP. CXLI.---De aduentu Elie ante iudicium cuius predicatione Scripturarum secreta reserante, Iudei conuertentur ad Christum. Ex eodem libro. 783
    CAP. CXLII.---An possint corpora in ustione ignis esse perpetua. Ex libro XXI de Ciuitate Dei. ibid.
    CAP. CXLIII.---An consequens sit ut corporum dolorem sequatur carnis interitus. 784
    CAP. CXLIu.---Quod in rebus miris credendi sit ratio omnipotentia Creatoris. Ex eodem libro XXI de Ciuitate Dei. 786
    CAP. CXLu.---An iustitie sit ut non sint extensiora penarum tempora, quam fuerint peccatorum. Ex eodem libro XX, tit. 40. 787
    CAP. CXLuI.---De magnitudine preuaricationis prime ob quam eterna pena omnibus debeatur, qui extra gratiam fuerint Saluatoris. Ex eodem libro. 788
    CAP. CXLuII.---Contra opinationem eorum qui putant criminosis supplicium post mortem causa purgationis adhiberi. Ex eodem libro. 789
    CAP. CXLuIII.---De his qui eos qui permanent in catholica fide, etiamsi pessime uixerint, tamen propter fidei fundamentum saluandos esse definiunt. Ex eodem libro. 790
    CAP. CXLIX.---Quid in fundamento habere Christum, et quibus spondeatur salus per ignis usturam. Ex eodem libro. Ibid.
    CAP. CL.---Contra eorum persuasionem qui putant sibi non obfutura peccata, in quibus cum eleemosynas facerent, perstiterunt. Ex eodem libro. 795
    CAP. CLI.---De eterna et incommutabili uoluntate. Ex libro XXII de Ciuitate Dei. 800
    CAP. CLII.---De possessione eterne beatitudinis sanctorum, et perpetuis suppliciis impiorum. Ex eodem libro. 801
    CAP. CLIII.---Contra sapientes mundi qui putant terrena hominum corpora ad celeste habitaculum non posse transferri. Ex eodem libro. Ibid.
    CAP. CLIu.---De resurrectione carnis, quam quidam, mundo credente, non credunt. Ex eodem libro. 802
    CAP. CLu.---Quod ut mundus in Christum crederet, uirtutis fuerit diuine non persuasionis humane; et de Romuli falsa diuinitate. Ex eodem libro. 803
    CAP. CLuI.---De miraculis que ut mundus in Christo crederet facta sunt, et fieri mundo credente non desinunt. Ex eodem libro. 805
    CAP. CLuII.---An ad Dominici corporis modum omnium mortuorum resurrectura sint corpora. Ex eodem libro. Ibid.
    CAP. CLuIII.---Qualis intelligenda sit conformatio sanctorum ad imaginem Filii Dei. Ex eodem libro. 806
    CAP. CLIX.---An in suo sexu resuscitanda atque mansura sunt corpora feminarum. Ex eodem libro. Ibid.
    CAP. CLX.---Quod in resurrectione mortuorum natura corporum quibuslibet modis dissipatorum in integrum reuocanda sit. Ex eodem libro. 807
    CAP. CLXI.---De peruicacia quorumdam qui resurrectionem carnis, quam, sicut predictum est, totus mundus credit, impugnant. Ex eodem libro. 809
    CAP. CLXII.---Quomodo Porphyrii definitio, qua beatis animis putat corpus omne fugiendum, ipsius Platonis sententia destruatur, qui dicit summum Deum diis promisisse ut nunquam corporibus exuerentur. Ex eodem libro. 810
    CAP. CLXIII.---De contrariis definitionibus Platonis atque Porphyrii in quibus si uterque alteri cederet, ueritate neuter deuiaret. Ex eodem libro. 811
    CAP. CLXIu.---Quid ad ueram resurrectionis fidem, uel Plato, uel Labeo, uel etiam uarro conferre potuerint, si opiniones eorum in unam sententiam conuenissent. Ex eodem libro, tit. 28. 812
     CAP. CLXu.---De qualitate uisionis qua in futuro seculo sancti Deum uidebunt. Ex eodem libro. 813
    CAP. CLXuI.---De eterna felicitate ciuitatis Dei, sabbatoque perpetuo. Ex eodem libro. 817
    CAP. CLXuII.---Quomodo dicat Mattheus centurionem ad Dominum accessisse pro puero suo, cum Lucas dicat quod amicos ad eum miserit. Ex libro II de Consensu Euangelistarum, tit. 20. 820
    CAP. CLXuIII.---In miraculo de quinque panibus et duobus piscibus, quemadmodum inter se omnes quatuor euangeliste conueniant. Ex eodem libro, tit. 45. 821
    CAP. CLXIX.---Quomodo Mattheus Marco congruat de uirga quam secundum Mattheum dicit Dominus non ferendam, secundum Marcum autem solam ferendam. Ex eodem libro II de Consensu Euangelistarum. 823
    CAP. CLXX.---De eo quod Mattheus et Marcus dicunt, Post sex dies factum, Lucas dicit, Post octo. Ex eodem libro. 826
    CAP. CLXXI.---De alabastro unguenti, quomodo non repugnet Mattheo et Marco dicentibus: Ante biduum Pasche, Ioannes qui dicit: Ante sex dies. Ex eodem libro. Ibid.
    CAP. CLXXII.---De hora Dominice passionis quemadmodum non inter se dissentiant Marcus qui dicit hora tertia, et Ioannes qui dicit, hora quasi sexta. Ex libro III de Consensu Euangelistarum, tit. 13. 828
    CAP. CLXXIII.---De duobus latronibus improperantibus, quomodo non repugnent Mattheus et Marcus Luce, qui  dixit, unum eorum insultasse, alterum credidisse. Ex eodem libro, tit. eodem. 829
    CAP. CLXXIu.---Quod apud quatuor euangelistas inueniatur decies commemoratum Dominum Christum uisum fuisse ab hominibus post resurrectionem. Ex eodem libro. Ibid.
    CAP. CLXXu.---Quod in tribus actiue, in Ioannis autem Euangelio dona contemplatiue uirtutis eluceant idoneis dignoscere; et quia non perfecte, sed ex parte sit, Ideo sic manebit donec ueniat. Ex libro Iu de Consensu Euangelistarum. 832
    CAP. CLXXuI.---De eo quod ait: Nemo nouit Filium nisi Pater. Ex libro I Questionum Euangelii. 833
    CAP. CLXXuII.---De pueris sedentibus in foro, et clamantibus ad illos qui nec humiliari cum Ioanne, nec cum Christo gaudere uoluerunt; ubi que sit uera ciborum parcimonia pulcherrime docet. Ex libro II Questionum Euangelii. Ibid.
    CAP. CLXXuIII.---De uoracitate etiam in uilissimis cibis. Ex libro III de Doctrina Christiana. 834
    CAP. CLXXIX.---De impossibilitate ieiunandi sub presentia sponsi, ubi duo ieiunia probat: unum tribulationis et aliud gaudii. Ex libro II Questionum Euangelii. 835
    CAP. CLXXX.---De homine qui descendebat ab Ierusalem in Iericho. Ex libro eodem. 836
    CAP. CLXXXI.---Quod Martha excipiens illum in domo sua, significat Ecclesiam ut nunc est; Maria uero, ut erit in futuro. Ex eodem libro. Ibid.

IN TOMO POSTERIORI.
    CAP. CLXXXII.---De illo qui media nocte petiit ab amico tres panes. Ex libro II Questionum Euangelii. 837
    CAP. CLXXXIII.---De pane et pisce et ouo. Ex eodem libro. Ibid.
    CAP. CLXXXIu.---De eo quod ait discipulis suis: Nolite in sublime extolli; et de hydropico, uel de muliere recuruata. Ex eodem libro. 838
    CAP. CLXXXu.---De uillico quem Dominus eiiciebat de uillicatu. Ex eodem libro. Ibid.
    CAP. CLXXXuI.---De illo qui in tecto et qui in agro, et de uxore Loth. Ex eodem libro. 841
    CAP. CLXXXuII.---De duobus in lecto, et duabus molentibus, et duobus in agro. Ex eodem libro. Ibid.
    CAP. CLXXXuIII.---De iudice iniquo quem uidua interpellabat. Ex eodem libro. 842
    CAP. CLXXXIX.---De eo quod dictum est: Orate ne fiat fuga uestra hieme uel sabbato. Ex eodem libro. 844
    CAP. CXC.---De camelo per foramen acus transituro. Ex eodem libro. Ibid.
    CAP. CXCI.---De eo quod scriptum est de Domino, Finxit se longius ire, ubi multipliciter disputat pro ueris significationibus contra mendacium. Ex eodem libro. Ibid.
    CAP. CXCII.---De mendacii generibus octo. Ex libro de Mendacio ad Consentium. 849
    CAP. CXCIII.---Contra eos qui ad mentiendum uelut patrocinantia sibi de Scripturis exempla proponunt. Ex eodem libro. 850
    CAP. CXCIu.---Contra diuersos qui uariis modis sua nituntur excusare peccata, que nulla impunita esse posse confirmat. Ex sermone de Continentia. 851
    CAP. CXCu.---De eo quod ait Apostolus: Mente seruio legi Dei, etc. Ex eodem sermone. 853
    CAP. CXCuI.---Utrum aliud sit anima, aliud spiritus, an utroque nomine res una uocetur. Ex libro de Origine anime ad uictorem uincentium. 855
    CAP. CXCuII.---Quod antiquos iustos caput Christus uelut manum premiserit nasciturus. Ex libro de Catechizandis rudibus. 857
    CAP. CXCuIII.---Ut Christiani scholastici solecismos quorumdam pie tolerent sacerdotum. Ex eodem libro. 858
    CAP. CXCIX.---De humilitate galline illius, cuius blandas alas refugientes superbi preda fiunt alitibus. Ex eodem libro. 859
    CAP. CC.---De statutis nostris, sine tristitia, si necessitas euenerit, immutandis. Ex eodem libro. Ibid.
    CAP. CCI.---Quemadmodum catechizandus sit, qui uult fieri Christianus. Ex eodem libro. 860.
    CAP. CCII.---Quod non sit contrarius Apostolus dicens: Peccantes coram omnibus argue, Domino dicente: Corripe eum inter te et ipsum solum. Ex libro de Fide et operibus. 863
    CAP. CCIII.---Non faciendos homines male securos ut propter rectam fidem, etiamsi in criminibus permanserint, non damnentur. Ex eodem libro. 865
    CAP. CCIu.---Qui sint prophete de quibus ait Apostolus:  Secundo prophetas. Ex libro Questionum ad Paulinum Nolanum episcopum. 866.
    CAP. CCu.---Que sint obsecrationes, orationes, postulationes, gratiarum actiones, quas ad Timotheum Apostolus commemorat. Ex eodem libro ad Paulinum. 867
    CAP. CCuI.---De eo quod ait Lucas: Oculi eorum tenebantur ne eum agnoscerent; et Marcus: Apparuit, inquit, eis in alia effigie. Ex eodem libro. 868
    CAP. CCuII.---De gladio qui Marie animam pertransiit. Ex eodem libro. Ibid.
    CAP. CCuIII.---Agens de baptismo questionem quam ex Euangelio proposuit soluit, id est, quomodo non sit contrarium: Qui mecum non est contra me est, illi dicto: Qui contra uos non est, pro uobis est. Ex libro I de Baptismo; et comparationem facit de Cornelio et egreto. Ex eodem libro. 869
    CAP. CCIX.---Obiectionem Donatistarum, ultrum generet filios baptismus Christi in parte Donati, an non generet, soluit. 871
    CAP. CCX.---Quod etiam male conuersantes catholicos ipsa generet, que et Simonem; uel quod eadem per malos generet, et tanquam per uteros ancillarum. Ex libro I de Baptismo. 872
    CAP. CCXI.---Utrum apud hereticos fiat remissio peccatorum. Ex eodem libro. Ibid.
    CAP. CCXII.---Quod sine caritate peccata redeant que demissa fuerant probat per seruum cui omne debitum dimiserat dominus suus. Ex eodem libro. 873
    CAP. CCXIII.---De baptizando cui periculum mortis immineat et habeat inimicum quem iniquissime oderit. Ex eodem libro. Ibid.
    CAP. CCXIu.---Quod baptismus Dei sit et Ecclesie ubicunque inuentus fuerit. Ex eodem libro. 876
    CAP. CCXu.---Quod Ecclesia pariat, siue per se, siue per ancillarum uterum de semine uiri, ubi ponit similitudinem de Esau et Aser. Ex eodem libro. Ibid.
    CAP. CCXuI.---Quod antiqua res sit Ecclesia, in aliis habens animalem portionem, in aliis spiritalem. Ex eodem libro. 877
    CAP. CCXuII.---Quomodo generet Ecclesia bonos et malos, tanquam per se ipsam Rebecca geminos. Ex eodem libro. 878
    CAP. CCXuIII.---Quod preterea Dominus non aperuit Cypriano de baptismo sententiam quam postea plenario concilio patefecit, ut eius caritas plenius appareret. Ex eodem libro. 879
    CAP. CCXIX.---Quod sicut intus quod diaboli est, argumentum est, sic et foris quod Christi est, agnoscendum est. Ex libro Iu de Baptismo. Ibid.
    CAP. CCXX.---Quod non ita sibi baptismus uerus succedere possit, sicut false fidei uera succedit. Ex eodem libro. 880
    CAP. CCXXI.---De bonorum morum heretico et catholico criminoso. Ex eodem libro. 882
    CAP. CCXXII.---Quod aqua baptismatis et intra Ecclesiam  saluet, et extra Ecclesiam damnet. Ex libro u de Baptismo. Ibid.
    CAP. CCXXIII.---Quod multi lupi sint interius insidiantes, et multe oues exterius errantes, scire tamen Dominum qui sunt eius; et de sancto Cypriano, uel de apostolo Petro. Ex libro uI de Baptismo. 884
    CAP. CCXXIu.---Quod sub eodem baptismo peccata dimittantur, propter uinculum caritatis, sub quo tenebantur propter sacrilegium diuisionis, et de laude sancti Cypriani. Ex eodem libro. 886
    CAP. CCXXu.---Quod sacramentum baptismi et in malo et in bono homine sit equale. Ex eodem libro. Ibid.
    CAP. CCXXuI.---Quod caritate Cypriani, hi qui per illius sententiam se uolunt excusare damnentur. Ex libro uII de Baptismo. 887
    CAP. CCXXuII.---Quod ut in pessimis catholicis correctis baptismus non incipit adesse quod deerat, sed prodesse quod inerat, sic et in hereticis. Ex eodem libro. 888
    CAP. CCXXuIII.---Que sint tenebre exteriores. Ex libro de Gratia Noui Testamenti ad Honoratum. 889
    CAP. CCXXIX.---Que sit latitudo, et longitudo, et altitudo, et profundum, quod ait Apostolus. Ex eodem libro. 891
    CAP. CCXXX.---Utrum parentes baptizatis paruulis noceant, cum eos demoniorum sacrificiis sanare conantur, et si non nocent, quomodo eis prosit, cum baptizantur, parentum fides, quorum eis non potest obesse infidelitas. Ex epistola ad Bonifacium episcopum de paruulis requirentem. 893
    CAP. CCXXXI.---An apostoli fuerint baptizati. Ex epistola ad Seleucianam. 895
    CAP. CCXXXII.---Quod superbis uel occulte peccantibus utile sit sit cadere in aliquod apertum manifestumque peccatum. Ex libro XIu de Ciuitate Dei. 896
    CAP. CCXXXIII.---De Trinitate. Ex epistola ad Consentium. 897
    CAP. CCXXXIu.---De unitate Patris et Filii et Spiritus sancti, qui sunt unus, et solus, et uerus Deus. Ex libro I. de Trinitate, tit. 6. 901
    CAP. CCXXXu.---Quod unigenitus Dei Filius propter formam serui minor Patri dicatur, qui in forma Dei equalis est Patri. Ex eodem libro, tit. 7. 904
    CAP. CCXXXuI.---De subiectione qua Filius subiiciendus dicitur Patri. Ex eodem libro. 905
    CAP. CCXXXuII.---Quod utile credentibus fuerit, ut ad Patrem in forma serui Christus ascenderet. Ex eodem libro, tit. 9. 908
    CAP. CCXXXuIII.---Quomodo traditurus sit regnum Filius Patri. Ex eodem libro, tit. 10. 909
    CAP. CCXXXIX.---Qua discretione intelligendus, Nunc equalis Patri Filius, nunc autem minor. Ex eodem libro, tit. 11. 910
    CAP. CCXL.---Qua ratione nescire dicatur Filius diem et horam quam scit Pater. Ex eodem libro, tit. eod. Ibid.
    CAP. CCXLI.---Quomodo intelligenda sit missio, siue Filii, siue Spiritus sancti. Ex libro II de Trinitate, tit. 5. 913
    CAP. CCXLII.---De solo uero Deo Patre, et Filio, et Spiritu sancto. Ex libro uI de Trinitate, tit. 9. 916
    CAP. CCXLIII.---De eo quod ait Apostolus uirum esse imaginem Dei, mulierem gloriam uiri. Ex libro XII de Trinitate, tit. 7. 917
    CAP. CCXLIu.---Quid disputatum, quidue sit comprehensum precedentium quatuordecim ratiocinatione librorum. Ex libro Xu de Trinitate, tit. 3. Ibid.
    CAP. CCXLu.---De Spiritu sancto qui Patri et Filio equalis accipitur et utriusque Spiritus dicitur, et caritatis nomine intelligitur, cum quelibet in Trinitate persona sit caritas. Ex eodem libro, tit. 19. 920
    CAP. CCXLuI.---De interrogatione heretici, contra eos qui unigenitum Dei non paterne substantie, sed uoluntatis Filium esse dixerunt. Ex eodem libro, tit. 20. 926
    CAP. CCXLuII.---De similitudinibus Trinitatis diuine, que in natura mentis ad imaginem Dei facte reperiri utcunque potuerunt. Ex eodem libro. 927
    CAP. CCXLuIII.---Tria que sunt in imagine Dei, id est, memoria, intellectus et amor unius persone, quia non hoc est ei esse quod hec habere. Ex eodem libro tit. 22. 928
    CAP. CCXLIX.---Quam uera in Dei Trinitate unitas, et quam uera in eiusdem unitate sit Trinitas. Ex eodem libro, tit. 23. 929
    CAP. CCL.---Quare bis datus sit Spiritus sanctus. Ex. eodem libro, tit. 26, et ex sermone de Ascensione Domini. 930
     CAP. CCLI.---Quid quodam sermone ad populum disputatum sit, de duplici datione Spiritus sancti, ad duo precepta caritatis duas dationes referens. Ex eodem sermone. 931
    CAP. CCLII.---Quid quodam sermone ad populum disputatum sit de differentia generationis Filii et processionis Spiritus sancti. Ex eodem libro, tit. 26. 932
    CAP. CCLIII.---Quod omnis doctrina uel rerum sit uel signorum, et res qua fruendum est sit Deus Trinitas. Ex lib. I de Doctrina Christiana. 934
    CAP. CCLIu.---De purgatione mentis ad fruendam illam lucem que se uiam nobis prebens, superbis stulte fecisse putata est humanum genus, de contrariis et de similibus curans. Ex eodem libro. 936
    CAP. CCLu.---Utrum frui se homo debeat an uti, et de regula dilectionis diuinitus constituta. Ex eodem libro. 938
    CAP. CCLuI.---De rebus quatuor diligendis, et ordinatam haberi oportere dilectionem, et coniunctioribus pro sorte consulendum. Ex eodem libro. Ibid.
    CAP. CCLuII.---De principio uiarum secundum Salomonem. Ex eodem libro. 941
    CAP. CCLuIII.---Quod fide et spe decedente caritas maneat, et quod temporale uilescat cum uenerit, eternum uero ardentius diligatur. Ex eodem libro. 942
    CAP. CCLIX.---De signis naturalibus, et de datis. Ex libro II de Doctrina Christiana. 943
    CAP. CCLX.---Quod inter omnia signa uerba teneant principatum, que propter peccatum superbie non potuerunt cunctis gentibus esse communia. Ex eodem libro. 944
    CAP. CCLXI.---Quod ex aliqua similitudine Scriptura suauius excitet animum, ut illud exempli causa de Canticis canticorum: Dentes tui sicut grex detonsarum. Ex eodem libro. 945
    CAP. CCLXII.---De signis propriis et translatis agens, dat exemplum, quod bos proprie pecus translate Euangelista monstretur. Ex eodem libro. 946
    CAP. CCLXIII.---De rerum ignorantia, que facit obscuras figuratas locutiones, cum ignoramus uel animalium, uel lapidum, uel herbarum naturas. Ex eodem libro. Ibid.
    CAP. CCLXIu.---De numerorum imperitia, que multa facit non intelligi. Ex eodem libro. 947
    CAP. CCLXu.---De rerum musicarum ignorantia. Ex eodem libro. 948
    CAP. CCLXuI.---De signis superstitiosis, quibus perniciose demonum societas comparatur. Ex eodem libro. 949
    CAP. CCLXuII.---De scientia sententiarum, connexionum, definitionum, diuisionum et partitionum. Ex eodem libro. 952
    CAP. CCLXuIII.---Ut nec de eloquentia se quispiam iactet que non ut intelligamus, sed ut intellecta proferamus adhibetur. Ex eodem libro. 954
    CAP. CCLXIX.---Quod numeri disciplina non sit ab hominibus instituta, sed potius indagata et inuenta, et ad Dei laudem, a quo uera est, referenda sit. Ex eodem libro. 955
    CAP. CCLXX.---Quod utiles disciplinas philosophorum huius seculi tanquam diuitias de Aegypto exiens, Christianus auferre debeat, uelut res domini sui, in usum iustum predicandi Euangelii conuertendas; sane cogitare non cesset illud Apostoli: Scientia inflat. Ex eodem libro. 956
    CAP. CCLXXI.---De signis autem ambiguis et distinctionibus, exempli gratia ponit qualiter distinguatur: In principio erat uerbum, et illud Apostoli: Quid eligam ignoro. Ex libro III de Doctrina Christiana. 958
    CAP. CCLXXII.---De ambiguis pronuntiationibus ponit exempli causa quomodo pronuntiandum sit: Quis accusabit electos Dei? Ex eodem libro. 959
    CAP. CCLXXIII.---De ambiguitatibus uerborum translatorum, in quibus cauendum premonet ne figurata locutio ad litteram accipiatur. Ex eodem libro. 960
    CAP. CCLXXIu.---Hunc modum prefigit inueniende ocutionis, propriane an figurata sit, ut quidquid in Scripturis seuum aut quasi flagitiosum, ex persona Dei uel sanctorum imperitis uidetur, sine dubio figuratum intelligatur. Ex eodem libro. 961
    CAP. CCLXXu.---De sententia generalis iustitie: Quod tibi fieri non uis, alii ne feceris, que ad gemine dilectionis relata mandatum, omnia flagitia facinoraque depellit. Ex eodem libro. 963
    CAP. CCLXXuI.---Item de figuratis locutionibus non intellectis tandiu uersandis quandiu ad regnum caritatis interpretatio perducatur; ubi exponit: Nisi manducaueritis carnem Filii hominis, et illud: Si esurierit inimicus tuus, ciba illum, et: Et qui amat animam suam perdit  eam, uel illud: Da misericordi, et ne suscipias peccatorem Ex eodem libro. 963
    CAP. CCLXXuII.---Quod scire debeamus in obseruationibus intelligendarum Scripturarum alia communiter precipi, alia singulis quibusque generibus personarum, ut est illud: Trade filiam, et similia. Ex eodem libro. 964
    CAP. CCLXXuIII.---Quod una eademque res per similitudinem et in bonam partem possit accipi, et in malam. Ex eodem libro. Ibid.
    CAP. CCLXXIX.---De rebus que non in contraria, sed tantum in diuersa significatione ponuntur. Ex eodem libro. 965
    CAP. CCLXXX.---De modis locutionum quorum cognitionem necessariam dicit Scripturarum obscuritatibus dissoluendis. Ex eodem libro. 966
    CAP. CCLXXXI.---De septem Tyconii regulis, quibus intelligendas Scripturas studiosos dicit plurimum adiuuari. Ex libro III de Doctrina Christiana. 967
    CAP. CCXXXII.---De eo quod ait Apostolus: Absorpta est mors in uictoria. Ex libro Questionum LXXXIu. 973
    CAP. CCLXXXIII.---De quadraginta sex annis edificationis templi. Ex homilia 10 Euangelii secundum Ioannem. 974
    CAP. CCLXXXIu.---De decem uirginibus. Ex libro Questionum LXXXIu. 976
    CAP. CCLXXXu.---De Quadragesima et Quinquagesima. Ex eodem libro. 979
    CAP. CCLXXXuI.---De eo quod ait Apostolus: Inuicem onera uestra portate. Ex eodem libro. 981
    CAP. CCLXXXuII.---De heresi Pelagiana. Ex libro de Heresibus ad Quoduultdeum diaconum, que est sub titulo 88. 984
    CAP. CCLXXXuIII.---Item de eadem Pelagianorum heresi. Ex quodam sermone ad populum. 985
    CAP. CCLXXXIX.---Quod mundum Deus propter gratiam seruet, propter liberum arbitrium iudicet. Ex epistola ad ualentinum. 988
    CAP. CCXC.---Qui sine lege peccauerunt, sine lege peribunt. Ex eadem epistola. 990
    CAP. CCXCI.---Quod cordis induratio precedentibus malis fiat. Ex eodem loco. 993
    CAP. CCXCII.---Bina quedam diuidit posse non peccare, similiter et de morte. Ex libro de Correptione et gratia ad ualentinum et monachos. 996
    CAP. CCXCIII.---Quod nec gratia prohibeat correptionem, nec correptio gratiam. Ex eodem libro. 998
    CAP. CCXCIu.---De predestinatione que non possit esse sine prescientia, prescientia uero possit esse sine predestinatione. Ex libro ad Prosperum et Hilarium. 999
    CAP. CCXCu.---Quod ostium uerbi aperiatur, cum cor audientis aperiatur ut credat. Ex eodem libro. 1001
    CAP. CCXCuI.---Quod gratia preueniat fidem, prestetque perseuerantiam. Ex libro de Bono perseuerantie. 1003
    CAP. CCXCuII.---Quod paruuli, si peccatum originale non esset, nulli malo tenerentur obnoxii. Ex libro II contra Iulianum. Ibid.
    CAP. CCXCuIII.---Quod cum remedium fatetur Iulianus, fateri cogatur et morbum. Ex eodem libro. 1004
    CAP. CCXCIX.---De concupiscentia carnis aduersus spiritum, et spiritus aduersus carnem. Ex eodem libro. 1005
    CAP. CCC.---Contra obiectiones conclusionesque Pelagianas, sub titulis quindecim responsa sancti Augustini. Ex libro ad Paulum et Eutropium episcopos, de Perfectione iustitie. 1006
    CAP. CCCI.---Ubi possint precepta perfectione compleri, et quid sit liberare de corpore mortis, uel quod nomine ieiunii, eleemosyne et orationis omnis iustitie generalitas indicetur. Ex eodem libro de Perfectione iustitie. 1011
    CAP. CCCII.---Preceptum de diligendo Deo in illa uita perfecte compleri dicit, et rationem reddit testimoniorum quibus imperatur homini perfectum esse, uel quando sit Ecclesia gloriosa. Ex eodem libro. 1012
    CAP. CCCIII.---De eo quod ait Apostolus: Iudicium ex uno in condemnationem. Ex epistola responsionis ad Consulta Hilarii. 1015
    CAP. CCCIu.---Contra id quod dixerunt Pelagiani humanam non posse mutare uel debilitare naturam id quod substantia caret. Ex libro de Natura et gratia. 1017
    CAP. CCCu.---De Samuel et Pythonissa. Ex libro ad Dulcitium de Septem Questionibus. Ibid.
    CAP. CCCuI.---Quibus sacrificium prosit, aut locus martyrum in quo quispiam sepelitur. Ex libro de Cura  promortuis gerenda, ad Paulinum episcopum. 1002
    CAP. CCCuII.---Quod sepe in semnis mortui uiuentibus apparere putantur. Ex eodem libro. 1022
    CAP. CCCuIII.---Utrum martyres in beneficiis que eorum rationibus conferuntur ipsi interesse credendi sunt rebus humanis. Ex eodem libro. 1025
    CAP. CCCIX.---Item de oblatione uel eleemosyna pro defunctis. Ex eodem libro. 1026
    CAP. CCCX.---De sententia Domini dicentis: Qui uiderit mulierem ad concupiscendam. Ex libro I de Sermone Domini in monte. 1027
    CAP. CCCXI.---De eo quod ait Dominus: Omni petenti date, quomodo non sit contrarium sententie dicentis: Ne dederis peccatori. Ex eodem libro. 1028
    CAP. CCCXII.---Quomodo intelligendum sit: Cauete ne iustitiam uestram faciatis coram hominibus; uel que sit sinistra. Ex eodem libro. 1029
    CAP. CCCXIII.---Cur orandum sit, Deo sciente quid nobis necessarium. Ex eodem libro. 1031
    CAP. CCCXIu.---De differentia tentationis, et quomodo diabolus steterit ante Deum; aut petit Iob tentandum. Ex eodem libro. Ibid.
    CAP. CCCXu.---De septiformi Spiritu, septemque beatitudinibus, et septem petitionibus orationis Dominice. Ex eodem libro. 1034
    CAP. CCCXuI.---De ieiunio et lauanda facie uel ungendo capite. Ex eodem libro. 1035
    CAP. CCCXuII.---De eo quod ait Dominus: Si ergo lumen quod in te est, tenebre sint, ipse tenebre quante erunt? Ex libro II de Sermone Domini in monte. 1036
    CAP. CCCXuIII.---De sollicitudine crastine diei prohibita. Ex eodem libro. 1037
    CAP. CCCXIX.---Quomodo accipiendum sit: Nolite iudicare ne iudicemini, et de festuca in oculo fratris, ac trabe non uiso in proprio oculo. Ex eodem libro de Sermone Domini in monte. 1038
    CAP. CCCXX.---Qualiter intelligendum, in ipso habitat plenitudo Diuinitatis corporaliter. Ex libro de Presentia Dei. 1041
    CAP. CCCXXI.---De unius uxoris uiro episcopo ordinando. Ex libro de Bono coniugali. 1043
    CAP. CCCXXII.---De nocturna illusione. Ex eodem libro. Ibid.
    CAP. CCCXXIII.---De uirtute animi uel latente uel manifesta. Ex eodem libro. 1044
    CAP. CCCXXIu.---Nemo ascendit in celum, et cetera; et: Sicut Moyses exaltauit serpentem in deserto. Ex libro I de Baptismo paruulorum. 1045
    CAP. CCCXXu.---Resurrectioni future utrum Lazari aut Christi resurrectio congruat. Ex libro Responsionis contra sex questiones paganorum. 1046
    CAP. CCCXXuI.---Cum spiritus immundus exierit ab homine, etc. Ex libro I Questionum Euangelii. 1048
    CAP. CCCXXuII.---De sumptibus ad turrem edificandam; ex libro II Questionum Euangelii, tit. 21. Ibid.
    CAP. CCCXXuIII.---Qua dispositione prouidentie Dei Scripture ueteris Testamenti ex Hebreo in Grecum eloquium translate sint, ut uniuersis gentibus innotescerent. Ex libro XuIII de Ciuitate Dei. Ibid.
    CAP. CCCXXIX.---De auctoritate Septuaginta interpretum, que saluo honore Hebrei styli omnibus interpretibus preferenda sit. Ex eodem libro, tit. 44. 1049
    CAP. CCCXXX.---Quid intelligendum sit de Niniuitarum excidio, cuius denuntiatio in Hebreo quadraginta dierum spatio tenditur, in Septuaginta autem tridui breuitate concluditur. Ex eodem libro. 1051
    CAP. CCCXXXI.---De eo quod ait Apostolus: Omne peccatum quodcunque fecerit homo, extra corpus est; qui autem fornicatur, in corpus proprium peccat. Ex Sermone propter hoc ipsum. 1052
    CAP. CCCXXXII.---De scientia Dei, de trina uirtute, de Deo et creatura, de loco Dei. Ex libro Questionum LXXXIu. 1056
    CAP. CCCXXXIII.---De prouidentia Dei. Ex eodem libro. 1057
    CAP. CCCXXXIu.---De eo quod scriptum est: Habitu inuentus ut homo. Ex eodem libro. Ibid.
    CAP. CCCXXXu.---De alimentis. Ex eodem libro. 1059
    CAP. CCCXXXuI.---De eo quod dictum est: Penitet me hominem fecisse. Ex eodem libro. Ibid.
    CAP. CCCXXXuII.---De eo quod scriptum est: Sexaginta sunt regine, et octoginta concubine, et de temporibus eternis. Ex eodem libro. 1060
    CAP. CCCXXXuIII.---De homine facto ad imaginem et similitudinem Dei. Ex eodem libro. 1061
    CAP. CCCXXXIX.---De eo quod ait in Euangelio Erunt in una domo diuisi duo aduersus tres, et tres aduersus  duo. De expositione psalmi XLIu. 1062
    CAP. CCCXL.---De magis Pharaonis, et cur quedam miracula fecerunt, sicut Moyses famulus Dei. Ex libro Questionum LXXXIu. 1064
    CAP. CCCXLI.---Aduersus mathematicos. Ex eodem libro. 1067
    CAP. CCCXLII.---De uerbo, et de eo quod scriptum est: Sine ipso factum est nichil, et de duabus prepositionibus de et ex. Ex libro de Natura boni. 1068
    CAP. CCCXLIII.---De corpore Domini post resurrectionem. Ex epistola ad Consentium, de eadem re consulentem. 1069
    CAP. CCCXLIu.---De corpore animali et corpore spiritali. Ad eumdem Consentium. 1071
    CAP. CCCXLu.---Utrum singillatim a Deo creatore corporum lineamenta formentur, et de anime questione. Ex eadem epistola, uel ex duabus epistolis ad Optatum. 1072
    CAP. CCCXLuI.---Quod baptizati non a morte communi, sed a supplicio liberentur eterno, a quo etiam primos homines dicit per Domini sanguinem liberatos; et  cur Dauid peccato remisso, que Deus per prophetam fuerat minatus impleuerit; et de mysterio numeri uicinalis [uicennalis], uel de suprascripta anime questione. Ex libro II de Baptismo paruulorum, prope finem. 1077
    CAP. CCCXLuII.---Que sint peccata nolentium. Ex libro Questionum libri Numerorum. 1078
    CAP. CCCXLuIII.---De eo quod scriptum est: Non morientur patres pro filiis, et de eo quod ait: Reddam peccata patrum in filios. Ex libro Questionum Deuteronomii. 1080
    CAP. CCCXLIX.---Quod exemplo Domini temporalis contemnenda sit salus, et qui [que] filiis Iob resurrectio commendetur, uel de sustinentia eiusdem Iob, ac fide Domini; uelumque templi non fuisse parietem, ut quidam uolunt. Ex libro de Gratia Noui Testamenti. Ibid.
    CAP. CCCL.---Quid adamandum sit. Ex libro Questionum LXXXIu. 1082
    CAP. CCCLI.---De nutrienda caritate. Ex eodem libro. 1083
    CAP. CCCLII.---Sermo de laude caritatis. 1085





[uITA SANCTI SEuERINI.]





ERRATUM.


Typothetarum errore sequens opusculum indicibus, quos precedere debuisset, subiectum est; de quo etiam lectorem monitum uolumus, numeros 5 et 6, qui inter Eugyppii Epistolam ipsamque S. Seuerini panegyrim intercedebant, consulto fuisse precisos, ut pote Paschasii epistolam, inter opera illius diaconi iampridem editam, complectentes.





uITA SANCTI SEuERINI NORICORUM APOSTOLI, AUCTORE EUGYPPIO. 



EPISTOLA EUGYPPII AD PASCHASIUM DIACONUM.

1. Domino sancto ac merito uenerabili Paschasio, Eugyppius in Domino salutem.

Ante hoc ferme biennium, consulatu scilicet [1 1Kb] Importuni, epistola cuiusdam laici nobilis ad quemdam directa presbyterum nobis oblata est ad legendum, continens uitam [2 1Kb] Basilici monachi, qui quondam in monasterio montis, cui uocabulum est Titas, super [3 1Kb] Ariminum commoratus, post in Lucanie regione defunctus est, uir et multis et mihi notissimus. Quam epistolam, cum a quibusdam describi cognoscerem, cepi mecum ipse tractare, nec non et uiris religiosis edicere, tanta per B. Seuerinum diuinis effectibus celebrata, non oportere celare miracula.

2. Que cum auctor epistole prefate rescisset, animo promptiore mandauit, ut aliqua sibi per me eiusdem sancti Seuerini mitterentur indicia, quibus instructus libellum uite eius scriberet, posterorum memorie profuturum. Hec ergo protinus oblatione compulsus, commemoratorium nonnullis refertum indiciis  ex notissima nobis et quotidiana maiorum relatione composui, non sine magno merore animi, iniustum scilicet reputans, ut te superstite laicus a nobis hoc opus efficere rogaretur: cui et modus et color operis non sine presumptione quadam possit iniungi, ne forsitan seculari tantum litteratura politus, tali uitam sermone conscriberet, in quo multorum plurimum laboraret inscitia; et res mirabiles, que diu quadam silenti nocte latuerant, quantum ad nos attinet, ignaris liberalium litterarum obscura dissertitudine non lucerent. Sed non ultra lucerne illius igniculum, te uelut sole splendente, perquiram tantum ne mihi peritie tue radios nube quadam excusationis obducas, imperitiam uidelicet accusando. Noli, obsecro, tam duris me uerberare sermonibus, dum dicis: Quid tibi aquas exspectare de silice? Iam utique non exspecto de silice platee secularis, sed a te, qui spiritualibus spiritalia comparans, nos de firmissima petra illo quo profluis orationis melle recreabis; de quo iam nectareum suauissime promissionis gustum dirigens precipis, ut commemoratorium uel indicia uite sepe dicti Seuerini transmitterem,  que donec in tue constructionis libellum transire mereantur, nequaquam animum recensentis offendant. Quisquis enim ad construendam domum architectum requirit, necessariam sollicite materiam preparet: quod si moles ad instar parietum impolitis componatur, artifice tardante, lapidibus nunquam edificasse dicendus est, ubi nulla magistri structura prorsus intrauerit, nulla rite subiiciuntur fundamenti munimina: sic ego quoque, pretiosam materiam ingenio uestro, uilissima compositione uix preparans non putari debeo conscripsisse quod cupio, ubi nulla discipline liberalis constructio, nullus grammatici culminis decor existit. Habet plane certum fundamentum solius fidei, quo sanctum uirum mirandis constat claruisse uirtutibus, quod per manus lingue  tue offero collocandum, de tui operis fastigio laudes Christo debitas redditurus.

3. Illa quoque precor uirtutum beneficia sanitatumque remedia, que uel in itinere, uel hic apud eiusdem beatissimi Patris memoriam diuina sunt peracta uirtute, digneris adnectere; que quoniam fidelis portitor filius uester Deogratias optime nouit, uerbo commendamus intimanda, sperantes nos baiuli nomen etiam de tui operis perfectione iugiter esse dicturos; ut Dei fidelissimus famulus tantis uirtutibus opulentus, sicut ad sanctorum gloriam suis per Christi gratiam meritis euehitur, sic ad humanam memoriam tuis litteris consecretur. Sane patria de qua fuit oriundus fortasse necessario a nobis requiritur, ut inde, sicut moris est, texende uite sumatur  exordium. De qua licet me fatear nullum euidens habere documentum, tamen quid hinc habendum, et a te cognouerim, non tacebo.

4. Cum multi igitur sacerdotes et spirituales uiri, nec non et laici nobiles et religiosi uel indigene, uel de longinquis ad eum regionibus confluentes, sepius hesitarent inter se querentes, cuius nationis esset uir, quem tantis cernerent fulgere uirtutibus, nec ullus penitus ab eo auderet inquirere; tandem [1 1Kb] Pirmenius quidam presbyter Italie, nobilis et totius auctoritatis uir, qui ad eum confugerat tempore quo patricius [2 1Kb] Orestes inique peremptus est, interfectores eius metuens, eo quod interfecti uelut pater fuisse diceretur; post multos itaque familiaritatis adepte dies, erupit quasi pro omnibus, et ita sciscitatus  est dicens: Domine sancte, de qua prouincia Deus his regionibus tale lumen donare dignatus est? Cui uir Dei faceta primum hilaritate respondit: Si  fugitiuum putas, para tibi pretium, quod pro me possis, cum fuero requisitus, offerre. His talia [3 1Kb] serio subiiciens mox: Quid prodest, inquit, seruo Dei significatio loci, uel generis sui, cum possit id tacendo sanctius uitare iactantiam, utpote sinistram, qua nesciente, cupio opus bonum Christo donante perficere, quo merear dextere socius fieri et superne patrie ciuis ascribi? Quam si me indignum ueraciter desiderare cognoscis, quid te necesse est terrenam cognoscere, quam requiris? uerumtamen scito quia Deus, qui te sacerdotem fieri prestitit, ipse me quoque periclitantibus his hominibus interesse precepit. Et tali memoratus presbyter responsione conticuit, nec quisquam ante uel postea beatum uirum super hac parte percontari presumpsit. Loquela tamen ipsius [4 1Kb] testabatur hominem omnino latinum:  quem constat ad quamdam Orientis solitudinem feruore perfectioris uite fuisse profectum; atque inde post ad [5 1Kb] Norici Ripensis oppida, Pannonie superiori uicina, que barbarorum crebris premebantur incursibus, diuina compulsum reuelatione uenisse, sicut ipse [6 1Kb] causa secretiore, tanquam de alio loqueretur, ferre solitus erat, nonnullas Orientis urbes nominans, et itineris immensi pericula se mirabiliter transisse significans. Hec igitur sola, que retuli, quoties de B. Seuerini patria sermo ortus est, etiam ipso superstite, semper audiui. Indicia uero mirabilis uite eius huic epistole coniuncta prelatis capitulis commemoratorio recensita, fient, ut rogaui, libri uestri magisterio clariora. Superest ut eius orationibus tuas sociare non desinas, et indulgentiam  mihi poscere non desistas.



Incipit uita sancti Seuerini.



CAPUT PRIMUM. Sanctus Seuerinus in Norico uaria predicit; laborantibus subuenit.

7. Tempore quo [7 1Kb] Attila rex Hunnorum defunctus est, utraque Pannonia, ceteraque confinia [8 1Kb] Danubii rebus turbabantur ambiguis, ac primum inter filios eius de obtinendo regno magna sunt exorta certamina, qui, morbo inique dominationis inflati, materiam sui sceleris accepere patris interitum. Tunc  itaque sanctissimus Dei famulus Seuerinus de partibus Orientis adueniens, in uicinis Norici Ripensis et Pannoniorum partibus, quod [9 11Kb] Asturis dicitur,  oppido morabatur, uiuens iuxta euangelicam apostolicamque doctrinam, omni pietate et castitate preditus, in confessione catholice fidei uenerabile propositum sanctis operibus adimplebat. Dum ergo talibus exercitiis roboratus palmam superne uocationis innocue sequeretur, quadam die ad ecclesiam processit ex more: tunc presbytero, clero et ciuibus requisitis, cepit tota mentis humilitate predicere ut hostium insidias imminentes orationibus ac ieiuniis et misericordie fructibus inhiberent. Sed animi contumaces ac desideriis carnalibus inclinati, predicentis oracula infidelitatis sue discrimine probauerunt. Famulus autem Dei reuersus ad hospitium quo ab ecclesie fuerat custode susceptus, diem et horam imminentis excidii prodens, De contumaci,  ait, oppido et citius perituro festinus abscedo. Inde ad proximum quod [1 1Kb] Commagenis appellabatur oppidum declinauit. Hoc barbarorum intrinsecus consistentium, qui cum Romanis fedus inierant, custodia seruabatur arctissima, nullique ingrediendi aut egrediendi facilis licentia prestabatur. A quibus tamen Dei famulus, cum esset ignotus, nec interrogatus est, nec repulsus. Itaque mox ingressus ecclesiam, cunctos de salute propria desperantes, ieiunio et orationibus atque eleemosynis hortatur armari, proponens antique salutis exempla, quibus diuina protectio populum suum contra opinionem omnium mirabiliter liberasset. Cumque salutem omnium in ipso discriminis articulo promittenti credere dubitarent, senex, qui dudum in Asturis  tanti hospitis susceptor exstiterat, uenit, atque a portarum custodibus sollicita interrogatione discussus, interitum sui oppidi habitu uerboque monstrauit, adiiciens eadem die qua quidam homo Dei predixerat barbarorum uastatione fuisse deletum. Quo audito solliciti responderunt: Putasne ipse est qui desperatis rebus Dei nobis subsidia pollicetur? Mox igitur in ecclesia recognito Dei famulo, senex eius pedibus prostratus aiebat, ipsius se meritis liberatum, ne cum ceteris oppidaneis subiret excidium.

8. His auditis habitatores oppidi memorati incredulitati ueniam postulantes, monitis uiri Dei sanctis operibus paruerunt, ieiuniisque dediti in ecclesia per triduum congregati, errata preterita castigabant  gemitibus et lamentis. Die autem tertia, cum sacrificii uespertini solemnitas impleretur, facto subito  terre motu, ita sunt barbari intrinsecus habitantes exterriti, ut portas sibi Romanos cogerent aperire uelociter. Exeuntes igitur [2 1Kb] cuncti diffugerunt, estimantes se quam uicinorum hostium obsidione uallatos, auctoque terrore diuinitus, et noctis errore confusi, mutuis se gladiis conciderunt. Tali ergo aduersariis internecione consumptis, diuino plebs seruata presidio, per sanctum uirum armis didicit pugnare celestibus.

9. Eodem tempore ciuitatem nomine [3 1Kb] Fauianis seua fames oppresserat: huius habitatores unicum sibi remedium affore crediderunt, si ex supradicto oppido Comagenis hominem Dei religiosis precibus inuitarent. Quos ille ad se uentum ire prenoscens, cum hesitaret utrum pergeret cum eis necne  a Domino ut cum eis pergeret commonetur. Quo cum uenisset, cepit ciuibus suadere dicens: Poteritis penitentie fructibus a tanta famis pernicie liberari. Qui cum talibus proficerent institutis, beatissimus Seuerinus diuina reuelatione cognouit quamdam uiduam nomine Proculam fruges plurimas occultasse, quam productam in medium arguit uehementer. Cur, inquit, nobilissimis orta natalibus, cupiditatis te prebes ancillam, et exstas auaritie mancipium, que est, docente Apostolo, seruitus idolorum? Ecce Domino famulis suis misericorditer consulente, tu quid de male partis facias non habebis, nisi forte frumenta dici denegata in Danubii fluenta proiiciens, humanitatem piscibus exhibeas, quam hominibus denegasti. Quamobrem subueni tibi potius  quam pauperibus, ex his que adhuc te estimas Christo esuriente seruare. Quibus auditis magno mulier pauore perterrita, cepit seruata libenter erogare pauperibus. Igitur non multo post rates plurime de partibus Rhetiarum, mercibus onuste quam plurimis, insperate uidentur in littore Danubii, que multis diebus crassa [4 1Kb] Eni fluminis glacie fuerant [5 1Kb] congelate: que Dei imperio mox solute, ciborum copias fame laborantibus detulerunt. Tunc ceperunt omnes Deum insperati remedii largitorem continuata deuotione laudare, qui malo diuturne famis interire crediderant, fatentes rates extra legitimum tempus a glaciei resolutas frigore serui Dei precibus aduenisse.



CAPUT II.  uictoriam aliaque predicit aut impetrat.

10. Per idem tempus inopinata surreptione predones  barbari quecunque extra muros hominum pecudumque repererant duxere captiua. Sicque plures de ciuibus ad uirum Dei cum lacrymis confluentes illate calamitatis exitium retulerunt, simul ostendentes indicia recentium rapinarum. Ille uero Mamertinum percontatus est. Tunc [1 1Kb] Tribunum [2 1Kb] qui post ordinatus est Episcopus, utrum aliquos secum haberet armatos, cum quibus latrunculos sequeretur instantius. Qui respondit: Milites quidem habeo paucissimos, et ideo non audeo cum tanta hostium multitudine confligere. Quod si tua ueneratio precipit, quamuis auxilium nobis desit armorum, credimus tua nos fieri oratione uictores. Et Dei famulus ait: Etiamsi inermes sunt milites, nunc ex hostibus armabuntur: nec enim numerus aut fortitudo humana  requiritur, ubi propugnator Deus per omnia comprobatur: tantum in nomine Dei perge uelociter, perge fidenter, nam Domino misericorditer preeunte, debilis quisque fortissimus apparebit; Dominus pro uobis pugnabit, et uos tacebitis. uade ergo festinus, hoc unum ante omnia seruaturus ut ad me quos ex barbaris ceperis perducas incolumes. Exeuntes igitur in secundo milliario super riuum qui uocatur [3 1Kb] Dicuntia predictos latrones inueniunt, quibus in fugam repente conuersis, arma omnium sustulerunt; ceteros uero uinctos ad Dei famulum, ut preceperat, adduxerunt captiuos. Quos absolutos uinculis, cibo potuque refectos, paucis alloquitur: Ite, et uestris denuntiate complicibus, ne auiditate predandi ultra huc audeant propinquare; nam statim  celestis uindicte iudicio punientur, Deo pro suis famulis dimicante, quos ita consueuit diuina uirtute protegere, ut tela hostium non eis inferant uulnera, sed arma potius subministrent. Dimissis itaque barbaris, ipse de Christi miraculis gratulatur, de cuius miserationibus promittit nunquam illud oppidum hostium predas ulterius experturum, si ciues tantum ab opere Dei nec prospera nec aduersa retraherent.

11. Deinde B. Seuerinus in locum remotiorem secedens qui [4 1Kb] ad uineas uocabatur, cellula parua contentus, ad predictum oppidum remeare diuina reuelatione compellitur; ita ut quamuis eum quies cellule delectaret, Dei tamen iussis obtemperans, monasterium  haud procul a ciuitate construeret, ubi plurimos sancto cepit informare proposito, factis magis quam uerbis animas instruens auditorum. Ipse uero ad secretum habitaculum, quod [5 1Kb] Purgum oppidum appellatur ab accolis, quinque a Fauianis distans milliariis, sepius secedebat, ut hominum declinata frequentia, que ad eum uenire consueuerat, oratione continua Deo protinus inhereret. Sed quanto solitudinem incolere cupiebat, tanto crebrius reuelationibus monebatur, ne presentiam suam populis denegaret afflictis. Proficiebat itaque per singulos dies eius meritum, crescebatque fama uirtutum, qua longe lateque discurrens, celestis gratie in eo signa pandebat. Nesciunt enim latere que bona sunt, cum, iuxta sententiam Saluatoris, nec lucerna sub  modio contegi, nec in monte posita ciuitas possit abscondi. Inter cetera enim magnalia que illi Saluator indulserat, precipuum abstinentie munus accipiens, carnem suam plurimis subiugabat inediis, docens corpus, quod cibis abundantioribus enutritur, anime interitum protinus allaturum. Calceamento nullo penitus indutus, ita media hyeme, que in illis regionibus seuiore gelu torpescit, nudis pedibus semper ambulare contentus, singulare patientie dabat indicium. Ad cuius immanitatem frigoris comprobandam, testem constat esse Danubium, ita sepe glaciali nimietate concretum, ut etiam plaustris solidum transitum subministret. Qui tamen talibus per Dei gratiam uirtutibus sublimatus, intimam humilitatem fatebatur dicens: Ne putetis mei meriti  esse quod cernitis, uestre est potius salutis exemplum. Cesset iam humana temeritas, elationis supercilium comprimatur, ut aliquid boni possimus, eligimur, dicente Apostolo: Qui elegit nos ante constitutionem mundi, ut essemus sancti et immaculati in conspectu eius. Orate imo pro me, ut non ad condemnationis cumulum, sed ad iustificationis augmentum, Saluatoris mihi dona proficiant. Hec et his similia solebat proferre cum fletibus, miro erudiens homines humilitatis exemplo, cuius uirtutis fundamento munitus, tanta diuini muneris claritate fulgebat, ut ipsi quoque hostes heretici reuerentissimis eum officiis honorarent.

12. [6 1Kb] Rugorum si quidem rex, nomine Flacci  teus [1 1Kb] , in ipsis regni sui cepit nutare primordiis, habens [2 1Kb] Gothos ex inferiore Pannonia uehementer infensos, quorum innumera multitudine terrebatur. Is ergo beatissimum Seuerinum in suis periculis tanquam celeste consulebat oraculum. Ad quem, dum uehementissime turbaretur, adueniens, deflebat se a Gothorum principibus ad Italiam transitum postulasse, a quibus se non dubitabat, quia hoc ei denegatum fuerat, occidendum. Tunc ergo a uiro Dei hoc responsum predictus accepit: Si nos una catholica fides annecteret, magis me de uite perpetuitate debuisti consulere; sed quia de presenti tantum salute sollicitus, que nobis est communis, interrogas, instruendus ausculta. Gothorum nec copia nec aduersitate turbaberis, quia cito securus, eis discedentibus,  tu desiderata prosperitate regnabis: tantum ne humilitatis mee monita pretermittas. Non te itaque pigeat pacem appetere etiam minimorum, et nunquam propriis uirtutibus innitaris. Maledictus, inquit Scriptura, qui confidit in homine, et ponit carnem brachium suum, et a Domino recedit cor eius. Disce igitur insidias cauere, non ponere; in lectulo quippe tuo pacifico fine transibis. Qui cum tali admonitus oraculo letus abscederet, perlato sibi quod turba latrocinantium et barbari aliquos captiuassent ex Rugis, ad uirum Dei misit protinus consulendum. Qui sanctis eum mandatis, ne predones sequeretur, Domino sibi reuelante, premonuit, dicens: Si eos secutus fueris, occideris; caue ne amnem transeas, et insidiis que tibi tribus locis parate sunt improuida  mente succumbas: nam cito nuntius fidelis adueniet, qui te de his omnibus efficiet certiorem. Tunc captiuorum duo ab ipsis hostium sedibus fugientes, ea per ordinem retulerunt, que a beatissimo uiro, Christo sibi reuelante, erant predicta. Igitur frustratis insidiis aduersantium, Flacciteus incrementis auctus prosperioribus, uitam rebus tranquillissimis terminauit.

13. Post hec autem quidam Rugus genere, per annos duodecim incredibili ossium dolore contritus, omni caruerat incolumitate membrorum; cuius cruciatus intolerabilis circumquaque uicinis factus erat ipsa diuturnitate notissimus. Itaque nichil proficiente diuersitate remedii, tandem uidua mater ad sanctum uirum uehiculo filium deduxit impositum, et ante  ianuam monasterii proiiciens desperatum, continuatis fletibus reddi sibi unicum filium precabatur incolumem. Sed uir Dei, sentiens a se magna deposci, fletu commotus aiebat: Quid opprimor opinione fallaci? Cur estimor posse quod nequeo? Non est uirtutis mee prestare tam grandia: consilium tamen do, tanquam misericordiam consecutus a Domino. Tunc mandat mulieri ut pauperibus aliquid pro suis  uiribus largiretur. Illa nichil morata, uestem qua induta erat se uelociter exuens, egenis diuidere properabat. Quo audito uir Dei, feruorem eius admirans, iterum mandat ut suis operiretur amictibus, dicens: Cum tuus filius tecum Domino sanante perrexerit, opere uota supplebis. Igitur indicto paucorum dierum de more ieiunio, fusis ad Deum precibus, illico sanauit infirmum, atque incolumem suis gressibus ambulantem remisit ad propria. Qui cum postea nundinis frequentibus interesset, stupendum miraculum cunctis uidentibus exhibebat: nonnulli enim dicebant, Ecce ille qui fuerat corporis putredine fractus: aliis autem, quod ipse esset, omnino negantibus, grata contentio nascebatur. Ex illo enim tempore quo est reddita sanitas desperato, uniuersa Rugorum gens ad  Dei famulum frequentans cepit gratulationis obsequium reddere et opem suis postulare languoribus. De aliis etiam gentibus ad quas tanti miraculi fama peruenerat, multi Christi militem uidere cupiebant.

14. Qua deuotione etiam ante hoc factum quidam barbari cum ad Italiam pergerent, promerende benedictionis ad eum intuitu diuerterunt: inter quos et [3 1Kb] Odouachar, qui postea regnauit Italie, uilissimo tunc habitu, iuuenis statura procerus aduenerat. Qui dum se, ne humile tectum cellule suo uertice contingeret, inclinasset, a uiro Dei gloriosum se fore cognouit. Cui etiam ualedicenti, uade, inquit, ad Italiam, uade, uilissimis nunc pellibus coopertus, sed multis cito plurima largiturus.



CAPUT III. Contemptus uindicatur; reliquias conquirit, honores refugit.

15. [4 1Kb] Felecteus quoque rex, qui et Faua, memorati filius Flacitei, paternam secutus industriam, sanctum uirum cepit pro regni sui frequentare primordiis. Hunc coniux feralis et noxia, nomine Gisa, semper a clementie remediis retrahebat. Hec ergo inter cetera iniquitatis sue contagia, etiam rebaptizare quosdam est conata catholicos, sed ob sancti reuerentiam Seuerini, non consentiente uiro, a sacrilega quantocius intentione defecit. Romanos tamen duris conditionibus aggrauabat, quosdam etiam Danubio iubebat abduci. Nam cum quadam die in proximo a Fauianis uico ueniens, aliquos ad se  transferri Danubio precepisset, uilissimi scilicet ministerii seruitute damnandos, dirigens ad eam uir Dei, ut eos dimitteret postulabat. uerum illa facibus feminei furoris exestuans, mandata reportari iussit asperrima: Ora, inquit, tibi serue Dei in tua cellula delitescens, liceat nobis de seruis nostris ordinare quod uolumus. Hec igitur audiens homo Dei, Confido, inquit, in Domino Iesu Christo, quia  necessitate compelletur explere quod praua uoluntate despexit. uelox itaque secuta correptio animum prostrauit arrogantis: quosdam enim aurifices [1 1Kb] barbaros, pro fabricandis regalibus ornamentis clauserat arcta custodia. Ad hos filius memorati regis admodum paruulus, nomine Fridericus, eodem die quo regina seruum Dei contempserat puerili motu concitus introiuit. Tunc aurifices infantis pectori gladium imposuere dicentes quod si quis ad eos absque iuramenti [2 1Kb] prefixo ingredi conaretur, paruulum regium primitus transfigerent, et semetipsos postea trucidarent; quippe cum sibi nullam spem uite promitterent, macerati diuturnis ergastulis. His auditis regina crudelis et impia, uestibus dolore conscissis, talia clamabat: O serue Dei Seuerine, sic  a Deo tuo illate uindicantur iniurie? Hanc mei contemptus ultionem effusis precibus postulasti, ut in mea uiscera uindicares? Itaque multiplici contritione ac miserabili lamentatione discurrens, fatebatur se pro scelere contemptus, quod in seruum Dei commiserat, plage presentis ultione percelli, confestimque directis equitibus ueniam petitura, et Romanos quos ea die tulerat, pro quibus rogantem contempserat transmisit, et aurifices protinus accipientes sacramentum ac dimittentes infantulum, pariter et ipsi dimissi sunt. His auditis reuerentissimus Christi seruus gratias Creatori referebat immensas, qui ob hoc interdum differt uota petentium ut fide, spe et caritate crescente, dum minora petuntur, maiora concedat. Id namque egit uirtus Omnipotentis ac  Saluatoris, ut dum liberos seua mulier subiecit seruituti, seruientes cogeretur reddere libertati. Quibus mirabiliter impetratis, regina statim ad seruum Dei properans cum marito, monstrat filium, quem fatebatur illius orationibus de mortis confinio liberatum, promittens se eius nequaquam ultra iussionibus obuiare.

16. Magna quoque Dei famulo prophetie gratia predito, in redimendis erat captiuis industria. Studiosius etenim insistebat barbarorum ditione uexatos genuine restituere libertati. Interea quidam cum coniuge liberisque redempto, precepit transuadere Danubium, ut hominem ignotum in [3 1Kb] nundinis quereret barbarorum, quem in tantum diuina reuelatione didicerat, ut etiam signa stature capillorumque  colorem, uultus eius ac uestis habitus indicaret, et in qua parte nundinarum reperturus eum foret ostenderet, addens ut quidquid reperta ei diceret persona, reuersus sibi maturius intimaret. Profectus itaque cuncta, sicut uir Dei predixerat, miratus inuenit. Is ergo ab eodem homine quem reperisse se mirabatur, interrogatus audiuit dicente: Putasne  possum inuenire hominem qui me ad uirum Dei cuius ubique fama diffunditur, qua uoluerit mercede perducat? diu est enim quod ipsos sanctos martyres, quorum reliquias fero, suppliciter interpello, ut tali ministerio tandem aliquando soluar indignus, quod usque non temeraria presumptione, sed religiosa necessitate sustinui. Tunc nuntius hominis Dei eius illum aspectibus presentauit, qui debito [4 1Kb] sanctorum Geruasii et Protasii martyrum reliquias honore suscipiens in basilica, quam in monasterio construxerat, collocauit officio sacerdotum. Quo in loco martyrum congregauit sanctuaria plurimorum, que tamen preeunte semper reuelatione promeruit, sciens aduersarium sepe subrepere sub nomine sanctitatis.

17. Episcopus quoque honorem ut susciperet postulatus [5 1Kb] ,  prefinita responsione conclusit, sufficere sibi dicens quod solitudine desiderata priuatus, ad illam diuinitus uenisset prouinciam, ut turbis tribulantium frequentibus interesset. Daturus nichilominus monachis formam, sollicitior admonebat beatorum patrum uestigiis inherere, quibus sancte conuersationis acquireretur instructio, adhibendamque operam ne is qui parentes reliquit et seculum, pompe secularis illecebras retrorsum respiciendo cuperet quas uitauerat, et ob hoc uxoris Loth exemplum terribile proponebat. Memorabat etiam timore Dei mortificanda esse incentiua libidinum, nec aliter superanda corporalis delectationis asseruit incendia, nisi fuissent per Dei gratiam lacrymarum fonte restincta.



CAPUT Iu. Captiuos et afflictos iuuat; sacrilegos emendat.

18. Quidam uero, nomine Maurus, basilice monasterii fuit edituus, quem beatus Seuerinus redemerat de manibus barbarorum. Huic quadam die precepit uir Dei dicens: Caue ne hodie transgrediaris alicubi; alioquin imminenti periculo non carebis. Hic ergo contra preceptum tanti Patris, secularis cuiusdam hominis persuasu, meridie ad colligenda poma in secundo a Fauianis milliario egressus, mox a barbaris Danubio transuectus est cum suo persuasore captiuus. In illa hora uir Dei dum in cellula legeret, clauso repente codice, Maurum, ait, cito requirite: quo nusquam reperto, ipse quantocius Istri fluenta pretermeans, latrones properanter insequitur,  quos uulgus [6 1Kb] Scamaros appellabat. Cuius uenerandam presentiam non ferentes, supplices quos ceperant reddidere captiuos.

19. Cum adhuc Norici Ripensis oppida superiora constarent, et pene nullum castellum barbarorum [7 1Kb] uitaret incursus, tam celeberrima sancti Seuerini flagrabat opinio, ut certatim eum ad se castella singula  pro suis munitionibus inuitarent, credentes quod eius presentia nichil eis aduersi eueniret. Quod non sine gratia diuini muneris agebatur, ut omnes eius monitis, quasi celestibus terrerentur oraculis, exemploque illius bonis operibus erudirentur. In castellum quoque, cui erat [1 1Kb] cucullis uocabulum, deuotionibus accolarum uir sanctus uenerat aduocatus, ubi factum grande miraculum nequeo reticere: quod tamen [2 1Kb] Marciani post presbyteri nostri, cuius eiusdem loci stupenda miracula relatione cognouimus. Pars igitur plebis in quodam loco nefandis sacrificiis inherebat. Quo sacrilegio comperto, uir Dei, multis plebem sermonibus allocutus, ieiunium triduanum per presbyterum loci suasit indici, ac per singulas domos cereos afferre precepit, quos propria  manu unusquisque parietibus affixit ecclesie. Tunc psalterio ex more decurso, ad horam sacrificii presbyterum et diaconum uir Dei adhortatus est, tota cordis alacritate secum communem Dominum deprecari, quatenus ad sacrilegos discernendos lumen sue cognitionis ostenderet. Itaque cum multis largissimis fletibus, cumque fixis genibus precaretur, pars maxima cereorum quos fideles attulerant subito est accensa diuinitus, reliqua uero eorum qui predictis sacrilegiis infecti fuerant uolentesque latere negauerant, inaccensa permansit. Tunc ergo qui eos posuerant diuino declarari examine, protinus exclamantes secreta pectoris satisfactionibus prodiderunt, et suorum testimonio cereorum manifesta confessione cuncti propria sacrilegia testabantur. O clemens  potentia Creatoris! cereos animosque inflammans, accensus ignis in cereis refulsit et in sensibus. uisibilis lux liquabat ceras in flammas, ac inuisibilis corda fatentium soluebat in lacrymas. Quis credat amplius eos quos sacrilegus error inuoluerat, postea claruisse bonis operibus, quam eos quorum cerei fuerant accensi diuinitus?

20. Alio rursus tempore in finibus eiusdem castelli, locuste frugum consumptrices copiose insederant, noxiis morsibus cuncta uastantes. Tali ergo peste perculsi mox presbyteri ceterique mansores sanctum Seuerinum summis precibus adierunt, dicentes: Ut tante plage auferatur atrocitas, orationum tuarum experta suffragia postulamus que magno dudum miraculo in accensis cereis multum apud Dominum ualere  conspeximus. Quos ille religiosius allocutus, Non legistis, ait, quid auctoritas diuina peccanti populo preceperit per prophetam, dicens: Conuertimini ad me in toto corde uestro, in ieiunio et fletu? Et post pauca: Sanctificate, inquit, ieiunium, uocate cetum, congregate populum, sanctificate Ecclesiam, et cetera que sequuntur. Hec explete, ut dignis operibus malitiam presentis temporis facile euadatis: nullus a me ad agrum exeat, quasi humana sollicitudine locustas  uetiturus, ne diuina amplius indignatio prouocetur. Nec mora; ergo omnibus in ecclesiam congregatis, unusquisque in ordine suo psallebat ex more. Omnis etas et sexus que etiam uoce non poterat, precem Deo fletibus offerebat; eleemosyne fieri non cessabant, quidquid bonorum operum presens necessitas exigebat, sicut Dei famulus preceperat, implebatur. Omnibus ergo huiuscemodi studiis occupatis, quidam pauperrimus opus Dei ceptum deserens, ad agrum proprie segetis inuisende causa, que perparua inter aliorum sata iacebat, egressus est, totaque anxius die locustarum nubem impendentem qua potuit exturbauit industria, moxque ecclesiam communicaturus intrauit; sed segetem eius exiguam, multis uicinorum circumdatam frugibus, locustarum  densitas deuorauit. Quibus ea nocte ab illis finibus [3 1Kb] exterritis imperio diuino, probatum est quantum ualeat fidelis oratio. Mane quippe sancti operis temerator atque contemptor, rursus ad agrum suum male securus egrediens, eum locustarum pernicie funditus inuenit abrasum, et omnium circumquaque sationes integras uehementer admirans, ad castellum lamentosa uociferatione reuertitur; cumque id quod acciderat indicasset, ad huiuscemodi uidendum cuncti exiere miraculum, ubi quasi ad lineam regularem contumacis hominis segetem locustarum morsus ostenderant. Tunc omnium uestigiis prouolutus, intercessionibus eorum delicti sui ueniam fusa lamentatione poscebat. Ob quam rem monendi occasionem homo Dei reperiens, docebat uniuersos ut omnipotenti  Deo discerent obedire, cuius imperiis obtemperant et locuste. Pauper uero predictus flebiliter allegebat, posse se mandatis obedire de cetero, si ulla spes qua uiueret sibi remansisset. Tunc ergo uir Dei ceteros allocutus, Iustum est, inquit, ut qui proprio supplicio humilitatis uobis et obedientie dedit exemplum, liberalitate uestra anni presentis alimenta percipiat. Collatione itaque fidelium correptus homo pauperrimus et ditatus, didicit quantum dispendii incredulitas inferat, quantumque beneficii suis cultoribus diuina conferat largitio.



CAPUT u. uaria alia edit miracula.

21. Item iuxta oppidum quod [4 1Kb] Iuba appellatur,  cum quadam die intrantes basilicam, estatis tempore solemnitatem uespere reddituri, ad accendenda luminaria ignem minime reperissent, flammam concussis ex more lapidibus elicere nequiuerunt, in tantum alterutra ferri ac petre collisione tardantes, ut tempus uespertine solemnitatis efflueret. At uir Dei genibus humi fixis orabat attentius. Mox igitur in conspectu trium spiritualium, qui aderant tunc, uirorum, cereus, quem idem Seuerinus sanctus manu  tenebat accensus est. Quo lucente, sacrificio uespertini temporis ex more suppleto, gratie Deo referuntur in omnibus. Quod factum, licet uir memoratus hos qui hinc interfuere miraculo celare uoluerit, sicut et multa magnalia, que per illum diuinis sunt effectibus celebrata, claritas tamen tante uirtutis occultari non potuit, sed ad magnam ceteros fidem excellenter accendit.

22. Accidit etiam eiusdem loci quamdam mulierem diutino languore uexatam iacere seminecem, exsequiis iam paratis; cuius proximi mesto silentio uoces funereas quodam fidei clamore presserunt, et ante ostium cellule sancti uiri corpus iam pene exanime deposuere. uidens ergo homo Dei clausum aditum oppositione lectuli, ait ad eos: Quidnam est  quod facere uoluistis? Responderunt: Ut oratione tua uite reddatur exanimis. Tunc ipse lacrymabundus exclamans ait: Quid a paruo magna deposcitis? Cognosco me prorsus indignum, utinam merear ueniam pro meis inuenire peccatis! Et illi, Credimus, inquiunt, quod si oraueris reuiuiscit. Tunc sanctus Seuerinus, fusis illico lacrymis, in oratione prostratus est, et muliere protinus resurgente, allocutus est eos: Nolite quidquam horum meis operibus applicare, hanc enim gratiam fidei uestre feruor emeruit; et hoc fit in multis locis et gentibus, ut cognoscatur quod unus sit Deus, faciens in celo et in terra prodigia, excitans perditos in salutem et mortuos uite restituens. Mulier uero sanitate percepta, opus [1 1Kb] agrale die tertio iuxta morem prouincie propriis  cepit manibus exercere.

23. [2 1Kb] Quintanis appellabatur [3 1Kb] secundarum municipium Rhetiarum super ripam Danubii situm, huic ex alia parte paruus fluuius [4 1Kb] Businca nomine propinquabat. Is crebra inundatione Danubii superfluentis exscrescens, nonnulla castelli spatia, quia in plano fundatum erat, occupabat; ecclesiam etiam loci eius mansores extra muros ex lignis habuere constructam, que pendula extensione porrecta, defixis in altum stipitibus sustentabatur et surculis, cui ad uicem soli tabularum erat leuigata coniunctio, quam quoties ripas excessisset, aqua superfluens occupabat. Quintanensium itaque fide sanctus Seuerinus illuc fuerat inuitatus, ubi cum tempore siccitatis uenisset, interrogabat cur tabulata nudatis obstaculorum  tegminibus apparerent? Accole responderunt: Quod frequenti fluminis alluuione quidquid fuisset superstratum continuo laberetur. At ipse: Sternatur, inquit, super tabulata in Christi nomine nunc  pauimentum; nam uidebitis amodo fluuium celesti iussione prohibitum. Pauimento itaque perfecto, ipse uir Dei accepta securi subter descendens, postes facta oratione percussit, atque ad aquam fluminis, uenerande crucis expresso signaculo, dixit: Non te sinat Dominus meus iehsu Christus hoc signum crucis excedere. Ex illo itaque tempore cum ex more fluuius creuisset in cumulos ambissetque uiciniam quam solebat, ita spatiis ecclesie erat inferior, ut nunquam sancti patibuli signaculum quod impresserat homo Dei, prorsus excederet.

24. Accidit autem ut castelli [5 1Kb] presbyter memorati admodum uenerabilis, Siluinus nomine, moreretur; et cum in ecclesia feretro posito noctem psallentes duxissent ex more peruigilem, iam crescente  diluculo, rogauit uir Dei fessos presbyteros et diaconos uniuersos parumper abscedere, ut post laborem uigiliarum somno se aliquantulum recrearent. Quibus egressis, homo Dei ostiarium, Maternum nomine interrogat utrum omnes, ut dixerat, abscessissent. At illo respondente cunctos abiisse: Nequaquam, ait, sed latet hic quidam. Tunc ianitor ecclesie septa secundo perlustrans, nullum intra eam mansisse testatur. uerum Christi miles Domino sibi reuelante, Nescio quis, ait, hic delitescit. Tertio itaque diligentius perscrutans quamdam inuenit uirginem consecratam locis se occultioribus abdidisse; quam ergo memoratus sic increpauit edituus: Cur isthic famulo Dei posito tuam credidisti potuisse latere presentiam? At illa: Pietatis, inquit, me  amor talia facere persuasit; uidens enim cunctos foras expelli, putaui mecum quod seruus Christi inuocata diuina maiestate presentem mortuum suscitaret. Exeunte igitur memorata uirgine, homo Dei cum presbytero et diacono ianitoribusque duobus in oratione curuatus postulauit fletu largissimo ut opus solite maiestatis diuina uirtus ostenderet. Tunc oratione completa a presbytero, ita cadauer uir beatus alloquitur: In nomine Domini nostri Iesu Christi, sancte presbyter Siluine, loquere cum fratribus tuis. Et subito oculos defunctus aperuit. uix ergo presentibus homo Dei tacere pre gaudio persuasit et denuo ad eum: uis, inquit, rogemus Dominum ut te adhuc seruis suis in hac uita condonare dignetur? At ille ait: Per Dominum te coniuro  ne diutius hic tenear, et frauder quiete perpetua, in qua me esse iam cernebam. Statimque reddita oratione quieuit exanimis. Hoc autem factum sancti Seuerini adiuratione ita celatum est, ut ante mortem  eius non potuisset agnosci. Ego tamen hec que retuli Marci subdiaconi et Materni ianitoris relatione cognoui. Nam presbyter et diaconus tanti testes miraculi, ante sanctum uirum, cui iurauerant nulli se quod uiderant prodituros, obiisse noscuntur.



CAPUT uI. Captiuos, pauperes, afflictos iuuat.

25. Talibus igitur beatus Seuerinus per Christi gratiam opulentus muneribus, captiuorum etiam egenorumque tantam curam ingenita sibi pietate susceperat, ut pene omnes per uniuersa oppida uel castella pauperes, ipsius industria pascerentur: quibus tam leta sollicitudine ministrabat, ut tunc se crederet tantummodo saturari, uel abundare bonis  omnibus quando uidebat egentium corpora sustentari. Et cum ipse hebdomadarum continuatis ieiuniis minime frangeretur, tamen esurie miserorum se credebat afflictum. Cuius largitionem tam piam in pauperes plurimi contemplantes, quamuis ex duro barbarorum imperio famis angustias sustinerent, deuotissime tamen frugum suarum decimas pauperibus impendebant. Quod mandatum licet cunctis ex lege notissimum sit, tamen quasi ex ore angeli presentis audirent, gratiam deuotione seruabant. Frigus quoque uir Dei tantum in nuditate pauperum sentiebat: siquidem specialiter a Deo perceperat, ut in frigidissima regione, mirabili abstinentia castigatus, fortis et alacer permaneret. Pro decimis autem, ut diximus, dandis, quibus pauperes alerentur,  [1 1Kb] Norici quoque [2 1Kb] presbyteros missis exhortabatur epistolis. Ex qua consuetudine cum nonnullam ad eum erogandarum uestium copiam direxissent, interrogauit eos qui uenerant, si ex ciuitate quoque [3 16Kb] Tiburnia similis collatio mitteretur? Respondentibus etiam inde protinus affuturos, uir Dei nequaquam eos uenire signauit, sed dilatam eorum oblationem predixit barbaris offerendam. Itaque non multo post ciues Tiburnie, uario cum obsidentibus Gothis certamine dimicantes, uix inita federis pactione, inter cetera etiam largitionem iam in unam collatam, quam mittere famulo Dei sustulerant, hostibus, ut predixerat, obtulerunt.

26. Ciues quoque ex oppido [4 1Kb] Lauriaco, crebra quondam sancti Seuerini exhortatione commoniti,  frugum decimas pauperibus distulerant. Quibus fame constrictis, iam maturitate messium flauescente uicina subsidia monstrabantur. At ubi rubiginis improuise corruptio frugibus nociturna comparuit, mox ad ipsum conuenere prostrati, penas sue contumacie confitentes. Miles uero Christi fessos uerbis spiritualibus alleuabat dicens: Si decimas obtulissetis pauperibus, non solum eterna mercede frueremini, uerum etiam commode possetis abundare presentibus. Sed quia culpam confessione propria castigatis, de Domini pietate polliceor quod rubigo presens tam ualide penitus non nocebit; tantum fides uestra ulterius non uacillet. uerum ciues ad persoluendas ex illa die decimas hec promissio reddidit promptiores. Tunc, ut solebat, hortatus est indici  ieiunium: quo expleto, placidus imber desperate messis amputauit incommoda.

27. [5 1Kb] Patauis appellatur oppidum, inter utraque flumina, Oenum uidelicet atque Danubium constitutum, ubi beatus Seuerinus cellulam paucis solito more fundauerat; eo quod ipse illuc sepius rogatus a ciuibus adueniret, maxime propter [6 1Kb] Alamannorum incursus assiduos, quorum rex [7 1Kb] Gibuldus summa eum reuerentia diligebat. Qui etiam quodam tempore ad eum uidendum [8 1Kb] desideranter occurrit, cui sanctus obuiam, ne aduentu suo eam ciuitatem pregrauaret, egressus est, tantaque constantia regem allocutus est, ut tremere coram eo uehementius ceperit; sed et postea suis exercitibus indicauit, nunquam se nec re bellica nec aliqua formidine,  tanto tremore fuisse concussum. Cumque Dei famulo daret optionem impetrandi que uellet, rogauit doctor piissimus ut sibi potius prestaturus, gentem suam a Romana uastatione cohiberet, et captiuos quos sui tenuerant, gratanter absolueret. Tunc rex constituerat ut ex suis aliquem dirigeret ad id opus maturius exsequendum; statimque missus Amantius diaconus, e uestigio regem subsequitur, eiusque pro foribus excubans, multis diebus non potuit nuntiari. Cui re, pro qua directus fuerat, non peracta, tristissimo reuertenti apparuit quidam effigiem sancti preferens Seuerini, qui eum minaci appellatione perterritum sequi se iussit. Cumque pauens, atque concitus sequeretur, peruenit ad ianuam regis, statimque dux ille preuius ex oculis mirantis  euanuit. uerum regis internuntius diaconum, unde esset et quid speraret interrogat. Ille rem breuiter insinuans, oblatis regi, receptisque remeauit epistolis. Dimissus igitur, reuexit fere septuaginta captiuos, insuper promissionem regis gratam deferens, qua spopondit se, cum diligenter prouinciam peragrauerit, remissurum quantos in eadem reperturus fuisset numeros captiuorum. Pro qua re postmodum sanctus [1 1Kb] Lucillus presbyter destinatus magnam miserorum copiam ex captiuitate reuocauit.



CAPUT uII. uaria diuino Spiritu predicit.

28. Per id tempus quo Romanum constabat imperium,  multorum milites oppidorum pro custodia limitis publicis stipendiis alebantur. Qua consuetudine desinente, simul militares turme sunt delete; cum limite Batauino utcunque, numero perdurante, ex eo perrexerunt quidam ad Italiam, [2 1Kb] extremum stipendium commilitonibus allaturi, quos in itinere peremptos a barbaris nullus agnouerat. Quadam ergo die dum in sua cellula legeret sanctus Seuerinus, subito clauso codice, cum magno cepit lacrymare suspirio. Astantes iuuenes iussit ad fluuium properanter excurrere, quem in illa hora humano firmabat cruore respergi, statimque nuntiatum est corpora prefatorum militum fluminis impetu ad terram fuisse delata.

 29. [3 1Kb] Paulinus quidam presbyter ad sanctum Seuerinum fama eius latius percurrente peruenerat. Hic in consortio beati uiri diebus aliquot remoratus, cum redire uellet, audiuit ab eo: uenerabilis presbyter, festina, quia cito dilectionem tuam, populorum desideriis, ut credimus, obluctantem, dignitas episcopatus ornabit. Mox remeante ad patriam, sermo in eo predicentis impletus est. Nam ciues Tiburnie, que est metropolis Norici, cegerunt predictum uirum summi sacerdotii suscipere principatum.

30. Basilice extra muros oppidi Batauini, in loco nomine [4 1Kb] Boitro trans Oenum fluuium constitute, ubi cellulam paucis monachis ipse construxerat, martyrum reliquie querebantur. Ingerentibus ergo se presbyteris ut mitterentur ad sanctuaria deferenda,  hec beatus Seuerinus monita preferebat;  Quamuis cuncta mortalium opere constructa pereant, hec tamen edificia pre ceteris celerrime relinquenda sunt; et ideo pro reliquiis sanctorum nullum laborem debere suscipere, quia ultro sancti Ioannis eis benedictio deferetur. Interea beatum uirum ciues oppidi memorati suppliciter adierunt ut pergeret ad [5 1Kb] Fauianam Rugorum principem, mercandi ei licentiam postularet. Quibus ipse: Tempus, inquit, huius oppidi appropinquauit, ut desertum, sicut cetera priora castella cultore destituta remaneat. Quid ergo necesse est locis mercimonia prouidere, ubi ultra non poterit apparere mercator? Respondentibus illis, non se debere contemni, sed consueto subleuari regimine; quidam presbyter hec diabolico spiritu repletus adiecit: Perge, queso,  sancte, perge uelociter, ut tuo discessu parumper a ieiuniis et uigiliis quiescamus. Quo dicto, uir Dei lacrymis urgebatur ingentibus, quod in ridiculam uanitatem cunctis audientibus sacerdos eruperat. Aperta namque scurrilitas latentium est testificatio delictorum. Sanctus itaque uir, cur ita fleret interrogatus a fratribus; uideo, inquit, plagam grauissimam nobis absentibus huic loco protinus euenturam; et Christi sacraria  humano sanguine redundabunt, in tantum, ut etiam locus iste uiolandus sit, nam in baptisterio loquebantur. Ad antiquum itaque et omnibus maius monasterium suum, iuxta muros oppidi Fauianis, quod [6 1Kb] centum et ultra millibus aberat, Danubii nauigationibus descendebat. Mox igitur eo  discedente [7 1Kb] Chunimundus, paucis barbaris comitatus, oppidum, ut sanctus predixerat, Batauis inuasit; ac pene cunctis mansoribus in messe detentis, quadraginta uiros oppidi, qui ad custodiam remanserant, interemit. [8 1Kb] Presbyterum quoque illum, qui tam sacrilege contra famulum Christi in baptisterio fuerat elocutus, ad eumdem locum confugientem, insequentes barbari peremerunt. Frustra enim illuc offenso Deo ueritatis inimicus accessit, ubi tam impudenter excesserat.

31. Igitur sanctissimus Seuerinus dum in monasterio Fauianis Euangelium legeret, oratione completa consurgens, scapham sibi illico iubet preparari, et mirantibus his qui aderant, ait: Sit nomen Domini benedictum, reliquiis beatorum martyrum  oportet nos occurrere. Nec mora, transmeant Danubium,  inueniunt hominem considentem in ripa ulteriore fluminis, ac multis eos precibus postulantem, ut ad seruum Dei, ad quem fama uulgante olim uenire cuperet, duceretur. Mox itaque ei Christi seruo demonstrato, suppliciter sancti Ioannis Baptiste reliquias obtulit, multis apud se seruatas temporibus. Quas Dei seruus debita ueneratione suscipiens, basilicam sancti Ioannis, sicut predixerat, ultronea benedictione collata, sacrauit officio sacerdotum.

32. Ad habitatores preterea oppidi quod [1 1Kb] Iopia uocabatur, [2 1Kb] septuaginta et amplius a Batauis millibus disparatum, solita uir Dei reuelatione commonitus, Moderatum nomine, cantorem ecclesie destinauit, precipiens ut habitationem loci illius omnes sine cunctatione relinquerent, mox enim perituros  fore si contemnerent imperata. Aliis ergo de tanto presagio dubitantibus, aliis non credentibus prorsus, iterum misit [3 1Kb] Quintasium quemdam, cui lacrymans ait: Perge uelocius, denuntians ei, si in hac nocte remanserint, sine dilatione capientur. Sanctum quoque [4 1Kb] Maximum spiritualis uite presbyterum, instantius imperat admoneri, ut saltem ipse contemptoribus derelictis properaret a celesti misericordia liberari; de quo sibi Dei famulus magnam dicebat inesse mestitiam, ne forte salutiferum differendo mandatum imminenti subiaceret exitio. Predictus itaque pergens imperata suppleuit, et reliquis incredulitate nutantibus, nuntius uiri Dei presbytero retinenti se atque hospitalitatem prebere cupienti, nullatenus acquieuit. Qua nocte [5 1Kb] Heruli insperate  protinus irruentes, oppidumque uastantes, plurimos duxere captiuos, presbyterum uero memoratum patibulo suspenderunt. [6 1Kb] Quo audito seruus Dei grauiter doluit premonitos non curasse.

33. Deinde quidam de Norico, [7 1Kb] Maximinus nomine, seruum Dei frequentare solitus erat. Et cum pro familiaritate quam monuerat in monasterio sancti uiri diebus aliquot moraretur, eius informatur oculis patriam suam graue repente exitium subituram. Qui acceptis litteris ad sanctum Paulinum episcopum designatis, remeauit instantius. Igitur memoratus antistes litterarum tenore perstructus, uniuersas dieceses siue castella, scriptis propriis uehementer admonuit, ut triduano ieiunio, quod littere uiri Dei signauerant, exitio uenture cladis occurrerent. Quibus  iussa complentibus, terminato ieiunio ecce Alamannorum copiosissima multitudo feraliter cuncta uastauit, castella uero nullum sensere periculum, que lorica fidelis ieiunii et laudanda cordis humilitas  aduersus hostium ferociam fidenter armauerat.



CAPUT uIII. Periclitantibus, egris, egenis subuenit.

34. Post hec leprosus quidam Mediolanensis territorii ad sanctum Seuerinum, fama eius inuitante, perrexerat: hunc sanitatum remedia implorantem suppliciter, monachis suis indicto ieiunio commendauit, qui continuo Dei gratia mundatus est. Cumque recepta sanitate redire suaderetur ad patriam suam, prostrauit se pedibus sancti uiri, petens ne ulterius ad sua redire cogeretur, cupiens scilicet ut lepram quoque peccatorum, sicut carnis, effugeret, uitamque in eodem loco fine laudabili terminaret. Cuius animum religiosum uir Dei uehementer admirans, paucis  monachis paterna iussione precepit, frequentatis cum eo ieiuniis in oratione continua permanere, ut Dominus ei que essent opportuna concederet. Tantis itaque remediis premunitus, intra duorum mensium spatium uite mortalis est compedibus absolutus.

35. Eodem tempore mansores oppidi Quintanensis, creberrimis Alamannorum incursibus defessi, sedes proprias relinquentes, in Batauis oppidum migrauerunt. Sed non latuit eosdem barbaros confugium predictorum; qua causa plus inflammati sunt, credentes duorum populos oppidorum uno impetu predarentur. Sed beatus Seuerinus orationi fortius incubans, Romanos exemplis salutaribus multipliciter hortabatur, prenuntians hostes quidem  presentis Dei auxilio superandos; sed post uictoriam eos qui contemnerent eius monita perituros. Igitur Romani omnes sancti uiri predictione firmati, spe promisse uictorie aduersus Alamannos instruxerunt aciem non tam materialibus armis, quam sancti uiri orationibus premuniti. Qua congressione uictis ac fugientibus Alamannis, uir Dei ita uictores alloquitur: Filii, ne uestris uiribus palmam presentis certaminis imputetis, scientes uos Dei nunc presidio liberatos, ut hinc paruo interuallo temporis, quasi quibusdam concessis induciis, discedatis. Mecum itaque ad oppidum Lauriacum congregati descendite. Hec homo Dei plenus pietate commonuit. Sed Batauinis genitale solum relinquere dubitantibus, sic adiecit: Quamuis et illud oppidum quo pergimus,  ingruente barbarie sit quantocius relinquendum, hinc tamen nunc pariter discedamus. Talia commonentem secuti sunt plurimi; quidam reperti sunt contumaces nec defuit contemptoribus gladius  inimici. Quicunque enim ibidem contra hominis Dei interdictum manserunt [1 1Kb] Thuringis irruentibus in eadem hebdomade, alii quidem trucidati, alii in captiuitatem deducti, penas dedere contemptus.

36. Igitur post excidium oppidorum in superiore parte Danubii, omnem populum in Lauriacum oppidum transmigrantem, qui sancti Seuerini monitis paruerant, assiduis hortationibus prestruebat, ne in sua uirtute considerent, sed orationibus et ieiuniis atque eleemosynis insistentes armis potius spiritualibus munirentur. Preterea uir Dei quadam die cunctos pauperes in una basilica statuit congregari, oleum prout poscebat ratio largiturus; quam speciem in illis locis difficillimam negotiatorum tantum deferebat aduectio. Igitur tanquam benedictionis  accipiende gratia maior egenorum turba confluxit; pretiosum quippe ibidem huius liquoris alimentum auxit turbam, numerumque poscentium. Tunc beatus oratione completa signoque crucis expresso, solitum sibi Scripture sancte sermonem cunctis audientibus exprimens ait: Sit nomen Domini benedictum. Tunc cepit oleum propria manu ministris implere portantibus. Imitatus seruus fidelis Dominum suum, qui non ministrari uenerat, sed potius ministrare, sequensque uestigia Saluatoris, gaudebat augeri materiam, quam officio dextere sinistra nesciente fundebat. Completis itaque uasculis pauperum, nichil minuebatur in manibus ministrantium. Tantum igitur Dei beneficium dum circumstantes tacite mirarentur, unus eorum cui nomen erat [2 1Kb] Biennius, magno  timore perterritus, exclamauit dicens: Domine mi, crescit hic cacabus olei et in modum fontis exundat. Sic liquor ille gratissimus, prodita uirtute, subtractus est. Cui statim Christi famulus exclamans ait: Quid fecisti, frater? Obstruxisti commoda plurimorum; ignoscat tibi Dominus iehsu Christus. Sic aliquando mulier uidua debitis onerata, Elisei prophete iussis instruitur, ex olei stilla quam habebat uasa replere quam plurima. Quod cum fecisset, et adhuc uasa filius deposceret, ubi audiuit numerum defecisse uasorum, mox stetit oleum.

37. Per idem tempus Maximus Noricensis, cuius fecimus superius mentionem, fidei calore succensus, media hyeme, qua regionis illius itinera gelu torpente clauduntur, ad beatum Seuerinum audaci temeritate,  uel magis, ut postea claruit, intrepida deuotione uenire contendit; conductis plurimis comitibus, qui collo suo uestes captiuis et pauperibus profuturas quas Noricorum religiosa collatio congregauerat, baiularent; itaque prouecti [3 1Kb] ad summa Alpium cacumina peruenerunt, ubi per totam noctem nix tanta confluxit, ut eos magne arboris protectione uallatos, uelut ingens fouea demersos includeret. Et cum de uita sua penitus desperarent, uidit ductor comitum per soporem in effigie uirum Dei stantem  ac dicentem sibi: Nolite timere, pergite quo cepistis. Hac uero reuelatione protinus animati, cum cepissent etiam fide magis quam gressibus proficisci, subito diuino nutu ingentis forme ursus e latere ueniens uiam monstraturus apparuit, qui se tempore hyemis speluncis abditare consueuit, et mox cupitum reserat iter; et per ducenta fere millia non ad sinistram deuians, non ad dexteram, uiam demonstrauit optabilem. Tanta enim eos intercapedine precedebat, quanta regente [4 1Kb] uestigio semitam prepararet. Itaque progrediens bestia per eremi uastitatem, uiros qui egenis deferebant solatia non reliquit, sed usque ad habitacula hominum qua potuit humanitate perduxit, et mox in unam partem officio diuertit expleto: ostendens tanto ducatus officio, quid  homines hominibus prestare debeant, quantumque caritatis impendere, cum desperantibus iter bestia seua monstrauerit. Igitur cum seruo Dei nuntiarentur qui uenerant, ait: Sit nomen Domini benedictum. Ingrediantur quibus uiam qua uenirent ursus aperuit. Quo audito illi stupore repleti, mirabantur enim uirum Dei referre id quod in absentia prouenerat.



CAPUT IX. Multis contra hostes presidio est; barbaris uenerabilis.

38. Ciues item oppidi Lauriaci et superiorum transfuge castellorum ad suspecta loca exploratoribus destinatis, hostes quantum poterant humana sollicitudine precauebant. Quos seruus Dei diuinitatis instinctu commonitus, presaga mente prestruxit,  ut omnem paupertatis sue sufficientiam intra muros concluderent, quatenus inimicorum feralis incursic, nichil humanitatis inueniens, statim fame compulsa immania crudelitatis cepta desereret. Hec per [5 1Kb] triduum contestatus, aduesperascente iam die, ualentem nomine monachum mittens ad sanctum Constantinum eiusdem loco pontificem et ad ceteros commanentes: Hac, inquit, nocte dispositis per muros ex more uigiliis districtius excubate, superuenientis hostis cauentes insidias. At illi nichil aduersi per exploratores sentire se penitus affirmabant. Sed Christi preco premonere non desinens, dubitantibus uoce magna clamabat, eadem nocte eos asserens capiendos, nisi imperiis fideliter obedirent, sepius repetens: Me, inquit, lapidate, si mentitus fuero. Itaque  tandem aliquando muris inuigilare compulsi, expleta consueti operis in noctis principio psalmodia, cum celeberrimo cepissent uigilare concursu, aceruus feni cominus positus, ex facula baiuli nolentis accensus, lumen non incendium reddidit ciuitati. Qua occasione uociferantibus cunctis, hostes syluarum occultatione morantes, subito splendore clamoreque perterriti, putantes se precognitos, quieuerunt ac mane facto circumdantes ciuitatem et ubique discurrentes, cum nichil uictualium reperissent, diripuerunt animalium  gregem cuiusdam hominis, qui seruo Dei predicente contumax sua tutari contempserat, et recesserunt. Illis autem abeuntibus ciues portis egressi, haud procul a muris scalas iacentes inueniunt, quas ad urbis excidium preparatas barbari uigilantium clamore turbati in nocte iactauerant. Quapropter memorati ciues ueniam a Christi famulo precabantur humiliter, confitentes corda sua lapidibus esse duriora, qui rebus presentibus agnouerunt in sancto uiro gratiam uiguisse propheticam; atque in uno impetu isset plebs inobediens uniuersa captiua, nisi eam liberam uiri Dei consueta conseruasset oratio, Iacobo apostolo protestante, Multum, inquit, ualet deprecatio iusti assidua.

39. Feletheus Rugorum rex, qui et Faua, audiens  cunctorum reliquias oppidorum, que barbaricos euaserant gladios, Lauriacum se per Dei famulum contulisse, assumpto ueniebat exercitu, cogitans repente detentos abducere, et in oppidis sibi tributariis atque uicinis  que a Rugis tantummodo dirimebantur Danubio, collocare. Quamobrem grauiter uniuersi turbati, sanctum Seuerinum adiere suppliciter, ut in occursum regis egrediens, eius animum mitigaret. Cui tota nocte festinans, in uicesimo ab urbe milliario matutinus occurrit. Rex ergo aduentum eius protinus expauescens, testabatur illius se fatigatione plurimum pregrauatum, causam repentine cursionis inquirit. Cui seruus Dei, Pax tibi, inquit, optime rex: Christi legatus aduenio, subditis ueniam precaturus. Recole  gratiam, diuina beneficia recordare, quibus pater tuus se frequenter sentit adiutum. Nam cunctis regni sui temporibus nichil me inconsulto gerere presumebat. Qui monitis non resistens salutaribus, crebris prosperitatibus recognouit, quanti ualeret obedientis animus, quantumque triumphatoribus prosit suis non tumere uictoriis. Et rex inquit: Hunc populum pro quo beneuolus precator accedis, non patiar Alamannorum aut [2 1Kb] Thuringorum iniquorum seua depredatione uastari, uel gladio trucidari, aut in seruitium redigi, cum sint nobis oppida et castella in quibus debeant ordinari. Cui seruus Christi constanter ita respondit: Nunquid arcu tuo et gladio homines isti a predonum uastatione creberrima sunt erepti, et non potius Dei munere, ut tibi paulisper  obsequi ualeant reseruati? Nunc ergo, rex optime, consilium meum ne respuas, fidei mee hos committe subiectos, ne tanti exercitus compulsione uastentur potius quam migrentur. Confido enim in Domino meo, quod ipse qui me fecit horum calamitatibus interesse, in ducendis eis idoneum faciet promissorum. His auditis, rex modestis allegationibus mitigatus, cum suo remeauit exercitu. Igitur Romani quos in sua sanctus Seuerinus fide susceperat, discedentes  de Lauriaco pacificis dispositionibus, beneuola cum Rugis societate uixerunt. Ipse uero Fauianis degens in antiquo suo monasterio, nec admonere populos, nec predicere futura cessabat, asserens uniuersos in Romani soli prouinciam absque ullo libertatis migraturos incommodo.

40. Iisdem temporibus Odobagar rex sancto Seuerino familiares litteras dirigens, si qua speranda duceret, dabat suppliciter optionem, memor illius presagii quo eum expresserat quondam regnaturum. Tantis itaque sanctus alloquiis inuitatus, Ambrosium quemdam exsulantem rogat absolui. Cuius Odobagar gratulabundus paruit imperatis. Quodam etiam tempore dum memoratum regem multi nobiles coram sancto uiro humana, ut fieri solet, adulatione  laudarent, interrogat quem regem tantis preconiis pretulissent? Respondentibus Odobagarum regem, Odobagar, inquit, integer inter tredecim et quatuordecim annos, uidelicet integros regnabit; finem uero regni eius significans; [3 1Kb] et his dictis adiecit, citius illos quod ipse predixerat probaturos.



CAPUT X. Aegritudines curat, pericula predicit et depellit.

41. Ab oppidaneis Comagenensibus, apud quos primum quondam innotuerat beatus Seuerinus, suppliciter rogatus aduenit. Cuius comperta presentia, unus ex optimatibus Felethei regis filium suum adolescentem diuturno languore uexatum, cui iam parabat exsequias, transiecto Danubio, pedibus eius  proiecit, et lacrymans: Credo, inquit, homo Dei, te filio meo uelocem impetrare diuinitus posse sanitatem. Tunc data oratione, qui semiuiuus allatus fuerat, statim patre mirante surrexit, et perfecta protinus reuertitur sanitate.

42. Elephantiosus quidam, [4 1Kb] Telo nomine, de longinquis regionibus sancti Seuerini inuitatus uirtutibus uenit, rogans eius orationibus mundari. Accepto itaque ex more precepto, iubetur Deum totius gratie largitorem sine cessatione lacrymabiliter exorare. Quid plura? Precibus beati uiri idem leprosus diuina opitulatione mundatus, dum commutat mores in melius, mutare meruit et colorem, Regis eterni magnalia tam suis quam plurimorum uocibus longe lateque denuntians.

 43. [5 1Kb] Bonosus quoque monachus beati Seuerini, barbarus genere, qui responsis eius inherebat, oculorum imbecillitate plurimum pregrauatus, medelam sibi prestari eius oratione poscebat, egre ferens aduentitios et externos salutaris gratie sentire presidia, sibique nullam remediorum opem aliquatenus exhiberi. Cui seruus Dei: Non tibi, inquit, expedit, fili, corporeis luminibus aciem habere perspicuam, et exterioris oculi clarum preferre conspectum:  ora magis ut obtutus uegetetur interior. Talibus ergo monitis informatus, dedit operam corde magis uidere quam corpore, meruitque absque ullo fastidio mirabiliter in orationis perfici iugitate continuus, et per quadraginta fere annos in monasterii excubiis perseuerans, eodem quo conuersus est fidei calore transiuit ad Dominum.

44. In loco [1 1Kb] Boitro superius memorato quosdam tres monachos sui monasterii doctor humilis superbie feditate respersos, dum pro suis singulos excessibus increpatos, durare in pernicie comprobasset, orauit ut eos Dominus in adoptionem recipiens filiorum, paterno dignaretur flagello corripere. Prius ergo quam orationem effusis lacrymis terminaret, uno momento iidem monachi demone corripiente  uexati, contumaciam suam pectorisque fastum, ac superbiam cordis, miserabilibus uocibus fatebantur. Absit ut cuiquam hoc crudele uideatur aut noxium, quia traditi sunt huiusmodi Satane in interitum carnis, sicut beatus docet Apostolus, ut spiritus saluus sit in die Domini nostri Iesu Christi; [2 1Kb] cum beatus Ambrosius Mediolanensis episcopus seruum Stiliconis auctorem falsarum epistolarum deprehensum, dixerit oportere tradi Satane, ne talia in posterum auderet admittere; quem eodem momento, cum adhuc sermo esset in ore sacerdotis, spiritus immundus arreptum cepit discerpere. [3 1Kb] Seuerus quoque Sulpitius refert ex relatione Posthumiani, uirum quemdam magnis uirtutibus signisque mirabilem, ad expellendam de corde suo iactantie uanitatem quam  incurrerat, exorasse ut permissa in se mensibus quinque diaboli potestate, similis his fieret quos ipse curauerat. Idem post pauca: Itaque correptus a demone, tentus in uinculis, omnia que energumeni ferre solent perpessus, quinto demum mense curatus est, non tantum a demone, sed, quod illi erat utilius atque optatius, ab elationis uanitate. Predictos itaque monachos uir Dei delegatos fratribus per dies quadraginta arduis abstinentie remediis mancipauit. Quibus expletis, data super eos oratione, a potestate demonis eruit, nec solum corporis sanitatem, sed et mentis impertit. Quo facto sancto uiro reuerentie terror accreuit, et ceteros maior discipline metus obtinuit.

45. Marcianum monachum, qui postea presbyter  ante nos monasterio prefuit, ad Noricum cum Renato fratre direxerat. Et cum dies tertius laberetur, ait fratribus: Orate, karissimi, quia grauis hac hora Marcianum tribulatio comprimit et Renatum, de qua tamen citius Christi liberabuntur auxilio. Tunc monachi, que ab eo dicta sunt protinus annotantes, illis post menses plurimos redeuntibus, diem horamque periculi qua barbaros euaserant indicantibus, sicut signauerant approbauerunt.

46. Item beatissimus Seuerinus monacho, Urso  nomine, repente precepit 40 dierum districtiore ieiunio, uenture calamitati abstinentia ciborum et lamentis occurrere, dicens: Imminet tibi corporale periculum, quod Dei presidio parui panis et aque remediis expiabis. Quadragesimo itaque die mortifera papula in brachio ieiunantis apparuit, quam mox ad ipsum ingressus suppliciter demonstrauit. Cui sanctus Dei famulus: Noli metuere prenuntiatum tibi ante dies quadraginta discrimen, statimque propria manu signo crucis obducto, mirantibus qui aderant, papula lethalis euanuit. Hoc unum de domesticis sanitatibus narrasse sufficiat, prolixi operis fastidium declinando. Nam sepius suorum egritudines monachorum Christo sibi reuelante prenuntians, iisdem quibus preuidebat muneribus et sanabat.

 47. A discipulorum suorum quoque cellula spiritualis doctor non longius habitabat, in orationibus et abstinentia iugiter perseuerans, cum quibus tamen matutinas orationes et propriam noctis principio psalmodiam solemniter adimplebat; reliqua uero orationum tempora in paruo complebat oratorio, quo manebat. In quibus sepe celestibus informabatur oraculis; multa futura per Dei gratiam predicabat, multorum etiam occulta cognoscens, ut opus erat proferebat in medium, et singulis remedia, prout poscebat modus egritudiuis, prouidebat. Stratus eius unum erat in oratorii pauimento cilicium, omni tempore ipso quo uestiebatur amictu, etiam dum quiesceret, utebatur. Nunquam ante solis occasum nisi certa soluit festiuitate ieiunium. Quadragesime uero temporibus una per hebdomadam refectione contentus, equali uultus hilaritate fulgebat. Aliena quasi propria errata deflens, quibus poterat presidiis temperabat.



CAPUT XI. Mortem suam predicit, suos ac reges monitis instruit, obit.

48. Deinde post multos agones et diuturna certamina, cum se beatus Seuerinus de hoc seculo transiturum Domino reuelante sensisset, memoratum Rugorum regem Fauam cum uxore eius crudelissima, nomine Gisa, ad se uenire commonuit. Quem cum salutaribus exhortatus esset affatibus, ita ut cum sibi subiectis ageret, quo se iugiter cogitaret pro statu regni sui rationem Domino redditurum, aliisque uerbis intrepide monuisset, [4 1Kb] protenta manu regis pectus ostendens, reginam interrogationibus arguebat his: Hanc, inquit, animam, Gisa, an aurum argentumque plus diligis? Cumque illa maritum se diceret cunctis opibus anteferre, uir Dei sapienter: Ergo, inquit, desine innocentes opprimere, ne illorum afflictio uestram magis dissipet potestatem: etenim  tu sepe mansuetudinem regis conuellis. At illa: Cur, inquit, nos sic accipis, serue Dei? Cui ipse: Contestor, ait, uos ego humilis iam profecturus ad Dominum, ut ab iniquis actibus temperantes, piis mores honestetis operibus. Hucusque regnum uestrum auctore Domino, prosperatum est, iam ex hoc uos uideritis. His monitis rex cum coniuge sufficienter instructi, ualedicentes ei profecti sunt

49. Tunc sanctus non desinebat de sue migrationis uicinia suos alloqui dulcedine caritatis, quod quidem facere nec ante cessauerat. Scitote, inquit, fratres, sicut filios Isrel constat ereptos esse de terra Aegypti, ita cunctum populum terre huius oportet ab iniusta  barbarorum dominatione liberari. Etenim omnes cum suis facultatibus de his oppidis emigrantes, ad Romanam prouinciam absque ulla sui captiuitate peruenient. Sed mementote precepti sancti Ioseph patriarche, cuius ego uos indignus et infimus attestatione conuenio: uisitatione uisitabit uos Dominus, et tolletis ossa mea hinc uobiscum, quod non mihi, sed uobis est profuturum. Hec quippe loca nunc frequentata cultoribus, in tam uastissimam solitudinem redigentur, ut hostes estimantes auri se copiam reperturos, etiam mortuorum sepulturas effodiant. Cuius uaticinii ueritatem euentus rerum presentium comprobauit. Leuari ergo suum corpusculum Pater sanctissime probitatis prouidis argumentis precepit, ut dum generalis populi transmigratio prouenisset, indiuisa fratrum, quos acquisierat, congregatio proficiscens, obtentu memorie eius in uno sancte societatis uinculo permaneret.

50. Diem etiam quo transiturus esset idem beatus  Seuerinus e corpore ante duos et amplius annos hac significatione monstrauit. Epiphaniorum die, cum sanctus se Lucillus presbyter abbatis sui [1 1Kb] sancti ualentini, Rhetiarum quondam episcopi, diem depositionis annua solemnitate in crastinum celebraturum sollicitus intimasset, idem famulus Dei ita respondit: Si beatus ualentinus hec tibi celebranda solemnia delegauit, ego quoque tibi in eodem die uigiliarum mearum studia obseruanda, migraturus e corpore, derelinquo. In his sermonibus tremefactus, cum se magis, utpote homo decrepitus, enixius commendaret, quasi primitus transiturus, adiecit: Hoc erit, sancte presbyter, quod audisti, nec enim Domini constitutum humana uoluntate preteriet.

51. Preterea cum [2 1Kb] Fridericus a fratre suo Rugorum rege Faua ex paucis que super ripam Danubii permanserant, oppidis unum acciperet Fauianis, iuxta quod sanctus Seuerinus, ut retuli, commanebat, et ad eum idem Fridericus ex more salutaturus accederet; cepit ei miles Christi iter suum enixius  indicare, sub contestatione hec proloquens: Noueris me, inquit, quantocius ad Dominum profecturum, et idcirco communitus precaueto, ne me discedente aliquid horum que mihi commissa sunt attaminare pertentes, et substantiam pauperum captiuorumque contingas, indignationem Dei, quod absit, tali temeritate sensurus. Sed Fridericus insperata commonitione perculsus: Cur, inquit, hac contestatione confundimur, cum non optemus tantis orbari presidiis et sancte largitioni tue, que omnibus nota est, conferre aliquid nos deceat, non auferre, quatenus sollicita, sicut et pater noster Flaccitheus, tua merear oratione muniri, qui experimento didicit sanctitatis tue meritis se fuisse semper adiutum? Et ille: Qualibet, inquit, occasione meam cellulam uolueris ledere, et hic statim probabis, et in futuro solues, quam non opto, uindictam. Tunc Fridericus promittens se Christi famuli monita seruaturum, remeauit ad propria. Doctor uero dulcissimus non cessabat suos alloqui per momenta discipulos, dicens: Confido de gratia Christi mei Iesu, quia uobis in opere suo durantibus, et mee memorie pacata societate coniunctis, eterne uite bona tribuet, nec solatia presentium denegabit.

52. Nonis itaque Ianuariis cepit tenuiter lateris  dolore pulsari, quo durante per triduum, medio noctis tempore fratres adesse precepit, quos de corpore suo commonens et paterna informatione corroborans, instanter ac mirabiliter talia prosecutus, aiebat: Filii in Christo karissimi, scitis quod beatus Iacob conditione mortis instante filios suos adesse precipiens, prophetice benedictionis affitibus singulos quosque remunerans, mysteriorum arcana prodidit futurorum. Nos uero infimi ac tepidi tanteque impares pietati, hanc prerogatiuam nostris usurpare uiribus non audemus; unum tamen quod  humilitati congruit non tacebo, mittens uos ad exempla maiorum, quorum intuentes exitum conuersationis, imitamini fidem; Abraham namque uocatus a Domino, fide obediuit ut exiret in locum quem accepturus erat in possessionem, et exiit nesciens quo uenturus esset. Huius igitur beati patriarche imitamini fidem, imitamini sanctitatem; terrenam despicite patriam, celestem semper inquirite. Confido autem in Domino, quod mihi de uobis eterna lucra prouenient. uideo enim uos gaudium meum feruore spiritus ampliasse, amare iustitiam, fraterne caritatis uincula diligere, castitati operam dare, humilitatis regulam custodire; hec, quantum ad hominis spectat intuitum, laudo confidenter et approbo. Sed orate ut que humanis aspectibus digna sunt, eterne discretionis examine firmentur, quia non sicut uidet homo, uidet Deus. Ille siquidem, sicut diuinus sermo denuntiat, omnia corda scrutatur et omnium mentium cogitationes anteuenit. Assiduis ergo precibus hoc  orate, ut oculos cordis uestri Dominus illuminet, eosque, sicut orauit beatus Eliseus, aperiat, quo possitis agnoscere quanta nos circumstent adiumenta sanctorum, quanta fidelibus auxilia preparentur, Deus enim noster supplicibus appropinquat. Non desit militantibus iugis oratio; non pigeat agere penitentiam, quos non puduit facinus perpetrare; non pigeat lugere peccantes; si quomodo offensa diuini iudicii lacrymarum uestrarum inundatione placetur, quia spiritum contribulatum suum est dignatus uocare sacrificium. Simus igitur corde humiles, mente tranquilli, delicta omnia precauentes, ac diuinorum semper memores mandatorum, scientes non prodesse nobis cum humilitate uestis nomen monachi, uocabulum religionis, speciem pietatis, si circa mandatorum obseruantiam degeneres inueniamur et reprobi. Mores igitur, filii karissimi, proposito suscepto consentiant: grande nefas est peccata sectari hominem secularem; quanto magis monachos, qui blandimenta seculi quasi atrocem bestiam fugientes,  Christum cunctis affectibus pretulerunt, quorum incessus et habitus uirtutis creditur esse documentum? Sed quid uos ultra demoror, filii karissimi, longi sermonis affatu? Superest ut beati Apostoli ultima oratione uos persequar, ita dicentis: Et nunc commendo uos Deo et uerbo gratie eius, qui potens est conseruare uos et dare hereditatem in sanctificationibus. Ipsi gloria et imperium in secula seculorum, Amen.

53. Post huiusmodi igitur edificationis alloquium, cunctos per ordinem ad osculum suum iussit accedere, et sacramento communionis accepto fleri se penitus prohibet, totumque corpus signo crucis extenta manu consignans, ut psallerent imperauit. Quibus meroris effusione cunctantibus, ipse psalmum protulit ad canendum: Laudate Dominum in sanctis eius, omnis spiritus laudet Dominum. Sextis itaque Ianu. Idibus, nobis uix pre fletu respondentibus, in hoc uersiculo quieuit in Domino. Quo sepulto, credentes omnimodo seniores nostri que de transmigratione predixerat, sicut et multa alia, infecta preterire non posse, locellum ligneum parauerunt, ut cum prenuntiata populi transmigratio prouenisset, predictoris imperata complerent.



CAPUT XII. In Italiam sancti Seuerini corpus transfertur.

54. Fridericus uero, beati Seuerini morte comperta, pauper et impius, barbara cupiditate semper immanior, uestes pauperibus deputatas et alia nonnulla credidit auferenda. Cui sceleri sacrilegium copulans, calicem argenteum ceteraque altaris ministeria precepit auferenda. Que cum imposita essent sacris altaribus, nec auderet directus uillicus ad tale facinus suas manus extendere, quemdam militem  [1 1Kb] A uicianum nomine compulit diripere memorata. Qui quamuis inuitus precepta perficiens, mox tamen incessabiliter uexatus omnium membrorum tremore, demonio quoque corripitur. Is ergo uelociter consilio meliore correxit errata. Suscepto namque professionis sancte proposito, in insule solitudine armis celestibus mancipatus, militie commutauit officium. Fridericus autem, immemor contestationis et presagii sancti uiri, abrasis omnibus monasterii rebus, parietes tantum, quos Danubio non potuit transferre, dimisit. Sed mox in eum ultio denuntiata peruenit; nam intra mensis spatium a Friderico fratris filio interfectus predam pariter amisit et uitam. Quapropter rex Otachar [2 1Kb] Rugis intulit bellum, quibus etiam deuictis et Friderico fugato, patre quoque Faua capto, eum ad Italiam cum noxia coniuge supra memorata, uidelicet Gisa, transmigrauit.

55. Post audiens idem Odachar Fridericum ad propria reuertisse, statim fratrem suum misit cum multis exercitibus [3 1Kb] Aonulphum, ante quem denuo  fugiens Fridericus, ad [4 1Kb] Theodoricum regem, qui tunc apud [5 1Kb] Nouam ciuitatem prouincie Mesie morabatur, profectus est. Aonulfus uero precepto fratris admonitus, uniuersos iussit ad Italiam migrare Romanos. Tunc omnes incole tanquam de domo seruitutis Aegyptie, ita de quotidiana barbarie frequentissime depredationis educti, sancti Seuerini oracula cognouerunt. Cuius precepti non immemor uenerabilis noster presbyter Lucillus, dum uniuersi per Comitem [6 1Kb] Pierium compellerentur exire, premissa cum monachis uespere psalmodia, sepulture locum imperat aperiri. Quo patefacto, tante nos suauitatis fragrantia omnes circumstantes accepit, ut pre nimio gaudio et admiratione prosterneremur in terram. Deinde humaniter estimantes ossa funeris inuenire disiuncta , integram corporis compagem reperimus. Quo miraculo immenasas gratias retulimus omnium conditori, quia cadauer sancti, in quo nulla  aromata fuerant, nulla manus accesserat condientis, cum barba pariter et capillis usque ad illud tempus permansisset illesum. Linteaminibus igitur immutatis, in loculo multo iam tempore ante preparato funus includitur, carpentum trahentibus equis mox euehitur, cunctis nobiscum prouincialibus idem iter agentibus, qui oppidis super ripam Danubii relictis, per diuersas Italie regiones uarias sue permigrationis sortiti sunt sedes. Sancti itaque corpusculum ad castellum nomine [8 14Kb] Montem Feletem multis emensis regionibus apportatum est.

56. Per idem tempus multis uariis occupati languoribus et nonnulli a spiritibus immundis oppressi, medelam diuine gratie sine ulla mora senserunt. Tunc et mutus quidam ad id castellum suorum miseratione  perductus est, qui dum in oratorium, quo sancti uiri corpusculum super carrum positum adhuc permanebat, alacer peruenisset, ac sub eo clauso oris sui ostio in cordis cubiculo supplicaret, illico lingua eius in orationem resoluta laudem dixit Altissimo. Cumque reuersus ad hospitium, quo suscipi consueuerat, interrogatus fuisset ex more, nutu signoque pulsatus, et orasse se et laudem Deo obtulisse, clara uoce respondit. Quo loquente pauefacti qui eum nouerant, ad oratorium cum clamore currentes, sancto Lucillo presbytero simulque nobis qui cum illo eramus ignorantibus quid euenerat indicarunt. Tunc omnes exsultantes in gaudio, diuine clementie gratiarum retulimus actiones.

57. Igitur illustris femina [9 1Kb] Barbaria beatum Seuerinum, quem fama uel litteris cum suo quondam iugali optime nouerat, religiosa deuotione uenerata est. Que cum post obitum eius audiens corpusculum Sancti in Italiam multo labore perductum et usque ad illud tempus terre nullatenus commendatum, uenerabilem  presbyterum nostrum [10 1Kb] Marcianum, sed et cunctam congregationem litteris frequentibus inuitauit. Tunc sancti Gelasii sedis Rom. pontif. auctoritate et Neapolitano populo exsequiis reuerendis occurrente, in castello [11 1Kb] Lucullano per manus sancti uictoris episcopi, mausoleo, quod predicta femina condidit [12 1Kb] ex parte collocatum est.

58. Qua celebritate multi languoribus diuersis afflicti, quos recensere longum est, receperunt protinus sanitatem. Inter quos quedam uenerabilis ancilla Dei, Processa nomine, ciuis Neapolitana, cum grauissimum, egritudinis pateretur incommodum, sancti funeris prouocata uirtutibus, in itinere properanter occurrit, ingressa sub uehiculum quo corpus uenerabile portabatur, statim caruit omnium languore membrorum.

59. Tunc et [13 1Kb] Laodicius quidam cecus, inopinato psallentis populi clamore perculsus, sollicite suos quid esset interrogat? Respondentibus quod cuiusdam  sancti Seuerini corpus transiret; compunctus ad fenestram domus, in qua manebat, se duci rogat, de qua poterat a sanis eminus multitudo psallentium atque uehiculum sancti corporis contemplari. Cumque fenestre enixius incumberet atque oraret, protinus prospicit sigillatim demonstrans omnes notos atque uicinos. Quo facto, cuncti qui audierant, gratias Deo lacrymantibus gaudiis retulerunt.

60. [14 1Kb] Marinus quoque primicerius [15 1Kb] sancte Ecclesie Neapolitane, cum sanitatem post immanissimum capitis dolorem recipere non posset, caput uehiculo credens apposuit, et mox a dolore liberum subleuauit; memorque illius beneficii, semper in die depositionis eius occurrens, deuotum sacrificium Deo cum gratiarum actione reddebat. uerum multis plura  scientibus sufficiant ista de innumeris, que ingressu eius gesta sunt beneficiorum uirtutumque retulisse miracula. Monasterium igitur eodem loco constructum, ad memoriam beati uiri, hactenus perseuerat,  cuius meritis multi obsessi a demonibus curati sunt et diuersis obstricti languoribus receperunt ac recipiunt, operante Dei gratia, sanitatem, cui est honor et gloria per infinita secuta seculorum, amen.





APPENDIX AD SANCTI SEuERINI uITAM SIuE OBSERuATIONES BASNAGII IN ILLIUS uITAE SCRIPTOREM.



1. Noricum Batauis natum Eugyppium diuit Auentinus, ea de causa a uelsero reprehensus, quod etiamsi in Norico aliquandiu commoratus fuerit abbas ille Lucullanus, hanc illi patriam fuisse non constat. Sed unde constabat uelsero Eugyppium in Norico commoratum? an ex eo quod Seuerini, illius  regionis, ut aiunt, Apostoli, uitam scripserit? Multa quidem ex notissima et quotidiana maiorum relatione de Seuerino commemorauit, sed in Norico dum ibi degeret hanc traditionem hausisse non asserit. Exagitat Trithemium, Baronium, ceterosque uelserus, eo quod binos Eugyppios, alterum Italum, qui anno 511 uitam Seuerini concinnauit; alterum Africanum, qui iussu Reducis uel Residucis Thesaurum sententiarum ex Augustino anno 582 excerpsit, non distinxerint. Nos uero uelserum, Mireum, Bollandum, Roswidum, ceterosque qui geminos faciunt Eugyppios, possumus impugnare, Baronium uindicaturi. Erroris occasionem prebuit Sigebertus Gemblacensis, qui hec habet: »Eugyppius abbas, hortatu Renducis Neapolitani episcopi, deflorans libros Augustini dedit codicem magne utilitatis ad Probam uirginem, et per manus Renducis episcopi obtulit Ecclesie Neapolitane. Fuit tempore secundi Pelagii et imperatoris Tiberii Constantii,« hoc est, anno 582.  Adiicit Scholia Mireus, ut facilius distinguantur Eugyppii duo, Italus unus, Africanus alter.

Sed facile probari potest aduersus Sigebertum, Eugyppium illum non scripsisse temporibus Pelagii secundi, iussu Reducis, sed ineunte seculo sexto, ac proinde eumdem esse ac Eugyppium, scriptorem uite Seuerini, qui hanc uitam biennio post consulatum Importuni, hoc est, an. 511 exarauit.

2. Primo Eugyppius ille qui dicitur Africanus et a nostro diuersus, dicauit Thesaurum sententiarum ex Augustino excerptum Probe uirgini. Id asserit ipse Sigebertus. At Proba uirgo uixit ineunte seculo sexto; et de ipsa ut parente sua iam prius defuncta loquebatur Cassiodorus. 2o Deinde uero illum Eugyppii Thesaurum sepius legendum commendabat Cassiodorus, scribens circa annum 560: »Conuenit, inquiebat, ut presbyteri Eugyppii opera necessario legere debeatis, quem nos uideramus.« uiderat Cassiodorus Eugyppium; iam ergo obierat cum scriberet  eruditus ille Senator. Eius Thesaurum legi uolebat ab anno 560. Non ergo scriptus fuit ille Thesaurus iussu Reducis anno 582, post mortem ipsius Cassiodori. 3o Asserit ipse auctor Thesauri aduersus Sigebertum se non scripsisse iussu Reducis episcopi Neapolitani, sed cum monasticam profiteretur uitam, cohortante domno suo abbate Marino uel ceteris sanctis fratribus. Sic enim habet prologus istius operis, quem non legerat Sigebertus. 4o Redux uero in eo operam suam nauauit, ut Thesaurus Eugyppii, longe antea ab abbate Lucullano confectus, accurate describeretur et in Ecclesia Neapolitana reponeretur, neutiquam inde distrahendus, imperante Tiberio, post consulatum eiusdem Augusti anno tertio, indictione quinta decima, Longobardis Neapolitanam ciuitatem  obsidentibus, ut habet clausula siue subscriptio ipsius Reducis, in codice quem exarari curauit, quemque post Labbeum uulgauit eruditissimus Mabillonius.

Scripsit igitur Thesaurum suum Eugyppius ineunte seculo sexto, dum Proba uirgo in uiuis esset, antequam  Cassiodorus diuinas eius Lectiones concinnasset. Huncque confecit eodem tempore quo noster Eugyppius uitam Seuerini exarabat. At qui fieri potuerit ut eodem tempore duo Eugyppii cognomines fuerint abbates Lucullani? Inde igitur concludas unum eumdemque esse scriptorem qui uitam Seuerini uulgauit et Thesaurum ex Augustino excerpsit. Sed eum Thesaurum sexaginta post annis et ulterius describi iussit Redux, ut in Ecclesia Neapolitana seruaretur. Inde tamen ad se codicem illum deuolutum in bibliotheca Sancti Germani, autumat Mabillonius.

3. Non Herulorum et de eorum sedibus in Norico Historiam scripsit Eugyppius, ut Lazius asseruit; sed uitam Seuerini, qui Noricanas gentes ad fidem Christianam adduxerat, ex quotidiana maiorum relatione composuit. Dolebat Eugyppius laicum hoc opus tentare uelle, ne seculari litteratura tantum politus, tali uitam sermone conscriberet, in quo multorum laboraret inscitia. Merens igitur Paschasium  diaconum impulerat ut uitam copiose ornatam transferret in litteras: ipsique ut ferret opem quantam poterat, commemoratorium nonnullis refertum indiciis illi subiecit. Sed perlecto commemoratorio Paschasius manum de tabula remouit; quippe iam confectum laudauit opus. Que me narranda poscebas, elocutus es simplicius, inquiebat Paschasius, explicasti facilius; nichil adiiciendum labori uestro studio nostro credidimus. Errant igitur qui credunt à Paschasio compositam Seuerini uitam, precibus Eugyppii. Ex epistola quam uulgauit Canisius patet quidem illud a Paschasio postulasse Eugyppium, qui sibi his in rebus diffideret; sed ex responso ipsius Paschasii, quod legitur apud uelserum, probatur euidentissime uitam Seuerini que nunc habetur esse fetum Eugyppii.

4. uitam Seuerini quod attinet, edita fuit a uelsero absque epistola ad Paschasium, eaque epistola, quamuis multum laceret ad rem, omissa fuit in nouissima  editione operum uelseri, quod mirandum. Eam si legisset ipse uelserus, non ita prefracte negasset Seuerinum fuisse Africanum, nec illud asserentes impugnasset. Sic enim Eugyppius ad Paschas um: Loquela tamen ipsius Africanum testabatur hominem omnino Latinum. uerum est ex Orientis partibus ad Noricum uenisse, ut notauit uelserus. Sed ideo tamen in Oriente natus non erat. Difficultatem soluit Eugyppius in epistola ad Paschasium, dum ad quamdam Orientis solitudinem fugisse, indeque profectum ad Norici Ripensis oppida uenisse innuit. Ceterum que de Seuerino narrauit Eugyppius, saltem pleraque, habent Cuspinianus in descriptione Austrie; Auentinus in Annalibus, et Lazius in Commentariis in Seuerinum.


FINIS TOMI SEXAGESIMI SECUNDI
